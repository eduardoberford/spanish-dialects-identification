{"id": "267415", "revid": "23204", "url": "https://gl.wikipedia.org/wiki?curid=267415", "title": "Loviisa", "text": "Loviisa (en fin\u00e9s) ou Lovisa (en sueco) \u00e9 unha cidade de Finlandia. Est\u00e1 situada ao sur do pa\u00eds, na rexi\u00f3n de Uusimaa.\nXeograf\u00eda.\nLoviisa est\u00e1 situada na costa sur de Finlandia, ba\u00f1ada polas augas do golfo de Finlandia, cubrindo unha superficie total de 1.751,49\u00a0km\u00b2, dos cales 931,92\u00a0km\u00b2 son de auga. A altitude do territorio apenas presenta variaci\u00f3ns dende a altitude m\u00ednima na costa (ao nivel do mar), e a m\u00e1xima altitude (40 metros sobre o nivel do mar).\nA cidade enc\u00f3ntrase a 87\u00a0km da capital finlandesa, Helsinqui, estando unida \u00e1 mesma pola valtatie 7 (nacional 7), que contin\u00faa ata a fronteira con Rusia.\nLimita cos concellos de Lapinj\u00e4rvi e Myrskyl\u00e4 ao norte, co de Porvoo ao oeste, con Kouvola e Pyht\u00e4\u00e4 ao leste (estes dous \u00faltimos na rexi\u00f3n de Kymenlaakso.\nPoboaci\u00f3n.\nDende os anos '90 o concello est\u00e1 a perder poboaci\u00f3n, que actualmente est\u00e1 nos 15.491 habitantes segundo o censo de 2013. Dende 1980 a evoluci\u00f3n da poboaci\u00f3n de Loviisa foi do seguinte xeito:\nO 15,3 % da poboaci\u00f3n de Loviisa est\u00e1 comprendida entre os 0 e os 14 anos, o 61,2 % entre os 15 e os 64 anos, mentres que os maiores de 65 anos constit\u00faen o 23,5 % da poboaci\u00f3n da cidade.\nHistoria.\nA cidade ten as s\u00faas orixes nas sucesivas derrotas de Suecia nas guerras contra Rusia durante o s\u00e9culo XIX.\nPrimeiro coa Gran Guerra do Norte e o seu tratado de Nystad de 1721 humillando aos suecos, que perderon a maior parte de Carelia e o seu gran centro comercial do leste, Viipuri. Lappeenranta e especialmente Hamina convert\u00e9ronse nas d\u00faas cidades fronteirizas, sendo esta \u00faltima creada para defender a fronteira.\nFinalmente, a ra\u00edz da Guerra ruso-sueca de 1741-1743 e o Tratado de \u00c5bo (nome sueco de Turku), Hamina e Lappeenranta pasan a formar parte de Rusia, e a nova fronteira despr\u00e1zase varios quil\u00f3metros ao oeste do r\u00edo Kymijoki. O mesmo problema que tiveran 22 anos atr\u00e1s rep\u00edtese novamente: os suecos non te\u00f1en ningunha cidade ou fortaleza digna deste nome que defenda a fronteira.\nFoi neste contexto cando se creou Loviisa. A nova cidade fundouse en 1745 nunha zona maioritariamente de pescadores de fala sueca, a pouca distancia de Porvoo e a tan s\u00f3 14\u00a0km da nova fronteira. A cidade recibiu o seu nome da princesa Lovisa Ulrika (Louise Ulrique), dona do rei se Suecia Adolphe Fr\u00e9d\u00e9ric de Su\u00e8de.\nA nova cidade, situada ao fondo dunha ba\u00eda, foi fortemente fortificada. Ademais disto, os suecos constru\u00edron sobre unha pequena illa do golfo de Finlandia a pouca distancia de Loviisa unha segunda fortaleza, a fortaleza mar\u00edtima de Svartholm, s\u00f3 superada en tama\u00f1o por Suomenlinna.\nO sistema de fortificaci\u00f3n foi abandonado, deixando uns centos de homes ao principio da Guerra de Finlandia, retir\u00e1ndose a maior parte das tropas suecas a Ostrobotnia. Os ocupantes non te\u00f1en tempo para enfrontarse \u00e1 ofensiva rusa e r\u00e9ndense mesmo antes da primavera de 1808, algunhas semanas despois do inicio da guerra.\nA principios do per\u00edodo do Gran Ducado de Finlandia, os rusos empregaron as fortificaci\u00f3ns de Loviisa, e a cidade conserva unha certa importancia estrat\u00e9xica de defensa da costa sur. Isto fixo que fora bombardeada polas tropas franco-inglesas e queimada case na s\u00faa totalidade durante a Guerra de Crimea.\nA cidade foi reconstru\u00edda en madeira, con alg\u00fans edificios de pedra neocl\u00e1sicos (Hotel da cidade de 1856, igrexa de 1865...), sendo esta a cara que presenta na actualidade, xa que a cidade experimentou un longo per\u00edodo de letargo e non viviu a revoluci\u00f3n industrial.\nO 1 de xaneiro de 2010, os concellos veci\u00f1os de Liljendal, Pernaja e Ruotsinpyht\u00e4\u00e4 un\u00edronse ao concello de Loviisa.\nPol\u00edtica.\nOs \u00faltimos resultados electorais deixaron a composici\u00f3n da c\u00e1mara municipal do seguinte xeito:\nEconom\u00eda.\nIndustria nuclear.\nEn 1977 tivo lugar a inauguraci\u00f3n do primeiro reactor da central nuclear de Loviisa, primeira central nuclear finlandesa (grupo Fortum): o segundo foi finalizado en 1981. A illa de Hastholmen converteuse no centro nacional de almacenamento dos residuos nucleares de baixa e media actividade en 1993.\nLingua.\nA cidade de Loviisa \u00e9 biling\u00fce en fin\u00e9s e sueco, contando cunha gran porcentaxe de falantes suecos con arredor dun 43 %. Por linguas a distribuci\u00f3n da poboaci\u00f3n en 2012 era a que segue:"}
{"id": "267418", "revid": "2520", "url": "https://gl.wikipedia.org/wiki?curid=267418", "title": "Glomerulonefrite aguda postinfecciosa", "text": ""}
{"id": "267419", "revid": "2520", "url": "https://gl.wikipedia.org/wiki?curid=267419", "title": "Glomerulonefrite aguda postestreptoc\u00f3cica", "text": ""}
{"id": "267420", "revid": "88215", "url": "https://gl.wikipedia.org/wiki?curid=267420", "title": "Eli Pinedo", "text": "Elisabeth Pinedo S\u00e1enz, nada en Amurrio (\u00c1raba) o 13 de maio de 1981, \u00e9 unha ex xogadora vasca de balonm\u00e1n, m\u00e1is co\u00f1ecida como Eli Pinedo. Xogaba normalmente como extremo esquerdo e destacou especialmente no Bera Bera Eskubaloia de Donostia, co se proclamou campioa da liga espa\u00f1ola en 2013, 2014 e 2015. Amais, foi internacional absoluta coa selecci\u00f3n espa\u00f1ola, coa que logrou a medalla de bronce nos Xogos Ol\u00edmpicos de Londres 2012.\nPalmar\u00e9s.\nPor equipos.\nTempada 2012-2013 (Bera Bera):"}
{"id": "267423", "revid": "2520", "url": "https://gl.wikipedia.org/wiki?curid=267423", "title": "Glomerulonefrite postestreptoc\u00f3cica", "text": ""}
{"id": "267424", "revid": "89787", "url": "https://gl.wikipedia.org/wiki?curid=267424", "title": "Fumarase", "text": "A fumarase ou fumarato hidratase \u00e9 un encima que cataliza a hidrataci\u00f3n/deshidrataci\u00f3n reversible do fumarato para dar malato. A fumarase aparece en d\u00faas formas ou isoencimas: mitocondrial e citos\u00f3lica. O isoencima mitocondrial interv\u00e9n no ciclo de Krebs, e o isoencima citos\u00f3lico est\u00e1 implicado no metabolismo de amino\u00e1cidos e do fumarato. A localizaci\u00f3n subcelular est\u00e1 establecida pola presenza no encima dunha secuencia sinal no extremo amino terminal na forma mitocondrial, mentres que esa secuencia est\u00e1 ausente na forma citos\u00f3lica.\nO encima participa no ciclo do \u00e1cido c\u00edtrico normal (oxidativo), pero tam\u00e9n no ciclo do \u00e1cido c\u00edtrico redutivo (fixaci\u00f3n de CO2 en certas bacterias, na cal o ciclo vai no seu sentido inverso, \u00e9 dicir, no sentido redutivo en vez de no oxidativo). As mutaci\u00f3ns no xene deste encima foron asociadas co desenvolvemento de leiofibromiomas na pel e \u00fatero en combinaci\u00f3n con carcinoma de c\u00e9lula renal.\nNomenclatura.\nEste encima pertence \u00e1 familia das liases, especificamente ao subgrupo das hidro-liases, que rompen enlaces carbono-ox\u00edxeno. O nome sistem\u00e1tico desta clase de encimas \u00e9 (S)-malato hidro-liase (formadora de fumarato). Outros nomes com\u00fans son:\nMecanismo.\nA figura 2 mostra o mecanismo de reacci\u00f3n da fumarase. Dous grupos \u00e1cido-b\u00e1sicos catalizan a transferencia de prot\u00f3ns, e o estado de ionizaci\u00f3n destes grupos pode describirse en parte polas d\u00faas formas que pode presentar o encima E1 e E2. Na E1, os grupos est\u00e1n nun estado A-H/B: neutralizado internamente, mentres que na E2, aparecen en estado zwitteri\u00f3nico A-/BH+. A forma E1 \u00fanese ao fumarato e facilita a s\u00faa transformaci\u00f3n en malato, e a E2 \u00fanese ao malato e facilita a s\u00faa transformaci\u00f3n en fumarato. As d\u00faas formas deben sufrir isomerizaci\u00f3n con cada ciclo catal\u00edtico.\nMalia a s\u00faa importancia biol\u00f3xica, o mecanismo de reacci\u00f3n da fumarase non se comprende totalmente. A reacci\u00f3n pode ser monitorizada en ambas as direcci\u00f3ns; pero, \u00e9 a formaci\u00f3n de fumarato a partir de S-malato a que se co\u00f1ece peor debido ao elevado valor da pKa do \u00e1tomo HR (Fig. 1) que se retira da mol\u00e9cula sen a axuda de ning\u00fan cofactor ou coencima. Polo contrario, a reacci\u00f3n desde o fumarato ao L-malato co\u00f1\u00e9cese mellor, e implica unha hidrataci\u00f3n estereospec\u00edfica do fumarato para producir S-malato por trans-adici\u00f3n dun grupo hidroxilo e un \u00e1tomo de hidr\u00f3xeno por medio dunha trans-adici\u00f3n 1,4 do grupo hidroxilo. As primeiras investigaci\u00f3ns sobre esta reacci\u00f3n suxer\u00edan que a formaci\u00f3n do fumarato a partir de S-malato implicaba a deshidrataci\u00f3n do malato para formar un intermediario carbocati\u00f3nico, o cal despois perd\u00eda o prot\u00f3n alfa para formar fumarato. Isto levou \u00e1 conclusi\u00f3n de que na formaci\u00f3n do S-malato a partir de fumarato por eliminaci\u00f3n E1, a protonaci\u00f3n do fumarato e formaci\u00f3n do carbocati\u00f3n \u00eda seguida pola adici\u00f3n dun grupo hidroxilo procedente dunha mol\u00e9cula de H2O. Por\u00e9n, os ensaios m\u00e1is recentes proporcionaron probas de que o mecanismo realmente ten lugar por medio dunha eliminaci\u00f3n catalizada por \u00e1cido-base por medio dun intermediato carbani\u00f3nico por eliminaci\u00f3n E1cB (Figura 2).\nRuta bioqu\u00edmica.\nA funci\u00f3n da fumarase no ciclo do \u00e1cido c\u00edtrico \u00e9 facilitar un paso de transici\u00f3n na produci\u00f3n de enerx\u00eda en forma do coencima NADH. No citosol o encima funciona metabolizando o fumarato, que \u00e9 un subproduto do ciclo da urea e do catabolismo de certos amino\u00e1cidos.\nO sitio de uni\u00f3n do fumarato \u00e9 o sitio catal\u00edtico ou sitio A (centro activo). O sitio catal\u00edtico A est\u00e1 composto por residuos de amino\u00e1cidos pertencentes a tres das catro subunidades do encima tetram\u00e9rico. Dous residuos catal\u00edticos \u00e1cido-b\u00e1sicos potenciais da reacci\u00f3n son a His188 e a Lys324.\nSubtipos.\nHai d\u00faas clases de fumarases. As clasificaci\u00f3ns dependen do arranxo da s\u00faa subunidade relativa, os seus requirimentos de i\u00f3ns met\u00e1licos, e a s\u00faa estabilidade t\u00e9rmica. Clasif\u00edcanse en fumarases de clase I e de clase II. As fumarase de clase I poden cambiar de estado ou quedar inactivas cando est\u00e1n sometidas a calor ou radiaci\u00f3n, son sensibles ao ani\u00f3n super\u00f3xido, son dependentes do Fe2+, e son prote\u00ednas dim\u00e9ricas que constan de arredor de 120 kD. As fumarases de clase II, que se encontran tanto en procariotas coma en eucariotas, son encimas tetram\u00e9ricos de 200.000 D que conte\u00f1en tres segmentos distintos con secuencias de amino\u00e1cidos significativamente hom\u00f3logas. Son tam\u00e9n dependentes do ferro e termoestables. Os procariotas te\u00f1en tres formas de fumarase, chamadas fumarase A, B e C. A fumarase C \u00e9 unha fumarase de clase II, mentres que as fumarases A e B de \"Escherichia coli\" son da clase I.\nImportancia cl\u00ednica.\nA perda de funcionalidade da fumarase pode producir unha doenza chamada deficiencia en fumarase, que se caracteriza na etapa fetal pola aparici\u00f3n de polihidramnios (exceso de flu\u00eddo amni\u00f3tico) e anormalidades cerebrais fetais. Nos neonatos obs\u00e9rvanse anormalidades neurol\u00f3xicas graves, mala alimentaci\u00f3n, atraso no crecemento, e hipoton\u00eda. Nun meni\u00f1o sosp\u00e9itase que ten deficienia en fumarase se presenta moitas anormalidades neurol\u00f3xicas graves con ausencia de crises metab\u00f3licas agudas. A inactividade de ambas as formas de fumarase, mitocondrial e citos\u00f3lica, \u00e9 a causa potencial dos s\u00edntomas. Un incremento da concentraci\u00f3n de \u00e1cido fum\u00e1rico nos \u00e1cidos org\u00e1nicos da urina indica unha probable deficiencia de fumarase. Disponse actualmente de probas xen\u00e9ticas moleculares para a deficiencia en fumarase.\nA fumarase aparece tanto nos tecidos fetais coma nos adultos. Unha grande porcentaxe do encima expr\u00e9sase na pel, paratiroide, linfa, e colon. A mutaci\u00f3ns na produci\u00f3n e desenvolvemento da fumarase levaron ao descubrimento de varias doenzas relacionadas coa fumarase en humanos. Entre elas est\u00e1n tumores mesenquimais benignos do \u00fatero, leiomiomatose e carcinoma de c\u00e9lula renal, ademais da deficiencia de fumarase. As mutaci\u00f3ns xerminais no xene da fumarase est\u00e1n asociadas con d\u00faas condici\u00f3ns posibles. Se o encima ten unha mutaci\u00f3n sen sentido e deleci\u00f3ns en pauta desde o extremo 3', pres\u00e9ntase deficiencia de fumarase. Se cont\u00e9n unha mutaci\u00f3n sen sentido 5' heterocig\u00f3tica e deleci\u00f3ns (que poden ir desde s\u00f3 un par de bases ata o xene completo), ent\u00f3n poden orixinarse a leiomiomatose, o carcinoma de c\u00e9lula renal/s\u00edndrome de Reed (leiomiomatose m\u00faltiple cut\u00e1nea e uterina).\nEstrutura.\nXene.\nO xene FH deste encima est\u00e1 localizado na posici\u00f3n 1q42.3-q43 do cromosoma 1 humano. Este xene cont\u00e9n 10 ex\u00f3ns.\nProte\u00edna.\nAs estruturas cristalinas da fumarase C de \"Escherichia coli\" te\u00f1en dous sitios de uni\u00f3n para dicarboxilatos ocupados. Estes sitios co\u00f1\u00e9cense como o centro activo e o sitio B. Obt\u00edvose unha estrutura cristalina denominada \"libre\" na que o centro activo e o sitio B non estaban ocupados por un ligando unido, na cal se demostra que hai conservaci\u00f3n dunha mol\u00e9cula de auga no centro activo coa similar orientaci\u00f3n que noutras estruturas cristalinas de fumarases C. A investigaci\u00f3n cristalogr\u00e1fica no sitio B do encima observou que hai un cambio na cadea lateral da His129. Esta informaci\u00f3n suxire que a auga \u00e9 un compo\u00f1ente permanente do centro activo. Tam\u00e9n indica que unha conversi\u00f3n imidazol-imidazolio na histidina controla o acceso ao sitio alost\u00e9rico B."}
{"id": "267425", "revid": "2520", "url": "https://gl.wikipedia.org/wiki?curid=267425", "title": "Glomerulonefrite aguda postinfeccciosa", "text": ""}
{"id": "267426", "revid": "27155", "url": "https://gl.wikipedia.org/wiki?curid=267426", "title": "Fumarato hidratase", "text": ""}
{"id": "267429", "revid": "89787", "url": "https://gl.wikipedia.org/wiki?curid=267429", "title": "Nefropat\u00eda l\u00fapica", "text": "A nefropat\u00eda l\u00fapica \u00e9 unha glomerulopat\u00eda producida polo lupus eritematoso sist\u00e9mico, unha doenza cr\u00f3nica que afecta a m\u00faltiples \u00f3rganos, e que adoita afectar a mulleres de entre 25 e 30 anos. A nefropat\u00eda l\u00fapica constit\u00fae unha forma da doenza que afecta a case o 50% dos afectos por lupus, a\u00ednda que \u00e9 m\u00e1is frecuente en persoas novas, sendo raro en persoas maiores. A afectaci\u00f3n renal dun paciente con lupus constit\u00fae un factor de mal progn\u00f3stico para a enfermidade.\nNa nefropat\u00eda l\u00fapica prod\u00facese un dep\u00f3sito de complemento (C1q e C4) anticorpos (inmunoglobulinas), sobre todo IgG e IgM. Outros marcadores da doenza son os anticorpos antinucleares (ANA) e anticorpos anti-DNA. Existe unha correlaci\u00f3n entre a actividade inmunol\u00f3xica e a gravidade das manifestaci\u00f3ns renais.\nClasificaci\u00f3n histol\u00f3xica.\nSegundo a histolox\u00eda da nefrite l\u00fapica, p\u00f3dese clasificar en seis formas ou tipos. Esta clasificaci\u00f3n \u00e9 din\u00e1mica, isto \u00e9, os individuos poden mudar dun tipo ao outro no transcorrer da doenza. A orde da clasificaci\u00f3n non ten correlaci\u00f3n coa gravidade da doenza.\nTipo I ou glomerulonefrite l\u00fapica m\u00ednima.\n\u00c9 a forma m\u00e1is leve da doenza. Constit\u00fae o 2% dos casos de nefrite l\u00fapica, e non adoita dar ning\u00fan tipo de sintomatolox\u00eda, ag\u00e1s hematuria e proteinuria leve. Histol\u00f3xicamente prod\u00facese un dep\u00f3sito leve de inmunocomplexos no mesanxio. A funci\u00f3n renal, por\u00e9n, fica normal.\nTipo II ou glomerulonedrite mesanxial l\u00fapica.\nDo mesmo xeito que acontece no tipo I, prod\u00facese un dep\u00f3sito de anticorpos e complemento no mesanxio, pero en maior cantidade e seguindo un patr\u00f3n granular. Entre un 15 e un 25% das nefrites l\u00fapicas manif\u00e9stanse deste xeito.\nOs s\u00edntomas son semellantes a GN m\u00ednima, existindo proteinuria leve e hematuria. \u00c9 raro que se produza s\u00edndrome nefr\u00f3tica, malia que at\u00e9 nun 5% dos casos evolucionan a unha insuficiencia renal cr\u00f3nica terminal. O progn\u00f3stico adoita ser bo, a\u00ednda que \u00e9 pos\u00edbel unha evoluci\u00f3n aos tipos III e IV, m\u00e1is graves.\nTipo III ou glomerulonefrite proliferativa focal l\u00fapica.\nConstit\u00faen entre o 15 e o 20% das nefrites por lupus. As manifestaci\u00f3ns cl\u00ednicas deste tipo de nefropat\u00eda l\u00fapica seguen un patr\u00f3n de afectaci\u00f3n renal semellante \u00e1 glomerulonefrite segmentaria e focal, polo que existe unha proliferaci\u00f3n de c\u00e9lulas endoteliais e mesanxiais de xeito que afecta a menos dun 80% dos glom\u00e9rulos (\"focal\") e a s\u00f3 un segmento do glom\u00e9rulo (\"segmentaria\").\nCaracter\u00edzase tam\u00e9n por hematuria e proteinuria, a\u00ednda que neste caso a gravidade \u00e9 lixeiramente maior, e pode producirse s\u00edndrome nefr\u00f3tica at\u00e9 nun 30% dos casos. A insuficiencia renal segue a ser rara, cunha frecuencia de menos do 20%. Esta GN pode evolucionar ao tipo IV. O progn\u00f3stico adoita ser bo.\nTipo IV ou GN proliferativa difusa l\u00fapica.\nEsta forma da doenza constit\u00fae a m\u00e1is grave das seis, existindo insuficiencia renal en 3 de 4 catro doentes. \u00c9 ademais a m\u00e1is frecuente, estando presente entre o 15 e o 60% das veces.\nHistol\u00f3xicamente prod\u00facese unha proliferaci\u00f3n endotelial e mesanxial difusa. Na biopsia pode observarse necrose fibrinoide, semil\u00faas epiteliais e corpos de hematoxilina.\nOs s\u00edntomas son moi variados en forma e en gravidade. A s\u00edndrome nefr\u00f3tica est\u00e1 presente no 90% dos pacientes, a\u00ednda que tam\u00e9n pode cursar cunha s\u00edndrome nefr\u00edtica. Os principais s\u00edntomas son a hipertensi\u00f3n arterial, proteinuria, e diminuci\u00f3n do filtrado glomerular, e polo tanto tam\u00e9n da funci\u00f3n renal.\nPode evolucionar aos tipos V e III. O progn\u00f3stico \u00e9 desfavor\u00e1bel, e malia o tratamento moitos pacientes evoluvionar\u00e1n a insuficiencia renal terminal.\nTipo V ou GN membranosa l\u00fapica.\nConstit\u00faa arredor do 10 ou 20% dos casos de nefrite l\u00fapica. Histol\u00f3xicamente existe unha proliferaci\u00f3n mesanxial e presenza de dep\u00f3sitos subepiteliais. Os s\u00edntomas principais son proteinuria e hematuria, e tam\u00e9n s\u00edndrome nefr\u00f3tica. Nun 25% dos casos pode evolucionar a insuficiencia renal.\nTipo VI ou GN esclerosante l\u00fapica.\nCaracter\u00edzase por unha esclerose do glom\u00e9rulo, que remata por perder a s\u00faa funcionalidade. Ademais da afectaci\u00f3n do glom\u00e9rulo pode existir afectaci\u00f3n do t\u00fabulo e mais do intersticio. \u00c9 a etapa final da doenza, a cal require transplantamento renal.\nTratamento.\nO tratamento var\u00eda en funci\u00f3n do tipo histol\u00f3xico que se trate. \u00c9 por iso que c\u00f3mpre realizar unha biopsia renal sempre que un paciente que estea diagnosticado de LES te\u00f1a s\u00edntomas que orienten cara a unha afectaci\u00f3n renal.\nEn li\u00f1as xerais, os tipos I e II non precisan tratamento xa que na meirande parte dos casos non te\u00f1en ning\u00fan s\u00edntoma. Se existise proteinuria intensa (m\u00e1is de 3 gramos por d\u00eda) o tratamento basearase en corticoides ou anticalcineur\u00ednicos. \nNos tipos III e IV o tratamento con corticoides tam\u00e9n \u00e9 a primeira li\u00f1a terap\u00e9utica, a\u00ednda que a eficacia non \u00e9 tan grande. Por iso nos casos resistentes ad\u00f3itase pautar un anticorpo monoclonal, o rituximab. Azatioprina e micofenolato empr\u00e9ganse como tratamento de mantemento unha vez que os s\u00edntomas remitiran, coa fin de evitar que tornen aparecer. No tipo V o tratamento \u00e9 tam\u00e9n con corticoides e inmunosupresores coma a ciclofosfamida, a\u00ednda que se non existen s\u00edntomas ou a proteinuria \u00e9 leve tampouco se adoita tratar.\nEn todos os casos p\u00e1utase hidroxicloroquina."}
{"id": "267430", "revid": "2520", "url": "https://gl.wikipedia.org/wiki?curid=267430", "title": "Nefrite l\u00fapica", "text": ""}
{"id": "267437", "revid": "56817", "url": "https://gl.wikipedia.org/wiki?curid=267437", "title": "Malato deshidroxenase (hom\u00f3nimos)", "text": "A malato deshidroxenase \u00e9 un encima que cataliza reversiblemente a oxidaci\u00f3n do malato a oxalacetato no ciclo do \u00e1cido c\u00edtrico e outras rutas, e utiliza o coencima NAD+. Este encima ten d\u00faas isoformas:\nO nome malato deshidroxenase con alg\u00fan cualificativo engadido ao seu nome util\u00edzase tam\u00e9n para outros encimas distintos, como son:"}
{"id": "267439", "revid": "23204", "url": "https://gl.wikipedia.org/wiki?curid=267439", "title": "Malato deshidroxenase", "text": "A malato deshidroxenase (n\u00famero EC: 1.1.1.37) (MDH) \u00e9 un encima que cataliza a oxidaci\u00f3n reversible do malato para dar oxalacetato reducindo \u00e1 vez o coencima NAD+ a NADH. Esta reacci\u00f3n forma parte de moitas v\u00edas metab\u00f3licas, entre as que salienta o ciclo do \u00e1cido c\u00edtrico ou de Krebs. (O malato pode ser oxidado por outras malato deshidroxenases distintas con outros nomes e n\u00fameros EC).\nA malato deshidroxenase est\u00e1 tam\u00e9n implicada en proporcionar mol\u00e9culas para a gliconeox\u00e9nese, que \u00e9 a s\u00edntese de glicosa a partir de pequenas mol\u00e9culas. Na mitocondria o piruvato \u00e9 transformado pola piruvato carboxilase en oxalacetato, un intermediato do ciclo do \u00e1cido c\u00edtrico. Para exportar este oxalacetato f\u00f3ra da mitocondria, a malato deshidroxenase mitocondrial red\u00faceo a malato, e este pode atravesar a membrana mitocondrial interna e pasar ao espazo intermembrana e citosol. Unha vez al\u00ed, o malato ox\u00eddase de novo a oxalacetato pola malato deshidroxenase citos\u00f3lica. Finalmente, a fosfoenolpiruvato carboxiquinase (PEPCK) converte o oxalacetato en fosfoenolpiruvato (PEP), que entra na gliconeox\u00e9nese.\nIsoencimas.\nA malato deshidroxenase ten varios isoencimas. Hai d\u00faas isoformas principais deste encima nas c\u00e9lulas eucari\u00f3ticas. Unha enc\u00f3ntrase na matriz mitocondrial, e participa como un encima chave no ciclo do \u00e1cido c\u00edtrico, onde cataliza a oxidaci\u00f3n do malato. A outra isoforma enc\u00f3ntrase no citoplasma, interv\u00e9n na lanzadeira do malato-aspartato intercambiando equivalentes de reduci\u00f3n para que o malato poida pasar a trav\u00e9s da membrana mitocondrial para que sexa transformado en oxalacetato en procesos celulares ulteriores.\nOs humanos e a maior\u00eda dos outros animais expresan as d\u00faas malato deshidroxenases seguintes:\nEvoluci\u00f3n e Estrutura.\nNa maior\u00eda dos organismos, a malato deshidroxenase \u00e9 unha mol\u00e9cula homod\u00edmera e ten unha estrutura moi relacionada coa da lactato deshidroxenase. \u00c9 unha prote\u00edna grande cuxas subunidades pesan entre 30 e 35 kDa. Base\u00e1ndose nas secuencias de amino\u00e1cidos, parece que a malato deshidroxenase diverxiu evolutivamente en dous grupos filoxen\u00e9ticos principais que lembran moito os isoencimas mitocondrial e citopl\u00e1smico/cloropl\u00e1stico. Como a identidade de secuencia da malato deshidroxenase da mitocondria est\u00e1 m\u00e1is estreitamente relacionada coa dos seus antepasados procari\u00f3ticos que coa do isoencima citopl\u00e1smico, isto apoia a teor\u00eda endosimbi\u00f3tica sobre a orixe de mitocondrias e cloroplastos. As secuencias de amino\u00e1cidos das malato deshidroxenases de arqueas son m\u00e1is similares \u00e1s das lactato deshidroxenases que \u00e1s das malato deshidroxenases doutros organismos. Isto indica que hai unha posible ligaz\u00f3n evolutiva entre a lactato deshidroxenase e a malato deshidroxenase.\nCada subunidade do d\u00edmero da malato deshidroxenase ten dous dominios distintos que var\u00edan en estrutura e funcionalidade. A estrutura do dominio consta dunha folla \u03b2 paralela, e o sitio de uni\u00f3n do NAD+ central ten catro follas \u03b2 e h\u00e9lices \u03b1. As subunidades mant\u00e9\u00f1ense xuntas polo establecemento de gran cantidade de enlaces de hidr\u00f3xeno e interacci\u00f3ns hidrof\u00f3bicas.\nMecanismo e actividade.\nO sitio activo da malato deshidroxenase \u00e9 unha cavidade hidrof\u00f3bica do complexo proteico que ten sitios de uni\u00f3n espec\u00edficos para o substrato e o seu coencima, NAD+. No seu estado activo, a malato deshidroxenase sofre un cambio conformacional que encerra o substrato para minimizar a exposici\u00f3n aos solventes e colocar os residuos chave en estreita proximidade co substrato. Os tres residuos en particular, que forman unha tr\u00edade catal\u00edtica, son unha histidina (His-195), un aspartato (Asp-168), que funcionan xuntos como un sistema de transferencia de prot\u00f3ns, e tres arxininas (Arg-102, Arg-109, Arg-171), que soste\u00f1en o substratro. Os estudos cin\u00e9ticos mostran que a actividade encim\u00e1tica da malato deshidroxenase \u00e9 ordenada. A NAD+/NADH \u00fanese primeiro, antes que o substrato.\nRegulaci\u00f3n alost\u00e9rica.\nComo a malato deshidroxenase est\u00e1 estreitamente asociada ao ciclo do \u00e1cido c\u00edtrico, a s\u00faa regulaci\u00f3n \u00e9 moi dependente dos produtos do ciclo do \u00e1cido c\u00edtrico. As concentraci\u00f3ns altas de malato estimulan a actividade da malato deshidroxenase, e as concentraci\u00f3ns altas de oxalacetato inhiben o encima. O citrato pode tanto activar alostericamente o encima coma inhibilo, dependendo da concentraci\u00f3n doutras mol\u00e9culas no medio. Inhibe a oxidaci\u00f3n do malato cando hai baixos niveis de malato e NAD+. Pero en presenza de altos niveis de malato e NAD+, o citrato pode estimular a produci\u00f3n de oxalacetato. Crese que o encima ten un sitio alost\u00e9rico regulatorio ao que se une o citrato, o cal inclina a reacci\u00f3n nun sentido ou noutro."}
{"id": "267474", "revid": "56817", "url": "https://gl.wikipedia.org/wiki?curid=267474", "title": "Broa", "text": "A broa ou boroa \u00e9 un tipo de pan tradicional feito con millo (pan de millo) t\u00edpico de Galiza, Portugal e o Brasil (co mesmo nome nos tres pa\u00edses). Faise cunha mestura de fari\u00f1as de millo e trigo, ou millo e centeo (como a broa de Avintes), e fermento.\nNo Brasil ad\u00f3itase adubar con fi\u00fancho, e var\u00eda un chisco da receita do \"cornbread\" t\u00edpico do sur dos Estados Unidos, xa que leveda con fermento natural e non qu\u00edmico.\nEste pan ten un sabor e textura r\u00fasticos o que o fai axeitado para acompa\u00f1ar sopas, especialmente o caldo galego e portugu\u00e9s de verduras feito con verzas, repolo, pataca e chourizo.\nEtimolox\u00eda.\nO substantivo broa deriva do voc\u00e1bulo da lingua g\u00f3tica \"brau\u00fe\", que significa \"pan\". De a\u00ed \"bread\" no ingl\u00e9s actual.\nCultura popular.\n\"Artigo principal\": O pan na cultura popular galega"}
{"id": "267475", "revid": "18868", "url": "https://gl.wikipedia.org/wiki?curid=267475", "title": "Boroa", "text": ""}
{"id": "267480", "revid": "5863", "url": "https://gl.wikipedia.org/wiki?curid=267480", "title": "Biblioteca dixital", "text": ""}
{"id": "267483", "revid": "98629", "url": "https://gl.wikipedia.org/wiki?curid=267483", "title": "Aconitase", "text": "A aconitase ou aconitato hidratase (n\u00famero EC:4.2.1.3) \u00e9 un encima que cataliza a isomerizaci\u00f3n estereoespec\u00edfica do citrato a isocitrato por medio do intermediato \"cis\"-aconitato no ciclo do \u00e1cido c\u00edtrico ou de Krebs.\nFunci\u00f3n.\nA diferenza da maior\u00eda das prote\u00ednas ferro-sulfuradas que funcionan como transportadores de electr\u00f3ns, o cluster de ferro-xofre da aconitase reacciona directamente co substrato do encima. A aconitase ten un \"cluster\" [Fe4S4]2+ activo, que se pode converter \u00e1 forma [Fe3S4]+ inactiva. Hai tres residuos de ciste\u00edna (Cys) que funcionan como ligandos do centro [Fe4S4]. No estado activo, o i\u00f3n ferro l\u00e1bil do \"cluster\" [Fe4S4] non est\u00e1 coordinado pola ciste\u00edna sen\u00f3n por mol\u00e9culas de auga.\nSon hom\u00f3logos da aconitase a prote\u00edna de uni\u00f3n ao elemento de resposta ao ferro (IRE-BP) e a 3-isopropilmalato deshidratase (\u03b1-isopropilmalato isomerase; n\u00famero EC:4.2.1.33), que \u00e9 un encima que cataliza o segundo paso da bios\u00edntese de leucina. Os elementos regulatorios do ferro (IREs) constit\u00faen unha familia de ARNs de 28 nucle\u00f3tidos, non codificantes, con estruturas de talo-bucle que regulan o almacenameto de ferro, a s\u00edntese de grupos hemo e a captaci\u00f3n de ferro. Tam\u00e9n participan na uni\u00f3n do ARNm ao ribosoma e no control da degradaci\u00f3n do ARNm. Unha prote\u00edna reguladora espec\u00edfica, a IRE-BP, \u00fanese aos IREs tanto nas rexi\u00f3ns 5' coma nas 3', pero s\u00f3 se pode unir ao ARN na s\u00faa forma apo (apoprote\u00edna), sen o \"cluster\" de ferro-xofre. A expresi\u00f3n da IRE-BP en c\u00e9lulas en cultivo revelou que a prote\u00edna funciona ou como unha activa aconitase, cando as c\u00e9lulas est\u00e1n cheas de ferro, ou como unha prote\u00edna de uni\u00f3n ao ARN activa, cando as c\u00e9lulas est\u00e1n escasas de ferro. As IRE-BPs mutantes, nas cales alg\u00fan ou todos dos tres residuos de ciste\u00edna implicados na formaci\u00f3n do \"cluster\" ferro-xofre son substitu\u00eddos pola serina, non te\u00f1en actividade de aconitase, pero mante\u00f1en a capacidade de unirse ao ARN.\nO fluoroacetato e o fluorocitrato son compostos t\u00f3xicos cando se metabolizan, xa que afectan ao ciclo do \u00e1cido c\u00edtrico. A aconitase \u00e9 inhibida polo fluorocitrato e fluoroacetato. O \"cluster\" de ferro-xofre \u00e9 moi sensible \u00e1 oxidaci\u00f3n por super\u00f3xidos.\nEstrutura do encima.\nA aconitase, como se mostra nas estruturas da dereita desta p\u00e1xina, ten d\u00faas estruturas lixeiramente diferentes, segundo estea activada ou inactivada. Na forma inactiva, a s\u00faa estrutura est\u00e1 dividida en catro dominios. Empezando polo extremo N-terminal, s\u00f3 os tres primeiros dominios est\u00e1n implicados en interacci\u00f3ns pr\u00f3ximas co \"cluster\" [3Fe-4S], pero o sitio activo consta de residuos pertencentes aos catro dominios, inclu\u00eddo o dominio C-terminal m\u00e1is grande. Tam\u00e9n se encontran no sitio activo o \"cluster\" de ferro-xofre e un ani\u00f3n SO42-. Cando se activa o encima, capta un \u00e1tomo de ferro adicional, creando un \"cluster\" [4Fe-4S]. Por\u00e9n, a estrutura do resto do encima case non cambia; os \u00e1tomos conservados estre estas d\u00faas formas est\u00e1n esencialmente nas mesmas posici\u00f3ns, con diferenzas de s\u00f3 0,1 \u00e1ngstrom.\nMecanismo de reacci\u00f3n.\nA aconitase emprega un mecanismo de deshidrataci\u00f3n-hidrataci\u00f3n. Os residuos catal\u00edticos implicados son a His-101 e a Ser-642. A His-101 protona o grupo hidroxilo no C3 do citrato, permitindo que se libere en forma de auga, e, ao mesmo tempo, a Ser-642 retira o prot\u00f3n de C2, formando un dobre enlace entre C2 e C3, orixinando o intermediato \"cis\"-aconitato. Seguidamente, o intermediato rota 180\u00b0. Esta rotaci\u00f3n denom\u00ednase \"volteo\", \"pinchacarneiro\" ou \"flip\". Cando fai este xiro, dise que o intermediato se move desde un \"modo citrato\" a un \"modo isocitrato\".\nDeb\u00e1tese como se produce exactamente este xiro. Unha teor\u00eda \u00e9 que, no paso limitante do mecanismo, o \"cis\"-aconitato lib\u00e9rase do encima, despois volve a unirse no modo isocitrato para completar a reacci\u00f3n. Este paso limitante asegura que o produto final se formar\u00e1 coa correcta estereoqu\u00edmica, especificamente (2R,3S). Outra hip\u00f3tese \u00e9 que o \"cis\"-aconitato permanece unido ao encima mentres se produce o xiro pasando do modo citrato ao modo isocitrato.\nO xiro do \"cis\"-aconitato permite que ocorran os pasos de deshidrataci\u00f3n e hidrataci\u00f3n en caras opostas do intermediato. A aconitase cataliza a \"trans\"-eliminaci\u00f3n/adici\u00f3n de auga, e o xiro garante que se forme a correcta estereoqu\u00edmica no produto. Para completar a reacci\u00f3n, os residuos de serina e histidina inverten as s\u00faas acci\u00f3ns catal\u00edticas orixinais: a histidina, agorta b\u00e1sica, retira un prot\u00f3n da auga, convert\u00e9ndoa nun nucle\u00f3filo que ataca a C2, e a serina protonada \u00e9 desprotonada polo dobre enlace do \"cis\"-aconitato para completar a hidrataci\u00f3n, producindo isocitrato.\nEnfermidades.\nUn trastorno grave relacionado coa aconitase \u00e9 a deficiencia de aconitase. \u00c9 causada por unha mutaci\u00f3n no xene da prote\u00edna armaz\u00f3n do \"cluster\" de ferro-xofre (ISCU), que axuda a constru\u00edr o \"cluster\" de Fe-S do que depende a actividade da aconitase. Os principais s\u00edntomas son miopat\u00eda e intolerancia ao exercicio; a tensi\u00f3n f\u00edsica pode ser mortal para alg\u00fans pacientes porque pode orixinar un shock circulatorio. Non hai tratamento para a deficiencia de aconitase.\nOutra doenza asociada coa aconitase \u00e9 a ataxia de Friedreich (FRDA), que se orixina por defectos na bios\u00edntese de prote\u00ednas ferro-sulfuradas, cando non se sintetizan correctamente os \"clusters\" de ferro-sulfuro da aconitase e succinato deshidroxenase. O decrecemento da actividade da aconitase e succinato deshidroxenase est\u00e1 correlacionada cun exceso na concentraci\u00f3n de ferro na mitocondria e unha insuficiencia de ferro no citoplasma, o que trastorna a homeostase do ferro. Esta desviaci\u00f3n da homeostase causa a ataxia de Friederich, que \u00e9 unha enfermidade neurodexenerativa para a cal non hai tratamentos efectivos ata o momento.\nFinalmente, a aconitase crese que est\u00e1 asociada coa diabetes. De todos os xeitos, a conexi\u00f3n exacta a\u00ednda est\u00e1 por determinar e existen diversas teor\u00edas. Nun estudo dos \u00f3rganos de ratos con diabetes aloxana (unha diabetes inducida experimentalmente co composto pirimid\u00ednico aloxana ) e diabetes xen\u00e9tica, atopouse unha baixa actividade de aconitase, que fac\u00eda decrecer a velocidade das reacci\u00f3ns metab\u00f3licas nas que interve\u00f1en o citrato, piruvato, e malato. Ademais, as concentraci\u00f3ns de citrato eran infrecuentemente altas. Como estes datos anormais se atoparon en ratos diab\u00e9ticos, o estudo tirou a conclusi\u00f3n de que a actividade baixa da aconitase est\u00e1 probablemente correlacionada coa diabetes xen\u00e9tica e diabetes aloxana. Outra teor\u00eda \u00e9 que, nos coraz\u00f3ns diab\u00e9ticos, a fosforilaci\u00f3n acelerada da aconitase do coraz\u00f3n pola prote\u00edna quinase C causa que a aconitase acelere o paso final da s\u00faa reacci\u00f3n inversa en comparaci\u00f3n coa reacci\u00f3n normal cara a adiante. \u00c9 dicir, converte o isocitrato de novo en \"cis\"-aconitato m\u00e1is rapidamente do normal, pero a reacci\u00f3n cara a adiante contin\u00faa realiz\u00e1ndose \u00e1 velocidade normal. Este desequilibrio pode contribu\u00edr a trastorar o metabolismo nos diab\u00e9ticos.\nMembros da familia.\nAs aconitases expr\u00e9sanse desde as bacterias aos humanos. Os humanos expresan os dous isoencimas aconitases seguintes:"}
{"id": "267484", "revid": "98629", "url": "https://gl.wikipedia.org/wiki?curid=267484", "title": "Campionato Mundial de F\u00f3rmula 1 de 2015", "text": "O campionato Mundial de F\u00f3rmula 1 de 2015 foi a 66\u00aa tempada de F\u00f3rmula 1 organizado pola F\u00e9d\u00e9ration Internationale de l'Automobile (FIA). Competiron dez equipos e vinte e dous pilotos, que disputaron dezanove Grandes Premios, comezando o en Australia o 15 de marzo e terminando en Abu Zabi o 29 de novembro.\nLewis Hamilton ga\u00f1ou o campionato de pilotos que defend\u00eda logo de conseguir o seu segundo t\u00edtulo no Gran Premio de Abu Zabi de 2014 O seu equipo, Mercedes, comezou a tempada como defensor do campionato de construtores, logo de lograr o seu primeiro t\u00edtulo de campi\u00f3n no Gran Premio de Rusia de 2014.\nO calendario contou con dous cambios significativos; o primeiro foi o regreso do Gran Premio de M\u00e9xico, que se celebrou por primeira vez desde , mentres que o Gran Premio de Alema\u00f1a foi eliminado en \u00faltima instancia, logo de non conseguir finanzaci\u00f3n, deixando ao pa\u00eds sen unha proba do Campionato do Mundo por primeira vez en cincuenta e cinco anos.\nA tempada 2015 viu a introduci\u00f3n do \"Teito de Custos\", unha serie de medidas de reduci\u00f3n de custos negociados pola FIA en 2013.\nHamilton conseguiu o seu terceiro campionato de pilotos a falta de tres carreiras para o fin da tempada. O subcampi\u00f3n foi o seu compa\u00f1eiro de equipo Nico Rosberg, 59 puntos por detr\u00e1s, con Sebastian Vettel de Ferrari terceiro, outros 44 puntos m\u00e1is atr\u00e1s. Mercedes asegurou o t\u00edtulo de construtores de 2015 no Gran Premio de Rusia, por diante de Ferrari e Williams, e terminou a tempada cunha marca de 703 puntos. Hamilton ga\u00f1ou o Trofeo Pole da FIA, logo de lograr once poles na tempada e o Premio DHL \u00e1 volta r\u00e1pida. Ferrari ga\u00f1ou o primeiro Premio Pit Stop DHL.\nEquipos e pilotos.\nOs seguintes equipos e pilotos participaron no Campionato Mundial de F\u00f3rmula 1 de .\nNotas:\n\u2021 \u2013 Will Stevens e Roberto Merhi foron inclu\u00eddos na primeira rolda en Australia, pero a\u00ednda que tanto eles como Marussia estaban presentes, non competiron porque o equipo non puido completar os seus coches a tempo para a carreira.\nNovos equipos.\nEn decembro de 2013, a FIA anunciou a s\u00faa intenci\u00f3n de abrir a grella a m\u00e1is equipos, buscando o que denominou \"equipos competitivos\" dispostos a comprometerse co campionato ata a tempada . Recib\u00edronse tres solicitudes, inclu\u00edndo unha oferta de Gene Haas, copropietario do equipo Stewart-Haas Racing da NASCAR Sprint Cup Series unha solicitude de Roman\u00eda, en conxunto co exdirector de Jordan, Midland, Spyker, Force India HRT Colin Kolles, e unha terceira de Zoran Stefanovic, un enxe\u00f1eiro aeroespacial serbio que xa o intentara na tempada e baixo o nome de Stefan GP. O proceso de licitaci\u00f3n atrasouse, a FIA s\u00f3 estaba buscando un equipo para agregar \u00e1 grella, pero que o as d\u00faas primeiras ofertas eran igualmente viables. Haas F1 foi o candidato elixido, pero Haas aprazou a s\u00faa participaci\u00f3n ata a tempada . Bernie Ecclestone anunciou que o equipo roman\u00e9s, chamado Forza Rossa Racing, fora aceptado, pero o equipo non se inclu\u00edu na lista provisional de inscritos para a tempada 2015.\nOutros cambios.\nSeguindo as recomendaci\u00f3ns do informe do accidente de Jules Bianchi no Gran Premio do Xap\u00f3n de 2014, a hora de inicio de 5 carreiras adiantarase unha hora, xa que as carreiras t\u00e9\u00f1ense que iniciar como m\u00ednimo 4 horas antes do anoitecer. Polo tanto, os Grandes Premios de Australia, Malaisia, China, Xap\u00f3n e Rusia comezar\u00e1n unha hora antes que en .\nLista de carreiras planificadas.\nOs seguintes dezanove grandes premios est\u00e1n programados para levarse a cabo en 2015.\nPneum\u00e1ticos.\nDesde 2011, Pirelli e o fornecedor de pneum\u00e1ticos do campionato oficial de F1.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "267485", "revid": "27155", "url": "https://gl.wikipedia.org/wiki?curid=267485", "title": "Aconitato hidratase", "text": ""}
{"id": "267488", "revid": "5863", "url": "https://gl.wikipedia.org/wiki?curid=267488", "title": "M18 Hellcat", "text": "O M18 Hellcat foi un cazacarros estadounidense da segunda guerra mundial. Armado cun can\u00f3n de 76\u00a0mm, foi o veh\u00edculo blindado de combate con cadeas m\u00e1is r\u00e1pido da guerra, cunha velocidade m\u00e1xima de 92 quil\u00f3metros por hora. kph). Esta velocidade logrouse equip\u00e1ndoo cunha blindaxe m\u00ednima, de non m\u00e1is dunha polgada de espesor. As tripulaci\u00f3ns do Hellcat aproveit\u00e1ronse da s\u00faa velocidade para minimizar a habilidade do inimigo para perforar a s\u00faa delgada blindaxe.\nHistoria.\nEn decembro de 1941 o Corpo de Artiller\u00eda emitiu un requirimento para o dese\u00f1o dun cazacarros r\u00e1pido que usase unha suspensi\u00f3n Christie, o motor Wright/Continental R-975 e un can\u00f3n de 37\u00a0mm.\nO M18 orixinouse a partir do estudo de dese\u00f1o de Harley Earl, da compa\u00f1\u00eda Buick, unha divisi\u00f3n de General Motors. O seu equipo tam\u00e9n traballou extensamente nas primeiras pinturas de camuflaxe, e incluso o logo do frontal do M18 e as insignias que vest\u00edan os seus tripulantes foron froito do seu traballo. Flanqueado polas palabras \"Seek, Strike, Destroy\" (busca, golpea, destr\u00fae), representa a un gato salvaxe mordendo as cadeas dun carro de combate.\nOs enxe\u00f1eiros de Buick iniciaron os traballos do Hellcat a partir dos bosquexos do equipo de dese\u00f1o e desenvolveron unha innovadora suspensi\u00f3n de barra de torsi\u00f3n que lle proporcionaba unha conduci\u00f3n estable. A\u00ednda que pesaba ao redor de 20 toneladas, o Hellcat foi dese\u00f1ado para ser un dos carros m\u00e1is r\u00e1pidos do campo de batalla, e foi capaz de acadar os 92 Km/h. A s\u00faa potencia proporcion\u00e1balla un motor radial de nove cilindros, con 450 cabalos, semellante ao dos avi\u00f3ns, cunha transmisi\u00f3n Hydramatic de tres velocidades.\n\"O Hellcat foi considerado o coche de carreiras da Segunda Guerra Mundial\", dixo Bill Gross, un historiador que restaurou un M18 que agora est\u00e1 exposto no Sloan Museum en Flint, M\u00edchigan. \"Para dar unha perspectiva, a meirande parte dos carros alem\u00e1ns do momento eran capaces de moverse tan s\u00f3 a 32 Km/h, e incluso hoxe en d\u00eda o M1 Abrams \u00e9 superado polo Hellcat\".\nDurante os combates no Norte de \u00c1frica, o can\u00f3n orixinal de 37\u00a0mm demostrou ser pouco axeitado e o dese\u00f1o foi mellorado un can\u00f3n brit\u00e1nico de 57\u00a0mm. Durante o proceso de desenvolvemento, o dese\u00f1o foi mellorado a\u00ednda m\u00e1is cun can\u00f3n de 75\u00a0mm, e finalmente cun de 76\u00a0mm. O requirimento dunha suspensi\u00f3n Christie tam\u00e9n foi desbotado, e esta foi substitu\u00edda por unha de barra de torsi\u00f3n. O dese\u00f1o estandarizouse en febreiro de 1943 e a fabricaci\u00f3n comezou en xullo de 1943, rematando en outubro de 1944."}
{"id": "267489", "revid": "98629", "url": "https://gl.wikipedia.org/wiki?curid=267489", "title": "SU-100", "text": "O SU-100 foi un cazacarros sovi\u00e9tico usado extensivamente durante as \u00faltimas etapas da segunda guerra mundial e en servizo moitos anos despois cos ex\u00e9rcitos dos aliados sovi\u00e9ticos por todo o mundo.\nDesenvolvemento.\nFoi desenvolvido en 1944 como unha mellora do SU-85, fabricado co mesmo chasis do T-34-85. Foi dese\u00f1ado e constru\u00eddo na UZTM (f\u00e1brica de maquinaria pesada dos Urais) en Yekaterinburg. O SU-100 rapidamente demostrou estar entre os mellores can\u00f3ns autopropulsados da segunda guerra mundial, capaz de penetrar 125\u00a0mm de blindaxe vertical a unha distancia de 2.000 m e a blindaxe frontal inclinada de 85\u00a0mm do Panther alem\u00e1n dende os 1.500 m. O seu desenvolvemento estivo supervisado por L. I. Gorlitskiy, dese\u00f1ador xefe de todos os can\u00f3ns autopropulsados medios sovi\u00e9ticos. Os traballos comezaron en febreiro de 1944, e o primeiro prototipo do SU-100, chamado \"Object 138\", fabricouse en marzo. Tras intensiva probas con diferentes modelos de can\u00f3ns de 100\u00a0mm, os enxe\u00f1eiros sovi\u00e9ticos aprobaron o can\u00f3n D-10S para a produci\u00f3n en masa.\nO casco do SU-100 ti\u00f1an grandes melloras sobre o do SU-85; o espesor da blindaxe frontal aumentouse de 45 a 75\u00a0mm, e o posto do comandante colocouse nun pequeno espazo no lado dereito do caso; combinada coa s\u00faa c\u00fapula este aumentou enormemente a s\u00faa efectividade. Tam\u00e9n instal\u00e1ronse d\u00faas unidades de ventilaci\u00f3n, en vez da \u00fanica que levaba o seu antecesor. A produci\u00f3n en masa do SU-200 comezar\u00eda en setembro de 1944."}
{"id": "267491", "revid": "85894", "url": "https://gl.wikipedia.org/wiki?curid=267491", "title": "Ram\u00f3n Pimentel M\u00e9ndez", "text": "Ram\u00f3n Pimentel M\u00e9ndez, finado en Leiro en agosto de 1901, foi un m\u00e9dico, xornalista e escritor galego.\nTraxectoria.\nM\u00e9dico hixienista de Vigo. Dirixiu o peri\u00f3dico \"La Verdad\" (1881), colaborou en \"Faro de Vigo\" e publicou en 1893 o primeiro manual de apicultura en Galicia. Foi nomeado m\u00e9dico titular de Leiro en 1897."}
{"id": "267492", "revid": "15490", "url": "https://gl.wikipedia.org/wiki?curid=267492", "title": "Spielberg, Austria", "text": "Spielberg \u00e9 unha cidade situada no distrito de Murtal na rexi\u00f3n de Estiria, Austria.\nXeral.\nA cidade de Spielberg, cunha poboaci\u00f3n duns 5.000 habitantes, at\u00f3pase ao norte do Mur no leste de Aichfeld, entre as cidades de Zeltweg e Knittelfeld. Desde 1986 ata 2009 Spielberg foi unha Marktgemeinde (cidade con feira). O 1 de outubro de 2009, converteuse nun \"Stadtgemeinde\".\nEstrutura.\nO municipio componse de 9 Katastralgemeinde. Pausendorf \u00e9 o principal Katastralgemeinde de 1.500 habitantes. O Katastralgemeinde de Spielberg \u00e9 s\u00f3 unha pequena parte do municipio, pero d\u00e1 o seu nome a todo o municipio.\nPol\u00edtica.\nO SP\u00d6 \u00e9 o partido dominante no municipio desde 1960, cando a localidade converteuse en concello. Isto sucedeu cando unha serie de empresas industriais traslad\u00e1ronse \u00e1 localidade, sobre todo, a \"Austria Antriebstechnik AG (ATB)\".\nEconom\u00eda.\nSpielberg \u00e9 a sede do Red Bull Ring (antes co\u00f1ecido como A1-Ring e \u00d6sterreichring). Desde ata e desde ata o Gran Premio de Austria levouse a cabo al\u00ed. Levarase a cabo unha vez m\u00e1is a partir da tempada de F\u00f3rmula 1."}
{"id": "267504", "revid": "27155", "url": "https://gl.wikipedia.org/wiki?curid=267504", "title": "\u00c1cido acon\u00edtico", "text": "O \u00e1cido acon\u00edtico \u00e9 un \u00e1cido org\u00e1nico de 6 carbonos con tres grupos carboxilo. Presenta dous is\u00f3meros \"cis-trans\" chamadaos \u00e1cido \"cis\"-acon\u00edtico e \u00e1cido \"trans\"-acon\u00edtico. A base conxugada do \u00e1cido \"cis\"-acon\u00edtico \u00e9 o \"cis\"-aconitato, que \u00e9 un intermediato na reacci\u00f3n de isomerizaci\u00f3n do citrato a isocitrato do ciclo do \u00e1cido c\u00edtrico catalizada polo encima aconitase.\nO \u00e1cido acon\u00edtico pode sintetizarse por deshidrataci\u00f3n do \u00e1cido c\u00edtrico utilizando \u00e1cido sulf\u00farico: \nInicialmente foi preparado por deshidrataci\u00f3n t\u00e9rmica."}
{"id": "267505", "revid": "27155", "url": "https://gl.wikipedia.org/wiki?curid=267505", "title": "Aconitato", "text": ""}
{"id": "267506", "revid": "27155", "url": "https://gl.wikipedia.org/wiki?curid=267506", "title": "Cis-aconitato", "text": ""}
{"id": "267507", "revid": "98629", "url": "https://gl.wikipedia.org/wiki?curid=267507", "title": "Il Decameron (filme)", "text": "Il Decameron \u00e9 un filme italiano de 1971 dirixido por Pier Paolo Pasolini. Bas\u00e9ase nalg\u00fans contos do \"Decamer\u00f3n\", de Giovanni Boccaccio, e constit\u00fae a primeira parte da \"Trilox\u00eda da vida\" do director.\nArgumento.\nNo primeiro episodio Andreuccio de Perugia \u00e9 enganado por un home, acabando nun mar de feces. No segundo un mozo \u00e9 convencido por un grupo de monxas para que mante\u00f1a relaci\u00f3ns sexuais con elas. No terceiro, Peronella est\u00e1 co seu amante cando chega o seu marido.\nNo seguinte un comerciante dedicado ao pecado \u00e9 castigado por Deus cunha grave enfermidade. Noutro episodio, dous amantes organ\u00edzanse para enganar aos seus pais. En Sicilia, unha rapaza nam\u00f3rase de Lorenzo, empregado dos seus irm\u00e1ns, que conspiran para asasinalo.\nM\u00e1is adiante, un m\u00e9dico convence a un home de que o pode converter en cabalo. No \u00faltimo episodio, dous homes de N\u00e1poles deciden que o primeiro que morra contar\u00e1 ao outro sobre o Para\u00edso ou o Inferno.\nNo final da historia, o pintor Giotto completou un fresco no que aparecen os sucesivos episodios."}
{"id": "267508", "revid": "56817", "url": "https://gl.wikipedia.org/wiki?curid=267508", "title": "K\u00f6rkarlen (filme)", "text": "K\u00f6rkarlen \u00e9 un filme mudo sueco de 1921. Foi dirixido por Victor Sj\u00f6str\u00f6m, baseado na novela hom\u00f3nima da ga\u00f1adora do premio Nobel Selma Lagerl\u00f6f.\nArgumento.\nNo d\u00eda de fin de ano, Edit, unha rapaza moribunda do Ex\u00e9rcito de Salvaci\u00f3n ten un \u00faltimo desexo: falar con David Holm. David, un alcoh\u00f3lico, est\u00e1 nun cemiterio con dous amigos tam\u00e9n b\u00e9bedos, falando da lenda do carro da morte, segundo a cal a derradeira persoa que morre nun ano ten que traballar coa Morte carretando as almas dos falecidos no ano seguinte.\nUn amigo de Edit atopa a David, pero el n\u00e9gase a acompa\u00f1alo onda Edit. A situaci\u00f3n acaba nunha pelexa na que David \u00e9 asasinado accidentalmente cando o reloxo d\u00e1 as doce, momento en que aparece o carro da morte. Mentres a alma de David abandona o seu corpo, o condutor do carro, un antigo amigo de David, lembra a s\u00faa vida e a do defunto, antes feliz."}
{"id": "267509", "revid": "23204", "url": "https://gl.wikipedia.org/wiki?curid=267509", "title": "Robert Towne", "text": "Robert Bertram Schwartz, nado nos \u00c1nxeles o 23 de novembro de 1934, \u00e9 un guionista estadounidense.\nTraxectoria.\nTowne \u00e9 co\u00f1ecido pola realizaci\u00f3n de numerosos gui\u00f3ns para filmes como \"Chinatown\", pola que ga\u00f1ou o Oscar. Foi ademais candidato noutras d\u00faas ocasi\u00f3ns, polos gui\u00f3ns de\"The Last Detail\" e \"Shampoo\". Tras varios anos de traballo no gui\u00f3n de \"\", quedou descontento co resultado, ao que o levou a decidir non aparecer nos cr\u00e9ditos do filme. No seu lugar utilizou o nome do seu can, P.H. Vazak, que acabou sendo candidato ao oscar.\nTam\u00e9n dirixiu alg\u00fans filmes, como \"Tequila Sunrise\" e \"Preg\u00fantalle ao vento\" e escribiu gui\u00f3ns para a televisi\u00f3n."}
{"id": "267512", "revid": "27155", "url": "https://gl.wikipedia.org/wiki?curid=267512", "title": "Citrato sintase", "text": "A citrato sintase (n\u00famero EC: 2.3.3.1 [antes 4.1.3.7]) \u00e9 un encima presente en case todos os seres vivos, que act\u00faa no primeiro paso do ciclo do \u00e1cido c\u00edtrico ou de Krebs, onde \u00e9 un encima limitante que controla a velocidade do ciclo. Cataliza a reacci\u00f3n de condensaci\u00f3n do residuo acetato de dous carbonos procedente do acetil-CoA e unha mol\u00e9cula de oxalacetato (de 4 carbonos) para formar citrato (de 6 carbonos). O oxalacetato ser\u00e1 rexenerado unha vez completada uha rolda de reacci\u00f3ns do ciclo do \u00e1cido c\u00edtrico.\nNas c\u00e9lulas eucari\u00f3ticas, a citrato sintase est\u00e1 localizada dentro da matriz mitocondrial, pero est\u00e1 codificada nos cromosomas do n\u00facleo (non no ADN mitocondrial), sintet\u00edzase nos ribosomas do citoplasma e despois \u00e9 levado \u00e1 mitocondria. A citrato sintase util\u00edzase como un encima cuantitativo marcador da presenza de mitocondrias intactas.\nacetil-CoA + oxalacetato + H2O \u2192 citrato + CoA-SH\nO oxalacetato \u00e9 o primeiro substrato que se une a este encima. Isto induce un cambio de conformaci\u00f3n no encima, o cal crea un sitio de uni\u00f3n para o acetil-CoA. Cando se une f\u00f3rmase un citro\u00edl-CoA e ten lugar outro cambio conformacional que causa a hidr\u00f3lise do tio\u00e9ster e a liberaci\u00f3n do coencima A. Isto asegura que a enerx\u00eda liberada na rotura do enlace tio\u00e9ster impulse a condensaci\u00f3n.\nEstrutura.\nA citrato sintase ten 437 residuos de amino\u00e1cidos e est\u00e1 constitu\u00edda por d\u00faas subunidades, formadas cada unha por 20 h\u00e9lices alfa. Estas h\u00e9lices alfa compo\u00f1en aproximadamente o 75% da estrutura terciaria da citrato sintase, e o resto dos residuos forman principalmente as extensi\u00f3ns irregulares da estrutura, ag\u00e1s unha soa folla beta de 13 residuos. Entre as d\u00faas subunidades hai unha soa fenda, onde est\u00e1 situado o sitio activo. No encima hai dous sitios de uni\u00f3n de mol\u00e9culas: un para o citrato ou o oxalacetato e outro para o coencima A. O sitio activo cont\u00e9n tres residuos fundamentais: His274, His320, e Asp375, que son moi selectivos nas s\u00faas interacci\u00f3ns cos substratos. Pode atoparse un debuxo e un v\u00eddeo do seu mecanismo de acci\u00f3n na secci\u00f3n \"Mecanismo\" de m\u00e1is abaixo. \nAs imaxes da esquerda mostran a estrutura terciaria do citrato sintase nas s\u00faas formas aberta e pechada. O encima cambia da forma aberta \u00e1 pechada coa adici\u00f3n dun dos seus substratos (como o oxalacetato).\nMecanismo.\nO mecanismo de reacci\u00f3n consta dunha condensaci\u00f3n ald\u00f3lica inicial seguida dunha hidr\u00f3lise. A citrato sintase ten tres amino\u00e1cidos no seu sitio activo que son fundamentais para catalizar a conversi\u00f3n do acetil-CoA (H3CCO-SCoA) e o oxalacetato (COO-CH2COCOO-) en citrato (COO-CH2COHCOOCH2COO-) e H-SCoA nunha reacci\u00f3n de condensaci\u00f3n ald\u00f3lica. Esta conversi\u00f3n empeza cando o ox\u00edxeno cargado negativamente no grupo R do Asp375 desprotona o carbono alfa do acetil-CoA. Isto empuxa o electr\u00f3n a formar un dobre enlace co carbono do carbonilo, o cal \u00e1 s\u00faa vez forza que o C=O recolla un prot\u00f3n para o ox\u00edxeno procedente dun dos nitr\u00f3xenos do grupo R da His274. Isto neutraliza o grupo R (ao formarse un par solitario de electr\u00f3ns no nitr\u00f3xeno) e completa a formaci\u00f3n dun intermediato enol (CH2COH-SCoA). Nese momento, o par solitario no grupo amino da His274 formado no \u00faltimo paso ataca o prot\u00f3n que se engadiu ao ox\u00edxeno no \u00faltimo paso. O ox\u00edxeno despois volve a formar o enlace carbonilo, o cal libera a metade do C=C para iniciar un ataque nucleof\u00edlico ao carbono do carbonilo do oxalacetato (COO-CH2COCOO-). Isto libera a metade do enlace carbonilo para desprotonar un dos grupos amino da His320, o cal neutraliza un dos nitr\u00f3xenos no grupo R. Esta adici\u00f3n nucleof\u00edlica d\u00e1 lugar \u00e1 formaci\u00f3n de citro\u00edl-CoA (COOCH2CHCOOCH2COHSCoA2-).\nNeste momento, entra na reacci\u00f3n unha mol\u00e9cula de auga, que \u00e9 desprotonada polo grupo amino da His320 e in\u00edciase a hidr\u00f3lise. Un dos pares solitarios do ox\u00edxeno ataca nucleofilicamente ao carbono carbonilo do citro\u00edl-CoA. Este forma un intermediato tetra\u00e9drico e como resultado, cando se volve a formar o carbonilo, sep\u00e1rase do encima o \u2013SCoA, que \u00e9 protonado par formar HSCoA. Finalmente, o hidroxilo engadido ao carbonilo no paso previo \u00e9 desprotonado e f\u00f3rmase o citrato (-COOCH2COHCOO-CH2COO-).\nEsta ligaz\u00f3n conecta cun v\u00eddeo que mostra o mecanismo da citrato sintase da p\u00e1xina de \"Principios de Bioqu\u00edmica\" de Lehninger.\nInhibici\u00f3n.\nO encima \u00e9 inhibido por unha proporci\u00f3n alta ATP:ADP, acetil-CoA:CoA, e NADH:NAD, xa que as concentraci\u00f3ns altas de ATP, acetil-CoA, e NADH indican que a subministraci\u00f3n de enerx\u00eda \u00e9 alta na c\u00e9lula. Tam\u00e9n \u00e9 inhibida polo succinil-CoA, o cal se parece ao acetil-CoA e act\u00faa como un inhibidor competitivo. O citrato inhibe a reacci\u00f3n e \u00e9 un exemplo de inhibici\u00f3n polo produto.\nA inhibici\u00f3n da citrato sintase por an\u00e1logos do acetil-CoA est\u00e1 tam\u00e9n ben documentada e foi utilizada para probar que no encima existe en realidade un s\u00f3 sitio activo cambiante. Estes experimentos revelaron que este sitio \u00fanico alterna entre d\u00faas formas, as cales participan na actividade de ligase e hidrolase, respectivamente. Esta prote\u00edna pode utilizar o modelo da morfee\u00edna da regulaci\u00f3n alost\u00e9rica."}
{"id": "267513", "revid": "5863", "url": "https://gl.wikipedia.org/wiki?curid=267513", "title": "M\u00e9xico DF", "text": ""}
{"id": "267514", "revid": "5132", "url": "https://gl.wikipedia.org/wiki?curid=267514", "title": "Mil\u00e1n - Milano", "text": ""}
{"id": "267516", "revid": "27155", "url": "https://gl.wikipedia.org/wiki?curid=267516", "title": "CoA", "text": ""}
{"id": "267518", "revid": "98629", "url": "https://gl.wikipedia.org/wiki?curid=267518", "title": "Constantin Stanislavski", "text": "Constantin Sergeievich Stanislavski ou Konstantin Stanislavski (en ruso \u041a\u043e\u043d\u0441\u0442\u0430\u043d\u0442\u0438\u0301\u043d \u0421\u0435\u0440\u0433\u0435\u0301\u0435\u0432\u0438\u0447 \u0421\u0442\u0430\u043d\u0438\u0441\u043b\u0430\u0301\u0432\u0441\u043a\u0438\u0439), nado en Moscova o 17 de xaneiro de 1863 e finado na mesma cidade o 7 de agosto de 1938, foi un actor e director de teatro ruso. O seu sistema interpretativo converteuse nun dos m\u00e1is reco\u00f1ecidos internacionalmente, especialmente no per\u00edodo posterior \u00e1 segunda guerra mundial.\nAo longo da s\u00faa carreira Stanislavski reformulou o seu propio labor como actor por medio dun rigoroso proceso de reflexi\u00f3n e autoan\u00e1lise art\u00edstica, ao considerar a acci\u00f3n de actuar como un esforzo continuo que requir\u00eda dedicaci\u00f3n, disciplina e integridade na procura do afondamento psicol\u00f3xico dos personaxes e na investigaci\u00f3n das afinidades entre o mundo interior do personaxe e o do actor. O desenvolvemento dunha praxe teorizada, na cal a pr\u00e1ctica era un modo de investigaci\u00f3n e a teor\u00eda un catalizador para o desenvolvemento do creativo, convert\u00e9rono nunha das grandes figuras do teatro moderno. O traballo de Stanislavski foi importante na expansi\u00f3n do realismo socialista na Uni\u00f3n Sovi\u00e9tica como tam\u00e9n o foi no realismo psicol\u00f3xico nos Estados Unidos.. Escribiu diversos libros sobre o traballo do actor e mais unha autobiograf\u00eda.\nTraxectoria.\nStanislavski medrou no seo dunha das familias m\u00e1is ricas de Rusia, os Alexeievs, industriais e mecenas art\u00edsticos. O seu nome de bautismo era Constantin Sergeyevich Alexeiev \u2013 \"Stanislavski\" foi o seu alcume nos escenarios, adoptado no ano 1884 para que os seus pais non soubesen do seu traballo no teatro, por canto tradicionalmente en Rusia os actores ti\u00f1an pouco prestixio social. Stanislavski recibira lecci\u00f3ns de voz do tenor Fiodor Petrovich Komissarzhevsky. pero as influencias do primeiro Stanislavski proced\u00edan principalmente do Teatro Maly de Moscova, o foco do realismo teatral en Rusia., en especial do realismo psicol\u00f3xico, desenvolvido por xente como Alexander Pushkin, Nikolai Gogol e Mikhail Shchepkin.. En 1897 fundou con Vladimir Nemirovich-Danchenko o Teatro de Arte de Moscova.\nLegado.\nStanislavski tivo diferentes alumnos durante cada fase do seu sistema de actuaci\u00f3n con descubrimentos e experimentaci\u00f3n. Dous dos seus antigos alumnos, Richard Boleslavsky e Maria Ouspenskaya fundaron o American Laboratory Theatre en 1925. Lee Strasberg, que estudara con el, xunto con Harold Clurman e Cheryl Crawford fundaron o Group Theatre (1931\u20131940) de Nova York , que foi a primeira compa\u00f1\u00eda estadounidense en po\u00f1er en pr\u00e1ctica os seus descubrimentos iniciais, que tivo unha fonda influencia no xeito de actuar en Am\u00e9rica do Norte, tanto no teatro como na cinematograf\u00eda, que se intensificou despois da guerra pola influencia do Actors Studio norteamericano que adaptou o seu sistema, con grande \u00e9nfase no aspecto psicol\u00f3xico da construci\u00f3n do personaxe. O actor brit\u00e1nico Laurence Olivier deixou por escrito que Stanislavski foi unha fonte de grande ilusi\u00f3n para el cando era novo."}
{"id": "267519", "revid": "38330", "url": "https://gl.wikipedia.org/wiki?curid=267519", "title": "Konstantin Stanislavski", "text": ""}
{"id": "267530", "revid": "56817", "url": "https://gl.wikipedia.org/wiki?curid=267530", "title": "Jos\u00e9 Lorenzo Gil", "text": "Jos\u00e9 Lorenzo Gil, finado en Ourense o 30 de setembro de 1912, foi un avogado e pol\u00edtico galego.\nTraxectoria.\nRepresentou a pol\u00edtica de Isidoro Bugallal na provincia de Ourense. Foi propietario do peri\u00f3dico \"La Verdad\". Fundou a Escola de Artes e Oficios. Foi deputado provincial, presidente da Deputaci\u00f3n de Ourense e gobernador civil de Ourense.\nVida persoal.\nCasou con Obdulia Buj\u00e1n (t\u00eda de Arturo Noguerol Buj\u00e1n) en 1879."}
{"id": "267532", "revid": "23204", "url": "https://gl.wikipedia.org/wiki?curid=267532", "title": "Panettone", "text": "O panettone (en milan\u00e9s \"panet\u00f9n\" ou \"panetton\"), tam\u00e9n chamado panet\u00f3n ou pan doce, \u00e9 un bolo feito cunha masa do tipo \"brioche\", pasas e froitas confeitadas ou cristalizadas. Ten forma de c\u00fapula (coma unha madalena xigante) e a masa elab\u00f3rase con fari\u00f1a, l\u00e9vedo, ovos, manteiga e azucre. \u00c9 unha sobremesa tradicional de Nadal en Mil\u00e1n (Italia).\nDada a s\u00faa popularidade internacional, v\u00e9\u00f1ense realizando esforzos para obter unha Indicaci\u00f3n Xeogr\u00e1fica e unha Denominaci\u00f3n de Orixe Controlada para este produto. Estas iniciativas cobraron maior importancia nos \u00faltimos anos dada a crecente competencia en diversas partes do mundo, onde o \"panettone\" est\u00e1 moi presente nas festas de Nadal e de Aninovo.\nCaracter\u00edsticas.\nCoa s\u00faa t\u00edpica forma de c\u00fapula e unha altura duns 12 a 15\u00a0cm, s\u00e9rvese en rebandas verticais e pode ser acompa\u00f1ado de chocolate quente ou de vi\u00f1os doces coma o \"asti spumante\" ou o vi\u00f1o moscatel, e incluso con vi\u00f1os con m\u00e1is corpo.\nO \"panettone\" cons\u00f3mese de diferentes xeitos, xa sexan rebandas finas ou grosas, polo almorzo ou de sobremesa dos xantares. Nalg\u00fans pa\u00edses s\u00e9rvese torrado, e \u00fantase con mollos e marmeladas ou, rec\u00f3brese ou \u00e9nchese con cremas.\nHistoria.\nOs antigos romanos foron os primeiros a adozar un pan con l\u00e9vedo con mel. Testem\u00fa\u00f1ase a s\u00faa presenza nunha pintura do s\u00e9culo XVI de Brueghel o Vello e nun libro de receitas de Bartolomeo Scappi, coci\u00f1eiro persoal de papas e emperadores nos tempos de Carlos V.\nHai moitas lendas sobre a orixe do \"panettone\". Segundo a primeira destas, a historia desta sobremesa naceu hai m\u00e1is de cinco s\u00e9culos, arredor de 1490, cando un mozo arist\u00f3crata, Ughetto Atellani de Futi, namorouse da filla dun pasteleiro de Mil\u00e1n. Para lle demostrar o seu amor f\u00edxose pasar por aprendiz de pasteleiro e inventou un pan azucrado con forma de c\u00fapula a base de froitas confeitadas e aroma de lim\u00f3n e laranxa. Os milaneses comezaron a acudir en masa \u00e1 pastelar\u00eda a pedir o \u00abpan de Toni\u00bb, pois as\u00ed se chamaba o axudante, e de a\u00ed v\u00e9n o nome de \"panettone\".\nSegundo outra lenda, probabelmente m\u00e1is co\u00f1ecida, o \"panettone\" naceu na corte de Ludovico O Mouro, se\u00f1or de Mil\u00e1n dende 1494 a 1500, na Noiteboa. Disque o Duque celebrou o Nadal cunha gran cea, chea de deliciosos pratos dignos da riqueza da corte milanesa. A sobremesa \u00eda ser a natural conclusi\u00f3n de tan luxoso banquete, no entanto, no intre de tiralo do forno, o coci\u00f1eiro decatouse de que se queimara. Houbo un momento de terror na coci\u00f1a de Ludovico, mais afortunadamente un fregador, chamado Toni, pensara utilizar o reboutallo dos ingredientes para amasar un pan doce e levalo \u00e1 s\u00faa casa. Dada a situaci\u00f3n, o mozo Antonio propuxo ao coci\u00f1eiro servir o seu pan como sobremesa. Era un pan doce moi ben subido, cheo de froita confeitada e manteiga que foi levado inmediatamente ao Duque. A infrecuente sobremesa tivo un enorme \u00e9xito e Ludovico preguntou ao coci\u00f1eiro quen o preparara e cal era o seu nome. O coci\u00f1eiro presentoulle ao Duque o mozo Antonio, quen confesou que a sobremesa a\u00ednda non ti\u00f1a nome. O se\u00f1or decidiu logo chamalo \u00abPane di Toni\u00bb, que cos s\u00e9culos se converter\u00eda en \"panettone\".\nO primeiro rexistro do \"panettone\" como doce de Nadal tradicional milan\u00e9s \u00e9 un artigo do escritor iluminista Pietro Verri no s\u00e9culo XVIII, que o chama \"pane di tono\" (\u2018pan grande\u2019).\nA s\u00faa industrializaci\u00f3n fixo que o seu consumo se fixera tradicional en Italia, e despois a nivel mundial, durante o Nadal. No ano 1919 i empresario milan\u00e9s Angelo Motta e despois en 1933 Gino Alemagna, lanzaron en toda Italia e o mundo o \"panettone\", doce t\u00edpico do Nadal.\nDaquel primeiro pan derivaron numerosas variaci\u00f3ns e p\u00f3dese atopar con uvas, pasas, pi\u00f1\u00f3ns, am\u00e9ndoas, chocolate e froitas confeitadas. En Mil\u00e1n terminou por se converter nunha sobremesa tradicional de Nadal, especialmente desde que os empresarios empezaron a agasallalo aos seus clientes coma presente.\nV\u00e9xase tam\u00e9n.\nLigaz\u00f3ns externas.\nReceita de \"panettone\" (en castel\u00e1n)\nReceita de \"panettone\" (en castel\u00e1n)"}
{"id": "267540", "revid": "5863", "url": "https://gl.wikipedia.org/wiki?curid=267540", "title": "Benigno \u00c1lvarez Bugallal", "text": "Benigno \u00c1lvarez Bugallal, nado en Areas (Ponteareas) o 5 de setembro de 1837 e finado en Alacant o 1 de xaneiro de 1894, foi un militar e pol\u00edtico galego. Irm\u00e1n de Saturnino \u00c1lvarez Bugallal.\nTraxectoria.\nFillo de Jos\u00e9 \u00c1lvarez Covelo e Mar\u00eda Bugallal Mu\u00f1oz. Ingresou no Ex\u00e9rcito, onde rematou a s\u00faa carreira como xeneral de Divisi\u00f3n. En 1892, co ministro Azc\u00e1rraga, foi nomeado subsecretario do Ministerio da Guerra. Foi elixido deputado polo distrito de Chantada en representaci\u00f3n do partido conservador de 1884 a 1893.\nVida persoal.\nCasou coa s\u00faa curm\u00e1 Pilar Roig Bugallal."}
{"id": "267541", "revid": "23204", "url": "https://gl.wikipedia.org/wiki?curid=267541", "title": "Hyrynsalmi", "text": "Hyrynsalmi \u00e9 unha localidade da rexi\u00f3n de Kainuu, Finlandia.\nXeograf\u00eda.\nHyrynsalmi est\u00e1 situada no centro-norte de Finlandia, cubrindo unha superficie total de 1.521,37\u00a0km\u00b2, dos cales 100,32\u00a0km\u00b2 son de auga. O concello \u00e9 alongado, cuns 65\u00a0km de longo por 20 a 25\u00a0km de ancho. Enc\u00f3ntrase no interior de Kainuu, na parte m\u00e1is monta\u00f1osa da rexi\u00f3n, e a altitude do territorio var\u00eda dende os 156 metros ata unha altitude m\u00e1xima de 384 metros. O concello \u00e9 atravesado polo r\u00edo Em\u00e4joki.\nA cidade enc\u00f3ntrase a 69\u00a0km da capital da rexi\u00f3n, Kajaani, estando unida \u00e1 mesma pola nacional 5, que tam\u00e9n a une coa cidade de Kuusamo, situada a 176\u00a0km da cidade.\nLimita cos concellos de Suomussalmi ao norte, Puolanka ao oeste, e con Kuhmo e Ristij\u00e4rvi ao sur.\nPoboaci\u00f3n.\nO concello de Hyrynsalmi leva a experimentar un importante descenso de poboaci\u00f3n, a seguinte t\u00e1boa mostra a evoluci\u00f3n demogr\u00e1fica da localidade dende 1980:\nLingua.\nO concello de Hyrynsalmi \u00e9 uniling\u00fce en fin\u00e9s. En 2012 a repartici\u00f3n ling\u00fc\u00edstica era a seguinte:"}
{"id": "267543", "revid": "89787", "url": "https://gl.wikipedia.org/wiki?curid=267543", "title": "Marina Bay, Singapur", "text": "Marina Bay \u00e9 unha ba\u00eda pr\u00f3xima \u00e1 zona central de Singapur. \u00c9 unha ba\u00eda artificial, e formouse cun recheo de terra que creou o Marina Centro e a \u00e1rea Marina Sur; durante o proceso de recuperaci\u00f3n, a d\u00e1rsena Telok Ayer foi eliminada do mapa, e o r\u00edo de Singapur desemboca agora na ba\u00eda, en vez do facelo directamente \u00f3 mar. En 2008 rematouse unha barreira que fixo de Marina Bay unha reserva de auga potable (o Singapur Marina Reservoir).\nPlan Director.\nO Plan Director URA para Marina Bay ten como obxectivo fomentar a mestura de usos comercial, residencial, hoteleiro e de lecer para esta zona.\nO goberno de Singapur tam\u00e9n gastou 35 mill\u00f3ns de d\u00f3lares para completar os 3,5 quil\u00f3metros de paseo mar\u00edtimo fronte ao mar ao redor de Marina Bay. Incl\u00faese un novo centro de visitantes ecol\u00f3xico e a \"Helix\" que une o paseo co Marina Center onde se atopa o Parque Ol\u00edmpico da Mocidade. O Promontory @ Marina Bay (antes Central Promontory Site) utilizarase como un espazo provisional para eventos e como espazo p\u00fablico utilizado para actividades teatrais e espect\u00e1culos.\nHistoria.\nEn 1970, levouse a cabo o recheo de terras en Marina Bay, formando o que hoxe en d\u00eda son as \u00e1reas de Marina Centro e Marina Sur. No proceso de recuperaci\u00f3n, Telok Ayer Basin e Inner Roads elimin\u00e1ronse do mapa co recheo de terras, mentres que a boca do r\u00edo Singapur agora desemboca na ba\u00eda no canto de directamente no mar. En 2008, foi constru\u00edda a Marina Barrage, unha barreira para facer no centro da cidade unha reserva de auga doce, para o abastecemento de auga, control de inundaci\u00f3ns e un novo e atractivo estilo de vida.\nEventos.\nA presentaci\u00f3n do Gran Premio de Singapur levouse a cabo o 28 de setembro de 2008 sobre un circu\u00edto urbano a trav\u00e9s de Marina Bay. Foi a primeira vez que un Gran Premio de F\u00f3rmula Un se disputou de noite, coa pista totalmente iluminada. Desde a s\u00faa creaci\u00f3n, The Float@Marina Bay foi sede de eventos como o Desfile do D\u00eda Nacional, despedidas de ano, e tam\u00e9n serviu como bancada de p\u00e9 para a primeira edici\u00f3n do Gran Premio de Singapur de F\u00f3rmula 1. O estadio flotante m\u00e1is grande do mundo foi a sede da apertura e clausura da primeira edici\u00f3n dos Xogos Ol\u00edmpicos da Mocidade de 2010."}
{"id": "267545", "revid": "89787", "url": "https://gl.wikipedia.org/wiki?curid=267545", "title": "Succinil coencima A sintetase", "text": "A succinil coencima A sintetase (SCS), tam\u00e9n chamada succinil-CoA sintetase ou succinato tioquinase ou succinato-CoA ligase, \u00e9 un encima que cataliza a reacci\u00f3n reversible que converte o succinil-CoA en succinato, que forma parte do ciclo do \u00e1cido c\u00edtrico ou de Krebs. O encima facilita o acoplamento desta reacci\u00f3n coa formaci\u00f3n dunha mol\u00e9cula de nucle\u00f3sido trifosfato (que pode ser GTP ou ATP) a partir dunha mol\u00e9cula de fosfato inorg\u00e1nico e outra de nucle\u00f3sido difosfato (GDP ou ADP). Est\u00e1 localizado na matriz das mitocondrias.\nReacci\u00f3n e mecanismo.\nA succinil-CoA sintetase cataliza a seguinte reacci\u00f3n reversible:\nonde Pi significa fosfato inorg\u00e1nico, NDP \u00e9 un nucle\u00f3sido difosfato (GDP ou ADP), e NTP \u00e9 un nucle\u00f3sido trifosfato (GTP ou ATP). O encima facilita o acoplamento da conversi\u00f3n do succinil-CoA a succinato con formaci\u00f3n de NTP a partir de NDP e Pi, o que se considera unha fosforilaci\u00f3n a nivel de substrato. A reacci\u00f3n ten un cambio de enerx\u00eda libre no estado bioqu\u00edmico est\u00e1ndar de -3.4 kJ/mol. A reacci\u00f3n ten lugar por un mecanismo de reacci\u00f3n en tres pasos mostrado na imaxe de m\u00e1is abaixo. O primeiro paso implica a separaci\u00f3n do coencima A (CoA) do succinil-CoA por unha mol\u00e9cula de fosfato inorg\u00e1nico nucleof\u00edlica para formar succinil fosfato. O encima despois utiliza un residuo de histidina para quitar o grupo fosfato do succinil fosfato e xerar succinato. Finalmente, a histidina fosforilada transfire o grupo fosfato a un nucle\u00f3sido difosfato, o cal xera o nucle\u00f3sido trifosfato enerx\u00e9tico.\nEstrutura.\nSubunidades.\nA succinil-CoA sintetase de bacterias e mam\u00edferos est\u00e1 constitu\u00edda polas subunidades \u03b1 e \u03b2, que se asocian formando d\u00edmeros ou tetr\u00e1meros segundo a especie. En \"Escherichia coli\" \u00fanense dous heterod\u00edmeros \u03b1\u03b2 para formar o heterotetr\u00e1mero \u03b12\u03b22. Polo contrario, nas mitocondrias de mam\u00edferos o encima activo \u00e9 un d\u00edmero \u03b1\u03b2 e non forma o heterotetr\u00e1mero. \nO heterotetr\u00e1meto deste encima en \"Escherichia coli\" foi cristalizado e caracterizado con grande detalle. Como se ve na imaxe 2, as d\u00faas subunidades \u03b1 (rosa e verde) sit\u00faanse en lados opostos da estrutura e as d\u00faas subunidades \u03b2 (amarela e azul) interaccionan na rexi\u00f3n media da prote\u00edna. As d\u00faas subunidades \u03b1 s\u00f3 interaccionan cunha soa subunidade \u03b2, mentres que as subunidades \u03b2 interaccionan cunha das subunidades \u03b1 (formando o d\u00edmero \u03b1\u03b2) e coa subunidade \u03b2 do outro d\u00edmero \u03b1\u03b2. Unha curta cadea de amino\u00e1cidos une as d\u00faas subunidades \u03b2, o que d\u00e1 lugar \u00e1 estrutura tetram\u00e9rica.\nA estrutura cristalina da subunidade \u03b1 (isoforma que se une ao succinil-CoA) determinouse a unha resoluci\u00f3n de 2,10 \u00c5, e pode verse en PDB c\u00f3digo 1CQJ. .\nResiduos catal\u00edticos.\nAs estruturas cristalinas da succinil-CoA sintetase de \"E. coli\" proporcionan evidencias de que o coencima A se une a cada unha das subunidades \u03b1 (nun pregamento Rossman) en estreita proximidade a un residuo de histidina (His246\u03b1). Este residuo de histidina \u00e9 fosforilado durante o paso de formaci\u00f3n do succinato no mecanismo de reacci\u00f3n. A localizaci\u00f3n exacta da zona de uni\u00f3n do succinato non est\u00e1 ben definida. A formaci\u00f3n do nucle\u00f3sido trifosfato ten lugar nun dominio que atrapa o ATP, que est\u00e1 localizado preto do extremo N-terminal de cada subunidade \u03b2. Por\u00e9n, este dominio est\u00e1 localizado a uns 35 \u00c5 do residuo de histidina fosforilado. Isto fixo pensar aos investigadores que o encima debe sufrir un cambio conformacional importante para facer que a histidina e dito dominio se acheguen e facilitar a formaci\u00f3n do nucle\u00f3sido trifosfato. Os experimentos de mutax\u00e9nese determinaron que dous residuos de glutamato (un preto da histidina catal\u00edtica, o residuo Glu208\u03b1, e outro preto do dominio que atrapa o ATP, o Glu197\u03b2) xogan un importante papel na fosforilaci\u00f3n e desfosforilaci\u00f3n da histidina, mais o mecanismo exacto polo cal o encima cambia de conformaci\u00f3n non se comprende completamente.\nIsoformas.\nJohnson et al. describiu d\u00faas isoformas da succinil-CoA sintetase nos mam\u00edferos, unha que \u00e9 espec\u00edfica para os nucle\u00f3tidos de adenina, e outra para os de guanosina. A reacci\u00f3n \u00e9 reversible, polo que poden formar ATP ou GTP (como ocorre normalmente nas c\u00e9lulas) ou ADP e GDP (na reacci\u00f3n en sentido inverso; por iso as isoformas se chaman \"formadoras de ADP\" ou \"de GDP\").\nA forma espec\u00edfica do GTP \u00e9 a que tradicionalmente se consideraba que intervi\u00f1a normalmente no ciclo do \u00e1cido c\u00edtrico, pero a expresi\u00f3n da subunidade espec\u00edfica do ATP comprobouse que \u00e9 forte en moitos tecidos humanos e de rato, o que suxire que a succinil-CoA sintetase espec\u00edfica do ATP ten un papel importante en moitas especies animais, e sux\u00edrese que ambas as d\u00faas poder\u00edan intervir no ciclo do \u00e1cido c\u00edtrico, seguramente cunha especializaci\u00f3n por tecidos.\nFunci\u00f3n biol\u00f3xica.\nCiclo do \u00e1cido c\u00edtrico. O encima \u00e9 fundamental para que funcione o ciclo do \u00e1cido c\u00edtrico, xa que ten que transformar o succinil-CoA en succinato, o cal contin\u00faa as reacci\u00f3ns do ciclo.\nXeraci\u00f3n de nucle\u00f3sidos trifosfato: A succinil-CoA sintetase \u00e9 o \u00fanico encima do ciclo do \u00e1cido c\u00edtrico que cataliza unha reacci\u00f3n na cal se forma un nucle\u00f3sido trifosfato (GTP ou ATP) por medio dunha fosforilaci\u00f3n a nivel de substrato. Atopouse que en \"E. coli\" o encima pode catalizar tanto a formaci\u00f3n de GTP coma a de ATP. Por\u00e9n, os mam\u00edferos pos\u00faen distintos tipos de succinil-CoA sintetase (SCS) que son espec\u00edficos para o GTP (G-SCS) ou o ATP (A-SCS) e son nativos de diferentes tecidos do organismo. Un interesante estudo que utilizou tecidos de pomba mostrou que o encima espec\u00edfico de GTP estaba localizado principalmente no f\u00edgado da pomba, e o espec\u00edfico de ATP no m\u00fasculo da peituga. Outros estudos atoparon fen\u00f3menos similares en ratas, ratos e humanos. Parece que os tecidos tipicamente implicados no metabolismo anab\u00f3lico (como o f\u00edgado e os riles) expresan a G-SCS, mentres que os dedicados ao metabolismo catab\u00f3lico (como o cerebro, coraz\u00f3n, e m\u00fasculo) expresan a A-SCS.\nFormaci\u00f3n de intermediatos metab\u00f3licos: Este encima facilita o fluxo metab\u00f3lico de mol\u00e9culas cara a outras v\u00edas metab\u00f3licas ao controlar a interconversi\u00f3n entre o succinil-CoA e o succinato. Isto \u00e9 importante porque o succinil-CoA \u00e9 un intermediato necesario para a bios\u00edntese de porfirina, hemo, e corpos cet\u00f3nicos.\nRegulaci\u00f3n e actividade.\nRegulaci\u00f3n e inhibici\u00f3n: En \"E. coli\" o encima \u00e9 regulado a nivel transcricional. Demostrouse que o xene para a succinil-CoA sintetase (sucCD de \"E. coli\") \u00e9 transcrito xunto co xene da \u03b1-cetoglutarato deshidroxenase (sucAB) baixo o control dun promotor chamado sdhC, o cal forma parte do oper\u00f3n da succinato deshidroxenase. Este oper\u00f3n \u00e9 regulado \u00e1 alza pola presenza de ox\u00edxeno e responde a diversas fontes de carbono.\nAs drogas antibacterianas que impiden a fosforilaci\u00f3n da histidina, como o composto LY26650, son potentes inhibidores da succinil-CoA sintetase bacteriana.\nActividade \u00f3ptima: As medidas tomadas utilizando succinil-CoA sintetase de soia indican que a s\u00faa temperatura \u00f3ptima de funcionamento \u00e9 de 37\u00a0\u00b0C e o seu pH \u00f3ptimo \u00e9 7,0-8,0.\nPapel en enfermidades.\nAcidose L\u00e1ctica Infantil Fatal: Consid\u00e9rase que unha succinil-CoA sintetase defectuosa \u00e9 a causa da Acidose L\u00e1ctica Infantil Fatal, que \u00e9 unha enfermidade que afecta aos meni\u00f1os, que est\u00e1 caracterizada pola acumulaci\u00f3n de niveis t\u00f3xicos de \u00e1cido l\u00e1ctico. A condici\u00f3n nos casos m\u00e1is graves pode orixinar a morte xeralmente de 2 a 4 d\u00edas despois do nacemento. Determinouse que os pacientes con esta condici\u00f3n presentan unha deleci\u00f3n de dous pares de bases no xene SUCLG1 que codifica a subunidade \u03b1 do encima. Como resultado, nas c\u00e9lulas non hai unha succinato-CoA sintetase funcional, o que causa un importante desequilibrio no fluxo entre a glic\u00f3lise e o ciclo do \u00e1cido c\u00edtrico. Como as c\u00e9lulas nesas condici\u00f3ns carecen dun ciclo do \u00e1cido c\u00edtrico funcional, orix\u00ednase acidose porque as c\u00e9lulas se ven forzadas a utilizar a fermentaci\u00f3n l\u00e1ctica como fonte primaria para producir ATP."}
{"id": "267547", "revid": "2520", "url": "https://gl.wikipedia.org/wiki?curid=267547", "title": "Glomerulonefrite l\u00fapica", "text": ""}
{"id": "267550", "revid": "3054", "url": "https://gl.wikipedia.org/wiki?curid=267550", "title": "Glomeruloesclerose focal e segmentaria", "text": ""}
{"id": "267551", "revid": "2520", "url": "https://gl.wikipedia.org/wiki?curid=267551", "title": "Doenza con lesi\u00f3n m\u00ednima", "text": ""}
{"id": "267552", "revid": "27155", "url": "https://gl.wikipedia.org/wiki?curid=267552", "title": "Succinil-CoA sintetase", "text": ""}
{"id": "267553", "revid": "27155", "url": "https://gl.wikipedia.org/wiki?curid=267553", "title": "Succinato tioquinase", "text": ""}
{"id": "267554", "revid": "27155", "url": "https://gl.wikipedia.org/wiki?curid=267554", "title": "Succinato-CoA ligase", "text": ""}
{"id": "267555", "revid": "27155", "url": "https://gl.wikipedia.org/wiki?curid=267555", "title": "Guanosina difosfato", "text": ""}
{"id": "267556", "revid": "89787", "url": "https://gl.wikipedia.org/wiki?curid=267556", "title": "Nefrose", "text": "A nefrose \u00e9 unha nefropat\u00eda non inflamatoria. Foi un termo descrito por vez primeira por Friedrich von M\u00fcller no ano 1905, co prop\u00f3sito de establecer un termo que designase \u00e1s lesi\u00f3ns dexenarativas do ril que non tivesen compo\u00f1ente inflamatorio."}
{"id": "267572", "revid": "5863", "url": "https://gl.wikipedia.org/wiki?curid=267572", "title": "A7V", "text": "O A7V foi un carro de combate introducido por Alema\u00f1a en 1918, preto do final da primeira guerra mundial. Foron pedidos un cento de veh\u00edculos a principios dese ano, pero s\u00f3 20 ser\u00edan entregados. Us\u00e1ronse en combate dende marzo ata outubro e foron os \u00fanicos carros de combate alem\u00e1ns utilizados durante o conflito."}
{"id": "267575", "revid": "89787", "url": "https://gl.wikipedia.org/wiki?curid=267575", "title": "Mandioca", "text": "A mandioca (Manihot esculenta), \u00e1s veces tam\u00e9n chamada \"iuca\" (c\u00f3mpre non confundir co x\u00e9nero \"Yucca sp),\" \u00e9 unha planta tropical euforbi\u00e1cea (da familia Euphorbiaceae), arbustiva ou arb\u00f3rea, de at\u00e9 3 m de altura. Ten ra\u00edces tuberosas, follas grandes moi divididas, flores amarelas en acio e froito en c\u00e1psula alada.\nA ra\u00edz pos\u00fae unha f\u00e9cula alimentaria, velenosa acabada de extraer, mais comest\u00edbel a xeito de tapioca, obtida despois de someter a f\u00e9cula verde a unha lixeira cocedura. A tapioca \u00e9 un alimento rico en gl\u00edcidos como o amid\u00f3n.\nDescrici\u00f3n.\n\u00c9 un arbusto perennifolio, monoico, con ra\u00edces tuberosas engrosadas, fusiformes e fibrosas. As follas son alternas, palmadas e estipuladas.\nUsos.\nCult\u00edvase coma alimento b\u00e1sico en moitos pa\u00edses tropicais. A mandioca \u00e9 a terceira fonte de gl\u00edcidos da humanidade. A mandioca clasif\u00edcase como \"doce\" ou \"amarga\" dependendo do nivel da substancia t\u00f3xica (glic\u00f3sidos cianox\u00e9nicos) que cont\u00e9n. Unha preparaci\u00f3n pouco coidadosa da mandioca causa unha doenza chamada konzo. No entanto os agricultores prefiren cultivar variedades \"amargas\" xa que son m\u00e1is resistentes \u00e1s pragas.\nA raizame da mandioca ten de 5 a 10\u00a0cm de di\u00e1metro e chega at\u00e9 os 50 a 80\u00a0cm de longo. O interior da ra\u00edz pode ser branco ou amarelento. \u00c9 rica en amid\u00f3n, calcio , f\u00f3sforo e vitamina C (25\u00a0mg/100 g) por\u00e9n pobre en prote\u00ednas e outros nutrientes."}
{"id": "267584", "revid": "18868", "url": "https://gl.wikipedia.org/wiki?curid=267584", "title": "Manihot esculenta", "text": ""}
{"id": "267586", "revid": "89787", "url": "https://gl.wikipedia.org/wiki?curid=267586", "title": "Isocitrato deshidroxenase", "text": "A isocitrato deshidroxenase (IDH) (n\u00famero EC: 1.1.1.42 e 1.1.1.41) \u00e9 un encima que cataliza a descarboxilaci\u00f3n oxidativa do isocitrato, producindo \u03b1-cetoglutarato e CO2, que \u00e9 unha reacci\u00f3n do ciclo do \u00e1cido c\u00edtrico ou de Krebs. O proceso opera en dous pasos, nos que se produce a oxidaci\u00f3n do isocitrato (cun grupo alcohol secundario) a oxalosuccinato (cun grupo cetona), seguida da descarboxilaci\u00f3n do grupo carboxilo beta a cetona, formando alfa-cetoglutarato e CO2. Nos humanos, existen tres isoformas da IDH: IDH1, IDH2 e IDH3. A IDH3 cataliza o terceiro paso do ciclo do \u00e1cido c\u00edtrico \u00e1 vez que converte o NAD+ en NADH e enc\u00f3ntrase s\u00f3 na mitocondria. As isoformas IDH1 e IDH2 catalizan a mesma reacci\u00f3n pero f\u00f3ra do ciclo do \u00e1cido c\u00edtrico e utilizan o NADP+ como cofactor en lugar do NAD+, e est\u00e1n localizadas no citosol, mitocondrias e peroxisomas.\nIsoencimas.\nOs isoencimas da isocitrato deshidroxenase humana son os seguintes:\nIDH dependentes do NADP+.\nEstes isoencimas dependentes do NADP+ funcionan como homod\u00edmeros:\nIDH dependentes do NAD+.\nO isoencima IDH3 \u00e9 un heterotetr\u00e1mero que est\u00e1 composto por d\u00faas subunidades alfa, unha beta, e unha gamma:\nEstrutura.\nA NAD-IDH est\u00e1 composta por 3 subuniddes, est\u00e1 regulada alostericamente, e require a integraci\u00f3n dun i\u00f3n Mg2+ ou Mn2+. O hom\u00f3logo m\u00e1is similar do que se co\u00f1ece a estrutura \u00e9 a IDH NADP-dependente de \"Escherichia coli\", que ten s\u00f3 d\u00faas subunidades e un 13% de identidade e un 29% de semellanza base\u00e1ndose nas secuencias de amino\u00e1cidos, o que a fai bastante diferente \u00e1 IDH humana. Todas as NADP-IDHs son homod\u00edmeros.\nA\u00ednda que a maior\u00eda das IDH son homod\u00edmeros (formados por d\u00faas subunidades id\u00e9nticas), nalgunhas especies son mon\u00f3meros. Comparando as IDH de \"C. glutamicum\" e \"E. coli\", que son mon\u00f3mero e d\u00edmero, respectivamente, ambos os encimas catalizan eficazmente id\u00e9nticas reacci\u00f3ns. Por\u00e9n, a de \"C. glutamicum\" ten unha actividade dez veces maior que a de \"E. coli\" e sete veces m\u00e1is afinidade/especificidade polo NADP. \"C. glutamicum\" favorece o uso de NADP+ sobre o de NAD+. En termos de estabilidade en resposta \u00e1 temperatura, ambos os encimas mostraron ter unha similar Tm ou temperatura de fusi\u00f3n entre os 55\u00a0\u00b0C e os 60\u00a0\u00b0C. Por\u00e9n, o mon\u00f3mero de \"C. glutamicum\" mostrou unha estabilidade m\u00e1is consistente a temperaturas maiores. O d\u00edmero de \"E. coli\" mostrou estabilidade a temperaturas m\u00e1is altas do normal debido \u00e1s interacci\u00f3ns entre as s\u00faas d\u00faas subunidades.\nRegulaci\u00f3n.\nA reacci\u00f3n do ciclo do \u00e1cido c\u00edtrico na que interv\u00e9n a IDH, debido ao seu grande cambio de enerx\u00eda libre negativo, \u00e9 unha das reacci\u00f3ns irreversibles do ciclo do \u00e1cido c\u00edtrico, e, por tanto, debe estar coidadosamente regulada para evitar un gasto innecesario de isocitrato (coa conseguinte acumulaci\u00f3n de alfa-cetoglutarato). O ADP \u00e9 estimulador da reacci\u00f3n. A IDH de \"E. coli\" est\u00e1 regulada por fosforilaci\u00f3n e desfosforilaci\u00f3n do encima realizado por un encima bifuncional quinase/fosfatase.\nMecanismos catal\u00edticos.\nA isocitrato deshidroxenase cataliza as seguintes reacci\u00f3ns:\nPasos.\nNo ciclo do \u00e1cido c\u00edtrico, o isocitrato, producido a partir da isomerizaci\u00f3n do citrato, sofre unha oxidaci\u00f3n e unha descarboxilaci\u00f3n. No centro activo da IDH, o isocitrato est\u00e1 rodeado de residuos dos amino\u00e1cidos arxinina, tirosina, asparaxina, serina, treonina, e \u00e1cido asp\u00e1rtico. A imaxe mostra a reacci\u00f3n global catalizada pola IDH. Os reactivos necesarios para que funcione o mecanismo deste encima son isocitrato, NAD+/NADP+, e Mn2+ ou Mg2+. Os produtos da reacci\u00f3n son alfa-cetoglutarato, di\u00f3xido de carbono, e NADH + H+/NADPH + H+. Util\u00edzanse mol\u00e9culas de auga para axudar a desprotonar o ox\u00edxeno (O3) do isocitrato.\nO Paso 1 \u00e9 a oxidaci\u00f3n do carbono alfa (C#2). O primeiro que ocorre \u00e9 a oxidaci\u00f3n do isocitrato. Nese proceso, o grupo alcohol do carbono alfa (C#2) \u00e9 desprotonado e os electr\u00f3ns fl\u00faen ao carbono alfa formando un grupo cetona e retirando un hidruro do C#2 utilizando o NAD+/NADP+ como cofactor que acepta electr\u00f3ns. A oxidaci\u00f3n do carbono alfa conv\u00e9rteo nun lugar a onde, no seguinte paso, chegar\u00e1n electr\u00f3ns desde o grupo carboxilo e empuxar\u00e1n os electr\u00f3ns de volta cara ao ox\u00edxeno (creando o dobre enlace no ox\u00edxeno) ou captar\u00e1n un prot\u00f3n procedente dunha lisina pr\u00f3xima.\nO paso 2 \u00e9 a descarboxilaci\u00f3n do oxalosuccinato. Neste paso, o ox\u00edxeno do grupo carboxilo \u00e9 desprotonado por unha tirosina pr\u00f3xima e os electr\u00f3ns fl\u00faen ao carbono 2. Despr\u00e9ndese unha mol\u00e9cula de di\u00f3xido de carbono do carbono beta do isocitrato e os electr\u00f3ns fl\u00faen ao ox\u00edxeno da cetona desde o carbono alfa, creando unha carga negativa no ox\u00edxeno do carbono alfa e formando un dobre enlace alfa-beta entre os carbonos 2 e 3. O par solitario de electr\u00f3ns no ox\u00edxeno do carbono alfa capta un prot\u00f3n dunha lisina adxacente.\nO paso 3 \u00e9 a saturaci\u00f3n do dobre enlace alfa-beta entre os carbonos 2 e 3. Neste paso da reacci\u00f3n, a lisina desprotona o ox\u00edxeno do carbono alfa e o par solitario de electr\u00f3ns no ox\u00edxeno do carbono alfa volve a formar o dobre enlace cetona e expulsa o par solitario (que formaba o dobre enlace entre os carbonos alfa e beta), captando un prot\u00f3n dunha tirosina pr\u00f3xima.&lt;ref name=\"nfr154197/32\"&gt;&lt;/ref&gt; Esta reacci\u00f3n ten como resultado a formaci\u00f3n do alfa-cetoglutarato, NADH + H+/NADPH + H+, e CO2.\nCentro activo.\nA estrutura da IDH en \"Escherichia coli\" foi a primeira deste encima que se constru\u00edu e comprendeu. Desde ent\u00f3n, a maior\u00eda dos investigadores utilizaron o encima de \"Escherichia coli\" para facer comparaci\u00f3ns con outras IDH, que se viu que a maior\u00eda eran similares en estrutura e funci\u00f3n. Esta semellanza na estrutura e funci\u00f3n indica que son estruturas conservadas e tam\u00e9n o son as secuencias de amino\u00e1cidos. Os centros activos na maior\u00eda das IDH procari\u00f3ticas est\u00e1n conservados tam\u00e9n. As IDH eucari\u00f3ticas non se co\u00f1ecen tan ben.\nCada un dos d\u00edmeros da IDH ten dous centros activos. En cada centro activo \u00fanese unha mol\u00e9cula de NAD+/NADP+ e un i\u00f3n met\u00e1lico (Mg2+,Mn2+). En xeral, cada centro activo ten unha secuencia conservada de amino\u00e1cidos para cada sitio de uni\u00f3n espec\u00edfico. En \"Desulfotalea psychrophila\" (\"Dp\"IDH) e porcinos (\"Pc\"IDH) hai tres substratos unidos no centro activo.\nAs caracter\u00edsticas principais de uni\u00f3n ao centro activo son:\nImportancia cl\u00ednica.\nAtop\u00e1ronse mutaci\u00f3ns espec\u00edficas no xene IDH1 da isocitrato deshidroxenase en varios tumores cerebrais como astrocitomas, oligodendrogliomas e glioblastoma multiforme, e atop\u00e1ronse mutaci\u00f3ns en case todos os casos de glioblastomas secundarios, os cales se desenvolven a partir de gliomas de grao inferior, pero raramente en glioblastoma multiforme primario de grao alto. Os pacientes cuxos tumores ti\u00f1an unha mutaci\u00f3n IDH1 presentaban unha supervivencia m\u00e1is prolongada. Non se sabe como as mutaci\u00f3ns IDH1 contrib\u00faen ao desenvolvemento do glioblastoma multiforme. Ademais, atop\u00e1ronse mutaci\u00f3ns de IDH2 e IDH1 en ata o 20% dos casos de leucemia mieloide aguda (AML) citoxeneticamente normal. Estas mutaci\u00f3ns s\u00e1bese que producen (D)-2-hidroxiglutarato a partir de alfa-cetoglutarato. Mutaci\u00f3ns de mosaico som\u00e1tico deste xene est\u00e1n asociadas \u00e1 enfermidade de Ollier e \u00e1 s\u00edndrome de Maffucci."}
{"id": "267587", "revid": "43337", "url": "https://gl.wikipedia.org/wiki?curid=267587", "title": "Parque Natural das Serras de Cazorla, Segura e Las Villas", "text": "O Parque Natural das Serras de Cazorla, Segura e Las Villas at\u00f3pase ao nord\u00e9s da provincia de Xa\u00e9n, en Andaluc\u00eda, Espa\u00f1a. Est\u00e1 declarado coma reserva da biosfera pola UNESCO dende 1983, coma parque natural dende 1986 e coma zona de especial protecci\u00f3n para as aves (ZEPA) desde 1987.\nConta cunha superficie de 214 300 ha, sendo o maior parque natural de Espa\u00f1a e o segundo de Europa.\nFlora.\nA formaci\u00f3n forestal m\u00e1is estendida \u00e9 o bosque mediterr\u00e1neo, dominado polo pi\u00f1eiro negral e os xenebreiros. Existen interesantes endemismos coma o Xeranio de Cazorla (\"Geranium Cazorlense\") e o \"Erodium Cazorlanum\".\nFauna.\nO mam\u00edfero m\u00e1is com\u00fan e salientable \u00e9 a cabra montesa. Entre as aves, nomear o quebraosos. Actualmente \u00e9 obxecto dun proxecto de reintroduci\u00f3n. Esta especie desapareceu do parque no 1986, tralas campa\u00f1as de envelenamento promovidas pola Administraci\u00f3n franquista dende as d\u00e9cadas 50 e 60 do s\u00e9culo XX.\nEntre os r\u00e9ptiles existe o endemismo da lagarta de Valverde (\"Algyroides Marchi\")."}
{"id": "267590", "revid": "89787", "url": "https://gl.wikipedia.org/wiki?curid=267590", "title": "Charouv\u00eda", "text": "A charouv\u00eda ou pastinaca (Pastinaca sativa), \u00e9 unha ra\u00edz que se emprega como hortaliza, moi relacionada coa cenoria, a\u00ednda que m\u00e1is p\u00e1lida e con m\u00e1is sabor que esta. O seu cultivo rem\u00f3ntase \u00e1 tempos antigos en Eurasia: antes da importaci\u00f3n da pataca tralo descubrimento de Am\u00e9rica, a charouv\u00eda ocupaba o seu lugar .\nDescrici\u00f3n.\n\u00c9 unha especie bienal, semellante \u00e1 cenoira. A s\u00faa raizame ten unha ra\u00edz principal pivotante, carnosa e grosa, abrancazada a amarelenta, e ra\u00edces secundarias magras. O sistema caulinar, o primeiro ano, componse dun talo curt\u00edsimo de onde saen as follas formando unha roseta. Follas grandes, de 4 dm, con longos pec\u00edolos na base, de l\u00e1mina imparipinnada, con fol\u00edolos dentados ou lobulados, averdados escuros. No segundo ano, bota ramificaci\u00f3ns e acada 80\u00a0cm de altura. Nos \u00e1pices das p\u00f3las agroman as umbelas con flores pequenas, brancas-averdadas e inconspicuas. Da polinizaci\u00f3n entom\u00f3fila frutifica en esquizocarpos alados nas s\u00faas marxes, acasta\u00f1ados, cunha semente en cada mericarpio.\nNutrici\u00f3n.\nCons\u00f3mese a ra\u00edz primaria e parte do hipoc\u00f3tilo cocida, en guisos e sopas (d\u00e1 sabor anisado).\nPos\u00fae m\u00e1is vitaminas e minerais que a cenoira.\nCultivares.\n\"Pastinaca\" \u00e9 nativa de Eurasia, e existen tres cultivares:\nCultivo.\nNon medra en clima c\u00e1lido, necesita xeadas para desenvolver o seu sabor. \u00c9 especial para rexi\u00f3ns con curtas tempadas de crecemento. Gusta dos terreos areentos, e/ou limosos; os arxilosos e pedrentos non son bos para as s\u00faas ra\u00edces, producindo deformaci\u00f3ns e tama\u00f1o curto.\nAs sementes pl\u00e1ntanse ao comezo da primavera. Rec\u00f3llense ao final do ver\u00e1n, despois da primeira xeada, e contin\u00faa durante o outono, at\u00e9 se conxelar o chan.\nM\u00e1is que noutras especies de hortalizas, a viabilidade das s\u00faas sementes deteri\u00f3rase se se almacenan moito tempo. Cada ano precisa semente fresca.\nNos Estados Unidos, moitos estados t\u00e9\u00f1ena na lista de malas herbas .\nA pastinaca \u00e9 alimento de larvas dalgunhas especies de lepid\u00f3pteros.\nPerigo.\nCando se apa\u00f1an nas leiras, c\u00f3mpre non confundilas coa cicuta con resultados fatais.\nTaxonom\u00eda.\n\"Pastinaca sativa\" foi descrita por Carl von Linn\u00e9 e publicado en \"Species Plantarum\" 1: 261. 1753."}
{"id": "267591", "revid": "18868", "url": "https://gl.wikipedia.org/wiki?curid=267591", "title": "Pastinaca", "text": ""}
{"id": "267592", "revid": "18868", "url": "https://gl.wikipedia.org/wiki?curid=267592", "title": "Pastinaca sativa", "text": ""}
{"id": "267593", "revid": "18868", "url": "https://gl.wikipedia.org/wiki?curid=267593", "title": "Endro", "text": ""}
{"id": "267594", "revid": "18868", "url": "https://gl.wikipedia.org/wiki?curid=267594", "title": "Daucus carota", "text": ""}
{"id": "267597", "revid": "1131", "url": "https://gl.wikipedia.org/wiki?curid=267597", "title": "Universidade do Sur de Florida", "text": "A Universidade do Sur de Florida, tam\u00e9n co\u00f1ecida como USF, \u00e9 unha universidade p\u00fablica localizada en Tampa, Florida. Fundada en 1956, forma parte do Sistema Universitario Estatal de Florida, sendo a cuarta universidade p\u00fablica dese estado, con 47.646 estudantes matriculados no ano acad\u00e9mico 2012\u20132013. A USF conta con tres instituci\u00f3ns independentes: USF Tampa, USF San Petersburgo e USF Sarasota-Manatee. Cada instituci\u00f3n est\u00e1 acreditada separadamente pola comisi\u00f3n universitaria da Asociaci\u00f3n do sur de escolas e universidades. A universidade conta con 14 facultades, que ofrecen preto de 80 estudos de grao e m\u00e1is de 130 de posgraduado.\nA USF aparece clasificada pola Carnegie Foundation for the Advancement of Teaching no nivel superior de universidades en canto \u00e1 investigaci\u00f3n, e \u00e9 unha das catro \u00fanicas universidades en Florida que obt\u00e9n esta clasificaci\u00f3n. Na clasificaci\u00f3n do ano 2011, a Intellectual Property Owners Association clasificou \u00e1 USF na d\u00e9cima posici\u00f3n a nivel mundial en canto ao n\u00famero de patentes rexistradas. A universidade conta cun presuposto anual de 1.500 mill\u00f3ns de d\u00f3lares e ten un impacto econ\u00f3mico de 3.700 mill\u00f3ns de d\u00f3lares. Segundo unha clasificaci\u00f3n realizada pola National Science Foundation, a USF at\u00f3pase entre as 50 universidades dos Estados Unidos que adican un gasto maior \u00e1 investigaci\u00f3n, sendo s\u00f3 superada en Florida pola Universidade de Florida.\nA USF aparece no top 100 das mellores universidades p\u00fablicas do ano 2012 segundo \"U.S. News &amp; World Report\". Nese mesmo ano, foi considerada como a oitava universidade con maior progresi\u00f3n por esa mesma revista. A universidade foi nomeada l\u00edder na educaci\u00f3n en li\u00f1a pola \"Gu\u00eda de Universidades en li\u00f1a\"."}
{"id": "267616", "revid": "22570", "url": "https://gl.wikipedia.org/wiki?curid=267616", "title": "Lista de edificios m\u00e1is altos de Tampa", "text": "Tampa, \u00e9 a terceira maior cidade do estado de Florida, e nela at\u00f3panse un total de 127 ra\u00f1aceos, 18 dos cales te\u00f1en unha altura de m\u00e1is de 75 metros. O 100 North Tampa ten 42 plantas e supera os 175 metros de altura, sendo o m\u00e1is alto da cidade.\nEdificios m\u00e1is altos.\nEsta lista recolle os ra\u00f1aceos de Tampa que superan os 75 metros de altura. Isto incl\u00fae elementos arquitect\u00f3nicos tales coma chapiteis, pero non antenas. Un signo de igual (=) seguindo ao posto na clasificaci\u00f3n indica que dous ou m\u00e1is edificios te\u00f1en a mesma altura. A columna \"Ano\" indica o ano no que o edificio foi rematado.\nCronolox\u00eda dos edificios m\u00e1is altos.\nEsta lista cont\u00e9n todos os ra\u00f1aceos que foron nalg\u00fan momento os m\u00e1is altos de Tampa."}
{"id": "267617", "revid": "17467", "url": "https://gl.wikipedia.org/wiki?curid=267617", "title": "San Marti\u00f1o de Xubia", "text": ""}
{"id": "267619", "revid": "17467", "url": "https://gl.wikipedia.org/wiki?curid=267619", "title": "Int\u00e9rprete musical", "text": ""}
{"id": "267620", "revid": "5863", "url": "https://gl.wikipedia.org/wiki?curid=267620", "title": "Int\u00e9rprete inform\u00e1tico", "text": ""}
{"id": "267621", "revid": "23204", "url": "https://gl.wikipedia.org/wiki?curid=267621", "title": "O Pianista", "text": ""}
{"id": "267623", "revid": "5863", "url": "https://gl.wikipedia.org/wiki?curid=267623", "title": "San Xo\u00e1n de Caaveiro", "text": ""}
{"id": "267624", "revid": "27155", "url": "https://gl.wikipedia.org/wiki?curid=267624", "title": "\u00c1cido oxalosucc\u00ednico", "text": "O \u00e1cido oxalosucc\u00ednico \u00e9 un substrato intermediario do ciclo do \u00e1cido c\u00edtrico, que se orixina durante a reacci\u00f3n catalizada polo encima isocitrato deshidroxenase. Tr\u00e1tase dun \u00e1cido tricarbox\u00edlico de 6 carbonos cun grupo cetona, polo que \u00e9 un ceto\u00e1cido. Os sales e \u00e9steres do \u00e1cido oxalosucc\u00ednico denom\u00ednanse oxalosuccinatos.\nO oxalosuccinato \u00e9 un intermediato inestable de do ciclo do \u00e1cido c\u00edtrico. \u00c9 un composto alfa-ceto que se forma durante a descarboxilaci\u00f3n oxidativa do isocitrato a alfa-cetoglutarato, catalizada pola isocitrato deshidroxenase. En realidade, o oxalosuccinato nunca abandona o centro activo do encima, e como \u00e9 inestable, sofre inmediatamente unha descarboxilaci\u00f3n para producir o alfa cetoglutarato e CO2."}
{"id": "267625", "revid": "5863", "url": "https://gl.wikipedia.org/wiki?curid=267625", "title": "Mosteiro de Santo Estevo de Ribas de Mi\u00f1o", "text": ""}
{"id": "267626", "revid": "27155", "url": "https://gl.wikipedia.org/wiki?curid=267626", "title": "Oxalosuccinato", "text": ""}
{"id": "267630", "revid": "89787", "url": "https://gl.wikipedia.org/wiki?curid=267630", "title": "Pavo", "text": "O pavo (Meleagris gallopavo) \u00e9 unha especie de ave galiforme da familia Phasianidae.\n\u00c9 orixinario de Am\u00e9rica do Norte, mais introduciuse como ave dom\u00e9stica en case todo o mundo. A s\u00faa poboaci\u00f3n no momento da chegada dos europeos calc\u00falase en 40 mill\u00f3ns de exemplares, sendo fortemente cazada ou domesticada. Na actualidade est\u00edmase que hai 4 mill\u00f3ns en estado salvaxe e moitos mill\u00f3ns m\u00e1is en estado dom\u00e9stico.\nCaracter\u00edsticas biol\u00f3xicas.\nOs pavos habitan o norte de Am\u00e9rica, desde os Estados Unidos at\u00e9 o sur de M\u00e9xico; as subespecies at\u00f3panse nunha ampla gama de h\u00e1bitats inclu\u00edndo chairas e montes, necesitando abeiro para os ni\u00f1os e de \u00e1rbores para se pousar e evadir os depredadores. Pasan gran parte do d\u00eda a procurar alimento polo chan e s\u00f3 voan curtas distancias sen chegar a migrar.\nPolo xeral son omn\u00edvoros e alim\u00e9ntanse de pequenos insectos, sementes e plantas. O peso e o talle var\u00eda considerabelmente dunha subespecie a outra e son de comportamento di\u00farno pous\u00e1ndose \u00e1 noite nas p\u00f3las das \u00e1rbores.\nComportamento.\nOs pavos organ\u00edzanse nunha sociedade xer\u00e1rquica e comun\u00edcanse mediante chamadas e contacto f\u00edsico sum\u00e1ndose a estes os cortexos sexuais. Segundo a estaci\u00f3n, os machos e as femias comp\u00f3rtanse de xeito distinto formando grupos de tama\u00f1o e funci\u00f3ns vari\u00e1beis.\nF\u00f3ra da \u00e9poca de reproduci\u00f3n os machos e as femias viven en grupos separados, mais chegando a primavera cr\u00e9anse \"pavadas de cortexo\", grupos de machos adultos e femias de maior tama\u00f1o. Neses momentos os machos fixan territorios e os grupos de femias desartic\u00falanse, provocando que as femias transiten solitarias con total liberdade polos territorios; os machos que conseguiron fixar o seu dominio sobre un territorio tratar\u00e1n de atraer femias con chamadas sonoras e realizando movementos complexos. En grupos de machos novos s\u00f3 o m\u00e1is dominante \u00e9 o que se aparea e comunmente un grupo pequeno de machos dominantes ten total dominio sobre un gran n\u00famero de individuos.\nCando o macho e maila femia consumaron o acto sexual empezan a construci\u00f3n do ni\u00f1o pod\u00e9ndose aparear diariamente at\u00e9 o momento de chocar. Polo regular as femias forman grupos para ani\u00f1ar e criar os seus pitos no mesmo ni\u00f1o. A nai pavo depositar\u00e1 de 5 a 8 ovos e chocaraos arredor de 28 d\u00edas; a seguir os pitos ficar\u00e1n no ni\u00f1o at\u00e9 os 6 ou 7 meses. Se o apareamento non provoca o nacemento de cr\u00edas as femias forman pavadas sen ni\u00f1ada. Polo inverno os machos mailas femias sep\u00e1ranse formando \"pavadas invernais\" e os pitos machos deixan o ni\u00f1o e forman as s\u00faas propias \"pavadas invernais\".\nSubespecies.\nCo\u00f1\u00e9cense seis subespecies de \"Meleagris gallopavo \": "}
{"id": "267631", "revid": "1505", "url": "https://gl.wikipedia.org/wiki?curid=267631", "title": "Meleagris gallopavo", "text": ""}
{"id": "267633", "revid": "89787", "url": "https://gl.wikipedia.org/wiki?curid=267633", "title": "Pavo (x\u00e9nero)", "text": "Pavo \u00e9 un x\u00e9nero de aves da orde dos galiformes, familia dos fasi\u00e1nidos e subfamilia dos fasianinos, que incl\u00fae d\u00faas especies, denomonadas pav\u00f3ns.\nTaxonom\u00eda.\nDescrici\u00f3n.\nO x\u00e9nero foi descrito por Linneo na 10\u00aa edici\u00f3n do seu \"Systema Naturae\".\nEtimolox\u00eda.\nLinneo tomou o nome do x\u00e9nero, \"Pavo\", do lat\u00edn \"p\u0101vo, -\u014dnis\", 'pav\u00f3n'.\nEspecies.\nNo x\u00e9nero reco\u00f1\u00e9cense d\u00faas especies:\nNotas taxon\u00f3micas.\nOutra especie emparentada, o pav\u00f3n do Congo (\"Afropavo congensis\"), propio da \u00c1frica central, foi clasificado nun x\u00e9nero diferenciado, \"Afropavo\", a principios do s\u00e9culo XX, e carece da ampla cola caracter\u00edstica que locen as especies asi\u00e1ticas.\nOs chamados pavos en galego pertencen, por\u00e9n, ao x\u00e9nero \"Meleagris\" (concretamente a \"Meleagris gallopavo\")."}
{"id": "267634", "revid": "98629", "url": "https://gl.wikipedia.org/wiki?curid=267634", "title": "Clima da \u00c1rea da Ba\u00eda de Tampa", "text": "A \u00e1rea da Ba\u00eda de Tampa ten un clima subtropical h\u00famido (K\u00f6ppen \"Cfa\"), con ver\u00e1ns c\u00e1lidos e h\u00famidos e abundantes treboadas e invernos secos con temperaturas baixo cero que se dan cada 2-3 anos. A zona presenta unha importante estaci\u00f3n chuviosa durante o ver\u00e1n, xa que case dous terzos das precipitaci\u00f3ns se dan entre xu\u00f1o e setembro. A \u00e1rea esta catalogada polo Departamento de Agricultura como zona de rusticidade 10, onde se poden cultivar cocos e palmeiras reais. As m\u00e1ximas oscilan entre 18 e 35 \u00b0C) durante todo o ano. A pesar de que os ver\u00e1ns son calorosos, as temperaturas m\u00e1ximas de Tampa nunca chegaron os 38\u00a0\u00b0C; a m\u00e1xima hist\u00f3rica foi da cidade foi de 37\u00a0\u00b0C. A m\u00e1xima hist\u00f3rica de San Petersburgo foi de 38\u00a0\u00b0C.\nO Condado de Pinellas local\u00edzase nunha pen\u00ednsula entre a Ba\u00eda de Tampa e o Golfo de M\u00e9xico, e a maior parte da cidade se Tampa at\u00f3pase nunha pequena pen\u00ednsula que sobresae da Ba\u00eda de Tampa. A proximidade a grandes masas de auga suaviza as temperaturas e aporta grandes cantidades de humidade \u00e1 atmosfera. En xeral, os barrios m\u00e1is afastados da costa te\u00f1en unha amplitude t\u00e9cnica maior, tanto durante o d\u00eda coma no conxunto das estaci\u00f3ns.\nClima por estaci\u00f3ns.\nPrimavera.\nA primavera na \u00e1rea de Tampa \u00e9 normalmente temperada e seca, con m\u00e1ximas que roldan os 25\u00a0C e m\u00ednimas que roldan os 13\u00a0C. Por\u00e9n, cara a fin da estaci\u00f3n poden aparecer frontes fr\u00edas. A confluencia entre unha masa de aire fr\u00edo e outra de aire quente e h\u00famido pode causar borrascas que ocasionan danos na zona debidos ao forte vento.\nVer\u00e1n.\nAs temperaturas son altas dende mediados de maio ata mediados de outubro, coincidindo aproximadamente coa tempada de choivas. O clima durante o ver\u00e1n \u00e9 moi constante, con m\u00e1ximas ao redor de 32\u00a0\u00b0C e m\u00ednimas que roldan os 24\u00a0\u00b0C. Estas temperaturas est\u00e1n acompa\u00f1adas por unha alta humidade e son habituais as borrascas, que se producen practicamentee todas as tardes.\nAs columnas t\u00e9rmicas, xunto coa brisa mari\u00f1a procedente tanto do Golfo coma do Atlantico, producen cumulus que se sit\u00faan no interior da pen\u00ednsula de Florida. Normalmente, as tormentas resultantes despr\u00e1zanse lentamente cara a zona oeste da ba\u00eda, a\u00ednda que poden descargar as precipitaci\u00f3ns antes de chegar a Tampa se os ventos do leste son suaves ou se a brisa do Golfo de M\u00e9xico \u00e9 moi forte. As treboadas nocturnas no mar son provocadas polas frontes de aire terrestre, que son equivalentes \u00e1s frontes de brisa mari\u00f1a que se producen durante o d\u00eda.\nAs treboadas vespertinas supo\u00f1en normalmente breves per\u00edodos de choiva intensa acompa\u00f1ados por raios. Trala fin das precipitaci\u00f3ns, o ceo clarea e o tempo \u00e9 m\u00e1is fresco. En ocasi\u00f3ns, prod\u00facense fortes treboadas que provocan fortes ventos, saraiba, choivas torrenciais, e \u00e1s veces tornados. A\u00ednda que Florida ocupa o primeiro posto nos Estados Unidos en canto a tornados por quil\u00f3metro cadrado, a maior\u00eda son pequenos, d\u00e9biles e de curta duraci\u00f3n. As trombas de auga son relativamente com\u00fans na Ba\u00eda de Tampa e na costa do golfo durante as treboadas estivais, chegando ocasionalmente a tocar terra en forma dun tornado de pouca duraci\u00f3n.\nA pesar de que a \u00e1rea da Ba\u00eda de Tampa recibe \u00e1s veces o nome de \"capital mundial do raio\", a denominaci\u00f3n m\u00e1is correcta, atendendo ao n\u00famero de d\u00edas con treboadas ao ano, \u00e9 a de \u201ccapital norteamericana do raio\u201d. Durante o ver\u00e1n, a zona centro-oeste de Florida recibe tantos raios coma as zonas de m\u00e1is actividade deste tipo no mundo, tales coma o Lago Victoria ou a bac\u00eda central do Amazonas. Por\u00e9n, entre os meses de outubro e maio as treboadas son escasas, o que reduce a media anual.\nTodos os anos, prod\u00facense en Florida unha media de 10 mortos e 30 feridos por mor do impacto dun raio; polo xeral, varios destes incidentes ocorren preto ou na propia cidade de Tampa. O experto en raios da Universidade de Florida, Martin A. Uman, calculou que cada cidad\u00e1n soporta anualmente de 10 a 15 raios nunha area dun quil\u00f3metro ao seu redor. TECO Energy, a compa\u00f1\u00eda que proporciona a electricidade ba zona, gasta m\u00e1is de 1\u00a0000\u00a0000 de d\u00f3lares anualmente na reparaci\u00f3n de transformadores e outro equipamento danado pola ca\u00edda de raios.\nOutono.\nCoa entrada do outono, tanto as temperaturas como as precipitaci\u00f3ns medias descenden. As m\u00e1ximas mod\u00e9ranse en algo m\u00e1is de 25\u00a0\u00b0C; isto provoca que dimin\u00faa a humidade derivada da evaporaci\u00f3n e que se produzan menos treboadas, que \u00e9 raro que se produzan a partir de mediados de outubro. Se ben a choiva diaria \u00e9 menos frecuente, a temporada de furac\u00e1ns est\u00e9ndese at\u00e9 finais de novembro, e a zona vese afectada por alg\u00fan furac\u00e1n ou tormenta tropical durante o outono.\nInverno.\nOs invernos son, polo xeral, temperados e secos; as m\u00e1ximas est\u00e1n preto dos 21\u00a0\u00b0C, con ceos maioritariamente soleados. O paso ocasional de frontes fr\u00edas provoca choivas seguidas por uns d\u00edas de temperaturas m\u00e1is fr\u00edas. As m\u00ednimas non adoitan baixar de 0\u00a0\u00b0C, sucedendo isto tan s\u00f3 cada 2-3 anos. A\u00ednda que pouco frecuentes, as xeadas constit\u00faen un perigo importante para a agricultura e acuicultura da zona, debido a que as especies existentes son moi sens\u00edbeis ao fr\u00edo.\n\u00c9 raro que se produzan precipitaci\u00f3ns en forma de neve ou saraiba. Na gran tormenta de neve producida en 1899, Tampa sufriu a \u00fanica gran nevarada da s\u00faa historia, cun \"efecto ba\u00eda\" na Ba\u00eda de Tampa.\nOs \u00faltimos rexistros que amosan algo de precipitaci\u00f3n en forma de neve son do 17 de xaneiro de 1977. A\u00ednda que s\u00f3 se acumulou unha capa de 13 mil\u00edmetros de neve, debido ao inesperado da nevarada, varias escolas, negocios e estradas foron pechadas ata que a neve se derreteu pola tarde. Moitos cidad\u00e1ns residentes no sur do Condado de Pinellas notificaron unha lixeira nevarada o 23 de decembro de 1989, pero as estaci\u00f3ns meteorol\u00f3xicas non rexistraron tal nevarada.\nO inverno de 2009-2010 foi un dos m\u00e1is fr\u00edos na zona. Tanto en Tampa coma en San Petersburgo as temperaturas m\u00e1ximas non superaron os 16\u00a0\u00b0C durante dez d\u00edas, e Tampa experimentou dez d\u00edas consecutivos con m\u00ednimas baixo cero. A maior parte da zona recibiu unha mestura de choiva, auganeve e uns poucos copos de neves entre o 9 e o 10 de xaneiro.\nA temperatura m\u00ednima hist\u00f3rica de Tampa foi de \u22128\u00a0\u00b0C e a de San Pertersburgo de \u22127\u00a0\u00b0C, ambas producidas durante unha onda de fr\u00edo acaecida o 13 de decembro de 1962.\nMedia de precipitaci\u00f3ns e sol.\nDebido \u00e1s frecuentes treboadas estivais, Tampa ten unha pronunciada estaci\u00f3n chuviosa, recibindo unha media total de 710\u00a0mm de precipitaci\u00f3n dende xu\u00f1o a setembro e tan s\u00f3 uns 460\u00a0mm durante o resto do ano. As precipitaci\u00f3ns medias acostuman aumentar cara finais do ver\u00e1n, especialmente setembro, por mor dos furac\u00e1ns, que poden depositar grandes cantidades de precipitaci\u00f3ns nun s\u00f3 d\u00eda. Excepto durante a estaci\u00f3n chuviosa do ver\u00e1n, a maior parte das precipitaci\u00f3ns son ocasionadas polo paso ocasional de frontes clim\u00e1ticas.\nOs datos de precipitaci\u00f3ns en Tampa son similares aos do resto da zona. Os barrios situados cara o interior tenden a recibir algo m\u00e1is de precipitaci\u00f3ns ca os que se atopan na costa.\nA \u00e1rea recibe grandes cantidades de sol durante case todo o ano, cun total de 2.920 horas ao ano, o que sup\u00f3n un 66,7% do total pos\u00edbel. A cantidade diaria de sol alcanza o seu m\u00e1ximo en maio, cando o \u00e1ngulo de incidencia solar incrementa as horas diarias de sol e a temporada de chuvias a\u00ednda non comezou.\nTormentas tropicais.\nEntre xu\u00f1o e novembro prod\u00facese a tempada de furac\u00e1ns na Conca Atl\u00e1ntica e no Mar Caribe, cunha maior actividade entre mediados de agosto e mediados de outubro. A chuvia ca\u00edda debido aos sistemas tropicais sup\u00f3n unha importante achega \u00e1s precipitaci\u00f3ns anuais da zona e \u00e9 vital para repo\u00f1er a subministraci\u00f3n de auga ao redor da Ba\u00eda de Tampa.\nPola zona pasan sistemas tropicais case todos os anos, pero \u00e9 raro que estes golpeen a zona de forma directa. As probabilidades de que un furac\u00e1n toque terra na \u00e1rea da Ba\u00eda de Tampa nun ano determinado est\u00edmanse entre 1 sobre 25 e 1 sobre 50. A\u00ednda que os rexistros hist\u00f3ricos amosan que a zona \u00e9 vulner\u00e1bel a unha gran tormenta (como o \"Gran \"Vendaval de 1848\", que destru\u00edu a maior parte da vila de Tampa), a ba\u00eda non sufriu o golpe directo de ning\u00fan furac\u00e1n dende 1946, e o \u00faltimo de consideraci\u00f3n produciuse en 1921."}
{"id": "267635", "revid": "85894", "url": "https://gl.wikipedia.org/wiki?curid=267635", "title": "Dar\u00edo Bugallal Ara\u00fajo", "text": "Dar\u00edo Bugallal Ara\u00fajo, nado en Ponteareas o 23 de xullo de 1863 e finado en Madrid o 29 de novembro de 1948, foi un notario e pol\u00edtico galego.\nTraxectoria.\nFillo de Jos\u00e9 Ram\u00f3n Bugallal Mu\u00f1oz. Avogado e notario. Foi elixido deputado polo distrito de Ponteareas nas elecci\u00f3ns de 1896 e nas de 1907 e polo distrito de Bande nas elecci\u00f3ns de 1910. Foi senador pola provincia de Ourense (1899, 1900, 1907, 1908, 1909) e senador vitalicio dende 1914. Foi membro da Real Academia de Xurisprudencia e Lexislaci\u00f3n. Foi conselleiro do Banco Hipotecario de Espa\u00f1a. Finou en Madrid o 29 de novembro de 1948.\nVida persoal.\nCasou o 15 de xullo de 1897 con Mar\u00eda del Carmen Yravedra P\u00e9rez de la Reguera, e foi pai de Mar\u00eda Ana, Luis e Carmen Bugallal Yravedra."}
{"id": "267636", "revid": "7802", "url": "https://gl.wikipedia.org/wiki?curid=267636", "title": "Man (tipograf\u00eda)", "text": "A man ( \u261e ) \u00e9 un signo tipogr\u00e1fico consistente nunha pequena man cun dedo apuntando.\nHistoria.\nAs primeiras mans empregadas como signo apareceron en textos manuscritos en Espa\u00f1a no s\u00e9culo XII. Nos s\u00e9culos seguintes converteuse nun signo habitual, especialmente en Italia.\nTrala invenci\u00f3n da imprenta, o signo seguiu sendo utilizado para sinalar partes importantes dos textos, utiliz\u00e1ndose en ocasi\u00f3ns debuxos moi elaborados. Nos s\u00e9culos XIX e XX f\u00edxose com\u00fan o uso da man en carteis e anuncios.\nA dificultade de representar o signo e mesmo de reco\u00f1ecelo segundo o tama\u00f1o fixo que diminu\u00edse a s\u00faa popularidade, non sendo inclu\u00eddo no c\u00f3digo ASCII, a\u00ednda que si no Unicode.\nUso.\nIgual ca outros signos, como o antilambda o seu primeiro uso foi o de indicar algunha li\u00f1a importante dun texto.\nActualmente \u00e9 utilizado por enciclopedias e libros de consulta para suxerir a lectura doutros artigos, mesmo uso que a frecha ou a abreviatura \"vid\"."}
{"id": "267650", "revid": "89787", "url": "https://gl.wikipedia.org/wiki?curid=267650", "title": "Le Chant des Wallons", "text": "Le Chant des Wallons \u00e9 o himno nacional de Valonia, B\u00e9lxica. A letra orixinal foi escrita por Th\u00e9ophile Bovy en val\u00f3n baixo o t\u00edtulo \"Li Tchant des Walons\" en 1900, mentres que a m\u00fasica foi composta en 1901 por Louis Hillier.\nLetra en val\u00f3n.\nA versi\u00f3n orixinal en val\u00f3n, escrito coa ortograf\u00eda normalizada. (Ad\u00f3itanse cantar o primeiro e terceiro versos.)"}
{"id": "267651", "revid": "34155", "url": "https://gl.wikipedia.org/wiki?curid=267651", "title": "Himno dos Azores", "text": "Himno dos Azores (en ) \u00e9 o himno da rexi\u00f3n aut\u00f3noma dos Azores, Portugal."}
{"id": "267653", "revid": "865", "url": "https://gl.wikipedia.org/wiki?curid=267653", "title": "StuG III", "text": ""}
{"id": "267654", "revid": "27155", "url": "https://gl.wikipedia.org/wiki?curid=267654", "title": "Composto azo", "text": "Os compostos azo, azocompostos, compostos azoicos ou azoderivados son compostos qu\u00edmicos que levan o grupo funcional R-N=N-R', no cal R e R' poden ser un arilo ou un alquilo. A IUPAC define estes compostos como: \"Derivados do diazeno (diimida), HN=NH, nos que ambos os hidr\u00f3xenos son substitu\u00eddos por grupos hidrocarbilo, por exemplo, PhN=NPh azobenceno ou difenildiazeno.\" Os derivados m\u00e1is estables conte\u00f1en dous grupos arilo. O grupo N=N denom\u00edmase grupo azo. O nome azo procede de \"azote\", termo franc\u00e9s (e tam\u00e9n galego) que significa nitr\u00f3xeno, derivado do grego \"a\" (non) + \"zoe\" (vivir).\nMoitos destes compostos son importantes tinturas e pigmentos. En 1884 sintetizouse o vermello congo, un colorante azoico que se empregou para tinguir algod\u00f3n, e actualmente os colorantes azoicos son os m\u00e1is utilizados na industria t\u00e9xtil.\nTinturas e pigmentos.\nminiatura|200px|Unha tintura azo amarela.\nCando o grupo azo est\u00e1 conxugado con dous aneis arom\u00e1ticos, o composto que o cont\u00e9n absorbe radiaci\u00f3n electromagn\u00e9tica no espectro visible, polo que presenta coloraci\u00f3n e, ademais, esta \u00e9 intensa. Isto fai que se empreguen como colorantes na industria t\u00e9xtil, papeleira, alimentaria etc. Como consecuencia da \u043f-deslocalizaci\u00f3n que presentan, os compostos azo de arilo te\u00f1en vivas cores, especialmente vermellas, laranxas e amarelas. Estas tinturas ou colorantes denom\u00ednanse colorantes azo, un exemplo dos cales \u00e9 a Laranxa Dispersa 1. Outro exemplo \u00e9 o p-dimetilaminoazobenceno, que se ten empregado como colorante na margarina. A presenza doutros grupos no composto pode provocar que este absorba a distintas lonxitudes de onda, dando lugar a colorantes de diversas cores. Tam\u00e9n poden facer que o composto absorba a luz con maior ou menor intensidade. Igualmente, alg\u00fans grupos (por exemplo grupos sulf\u00f3nicos) serven para que o composto sexa soluble no medio no que se vai aplicar.\nAlg\u00fans compostos azo, como o laranxa de metilo, util\u00edzanse como indicadores \u00e1cido-b\u00e1sicos porque te\u00f1en diferentes cores nas s\u00faas formas de \u00e1cido ou sal. A maior\u00eda dos discos DVD-R/+R e alg\u00fans CD-R usan pigmentos azuis azo na capa de gravaci\u00f3n. O desenvolvemento dos colorantes azo foi un paso importante no desenvolvemento da qu\u00edmica industrial.\nOs pigmentos azo utilizados na industria est\u00e1n formados por part\u00edculas inicialmente incoloras (xeralmente arxilas), que se colorean utilizando compostos azo. Os pigmentos azo son importantes na elaboraci\u00f3n de varios tipos de pinturas, inclu\u00edndo pinturas art\u00edsticas. Te\u00f1en unhas propiedades de cor excelentes, principalmente na gama do amarelo ao vermello, e son resistentes \u00e1 luz. A resistencia \u00e1 luz depende non s\u00f3 das propiedades do composto azo org\u00e1nico, sen\u00f3n tam\u00e9n do modo en que se absorben no portador do pigmento. Moitos pigmentos azo non son t\u00f3xicos, a\u00ednda que alg\u00fans como o laranxa de dinitroanilina, a laranxa de orto-nitroanilina, ou os pigmentos laranxa 1, 2, e 5 son mutax\u00e9nicos. Ademais, en varios casos estudados asociouse aos pigmentos azo co carcinoma de c\u00e9lula basal.\nQu\u00edmica org\u00e1nica.\nCompostos azo de arilo.\nOs compostos azo de arilo son xeralmente especies qu\u00edmicas estables e cristalinas. O azobenceno \u00e9 un exemplo protot\u00edpico de composto azo arom\u00e1tico. Aparece xeralmente como o is\u00f3mero \"trans\", pero se sofre fot\u00f3lise, conv\u00e9rtese no is\u00f3mero \"cis\". Os compostos azo arom\u00e1ticos poden sintetizarse utilizando unha reacci\u00f3n de acoplamento azo, a cal consiste nunha reacci\u00f3n de substituci\u00f3n electrof\u00edlica na que un cati\u00f3n aril diazonio \u00e9 atacado por outro anel arilo, especialmente un anel substitu\u00eddo con grupos doantes de electr\u00f3ns. Como os sales de diazonio son a mi\u00fado inestables \u00e1s temperaturas moderadas dunha habitaci\u00f3n, as reacci\u00f3ns de acoplamento azo real\u00edzanse normalmente a temperaturas de conxelaci\u00f3n. A oxidaci\u00f3n das hidrazinas (R-NH-NH-R') tam\u00e9n d\u00e1 lugar a compostos azo. Os colorantes azo derivados da bencidina son carcin\u00f3xenos, e a exposici\u00f3n a eles foi asociada clasicamente ao cancro de vexiga. Por esta raz\u00f3n, a produci\u00f3n de colorantes azo de bencidina foi interrompida na d\u00e9cada de 1980 \"nos pa\u00edses industrializados occidentais m\u00e1is importantes\".\nCompostos azo de alquilo.\nOs compostos azo alif\u00e1ticos (R e/ou R' = alif\u00e1tico) enc\u00f3ntranse menos comunmente que os compostos azo de arilo. Un exemplo \u00e9 o dietildiazeno, EtN=NEt. A temperaturas elevadas ou con irradiaci\u00f3n, os enlaces carbono-nitr\u00f3xeno (C-N) de certos compostos azo de arilo rompen liberando gas nitr\u00f3xeno (N2) para xeraren radicais libres. Debido a este proceso, alg\u00fans compostos azo alif\u00e1ticos util\u00edzanse como iniciadores de radicais. Debido \u00e1 s\u00faa inestabilidade, os compostos azo alif\u00e1ticos te\u00f1en o risco de estoupar.\nUn composto azo de alquilo comercialmente importante \u00e9 o azobisisobutironitrilo (AIBN) que se usa moito como iniciador de polimerizaci\u00f3n. Realiza o seu labor de iniciador por descomposici\u00f3n qu\u00edmica, eliminando unha mol\u00e9cula de gas nitr\u00f3xeno para formar dous radicais 2-cianoprop-2-il:\nEstes radicais poden iniciar polimerizaci\u00f3s de radicais libres e outras reacci\u00f3ns inducidas por radicais. Por exemplo, unha mestura de estireno e anh\u00eddrido maleico en tolueno reacciona ao quentala, formando o copol\u00edmero ao engadir AIBN. O AIBN prod\u00facese ao converter acetona cianohidrina nun derivado hidrazina, seguido dunha oxidaci\u00f3n:\nRegulaci\u00f3n europea.\nCertos colorantes azo poden descompo\u00f1erse en condici\u00f3ns redutoras liberando certas aminas arom\u00e1ticas nocivas. Na Uni\u00f3n Europea est\u00e1 prohibida desde 2003 a fabricaci\u00f3n e venda de mercador\u00edas de consumo que conte\u00f1an aminas arom\u00e1ticas inclu\u00eddas nunha lista de aminas nocivas, que se orixinaron a partir dos colorantes azo. Foron poucos os produtos que se viron afectados, xa que s\u00f3 un pequeno n\u00famero de colorantes conti\u00f1an estas aminas."}
{"id": "267655", "revid": "27155", "url": "https://gl.wikipedia.org/wiki?curid=267655", "title": "Azocomposto", "text": ""}
{"id": "267656", "revid": "27155", "url": "https://gl.wikipedia.org/wiki?curid=267656", "title": "Azoderivado", "text": ""}
{"id": "267657", "revid": "98629", "url": "https://gl.wikipedia.org/wiki?curid=267657", "title": "Azo", "text": "Azo ou AZO pode referirse a:"}
{"id": "267658", "revid": "27155", "url": "https://gl.wikipedia.org/wiki?curid=267658", "title": "Grupo azo", "text": ""}
{"id": "267659", "revid": "27155", "url": "https://gl.wikipedia.org/wiki?curid=267659", "title": "Composto azoico", "text": ""}
{"id": "267660", "revid": "98629", "url": "https://gl.wikipedia.org/wiki?curid=267660", "title": "Erwin Piscator", "text": "Erwin Friedrich Maximilian Piscator, nado en Greifenstein-Ulm o 17 de decembro de 1893 e finado en Stanberg o 30 de marzo de 1966, foi un director e produtor teatral alem\u00e1n; xunto con Bertolt Brecht foi o principal expo\u00f1ente do teatro \u00e9pico, forma que enfatiza o contido sociopol\u00edtico do drama por riba da manipulaci\u00f3n emocional da audiencia ou da beleza formal da produci\u00f3n.\nTraxectoria.\nPrimeiros anos.\nPiscator era fillo do comerciante Carl Piscator e de Antonia Laparose. A s\u00faa familia descend\u00eda do te\u00f3logo protestante Johannes Piscator. Tras moverse a s\u00faa familia a Marburgo Piscator estudou no Gymnasium Philippinum desa localidade. En 1913 entrou na Universidade de M\u00fanic estudando alem\u00e1n, filosof\u00eda e historia da arte. Piscator tam\u00e9n asistiu ao seminario de Arthur Kutscher sobre a historia do teatro, ao que posteriormente tam\u00e9n Bertolt Brecht asistir\u00eda. Formado como actor na escola de Otto K\u00f6nig, comezou a actuar, de balde, en 1914 en pequenos papeis no Teatro Nacional de M\u00fanic, so a direcci\u00f3n de Ernst von Possart.\nDurante a primeira guerra mundial Piscator serviu no ex\u00e9rcito alem\u00e1n en infanter\u00eda, destinado desde a primaverea de 1915 \u00e1 fronte en comunicaci\u00f3ns. A s\u00faa experiencia b\u00e9lica levouno a terlle xenreira ao militarismo e \u00e1 guerra o resto da s\u00faa vida, e a publicar alg\u00fans poemas en 1915 e 1916 na revista literaria expresionista de esquerdas \"Die Aktion\". No ver\u00e1n de 1917 tomou parte na Primeira Batalla de Ypres e en novembro de 1918 logo do armisticio, Piscator deu un discurso en Hasselt na primeira xuntanza dun Consello de Soldados Revolucionarios ao estilo dos soviets.\nPrimeiros \u00e9xitos na Rep\u00fablica de Weimar.\nEn colaboraci\u00f3n co escritor Hans Rehfisch, formou un \"Volksb\u00fchne proletario\u201d en Berl\u00edn nun teatro-comedia, onde na tempada 1922\u20131923 representaron obras de Maxim Gorky, Romain Rolland e Lev Tolstoi. Desde a s\u00faa primeira produci\u00f3n no Volksb\u00fchne (1924\u20131927), \"Fahnen\" de Alfons Paquet que foi a primeira producida por Piscator que recibiu o nome de drama \u00e9pico, e logo como director do seu propio teatro, o Piscator-B\u00fchne en Nollendorfplatz, Piscator produciu pezas de forte contido social e pol\u00edtico, que reflect\u00edan a s\u00faa concepci\u00f3n do feito dram\u00e1tico como unha ferramenta para influenciar os votantes cara a pol\u00edticas de esquerdas. En 1926 causou controversia a montaxe que realizou da obra de Friedrich Schiller \"Die R\u00e4uber\" no Preu\u00dfisches Staatstheater, recortando o texto amplamente e reinterpret\u00e1ndoo como un veh\u00edculo para as s\u00faas crenzas pol\u00edticas. Piscator fundou o influente, a\u00ednda que de curta duraci\u00f3n, Piscator-B\u00fchne en Berl\u00edn en 1927. En 1929 Piscator publicou o ensaio \"Das Politische Theater\".\nObra internacional, emigraci\u00f3n e volta a Alema\u00f1a.\nEn 1931 Piscator marchou \u00e1 Uni\u00f3n Sovi\u00e9tica para realizar o filme \"Wosstanie Rybakow\", baseado nunha novela de Anna Seghers, para a Mezhrabpom, a compa\u00f1\u00eda cinematogr\u00e1fica sovi\u00e9tica asociada co Alivio Obreiro Internacional. Coa chegada de Hitler ao poder en 1933 a estad\u00eda no estranxeiro converteuse en exilio, vivindo en Par\u00eds, onde 1937 casou coa bailarina Maria Ley e en 1939 estableceuse nos Estados Unidos, al\u00ed Alvin Johnson, o presidente fundador da universidade The New School, convidouno a establecer unha escola de teatro asociada, a Dramatic Workshop, entre os estudantes de Piscator estiveron Bea Arthur, Harry Belafonte, Marlon Brando, Tony Curtis, Ben Gazzara, Judith Malina, Walter Matthau, Rod Steiger, Elaine Stritch, Eli Wallach e Tennessee Williams.\nPiscator estableceuse en Alema\u00f1a Occidetnal en 1951 por mor da presi\u00f3n pol\u00edtica dos tempos do McCarthyism. Foi director do Freie Volksb\u00fchne en Berl\u00edn Occidental desde 1962, convert\u00e9ndose ata a s\u00faa morte nun dos maiores expo\u00f1entes do teatro contempor\u00e1neo e documental, neste \u00faltimo campo puxo en escena unha peza de Peter Weiss escrita a partir das actas proceso aos responsables do campo de Auschwitz ou outra obra de Rolf Hochhuth po\u00f1endo en evidencia a actitude do papa P\u00edo XII e por extensi\u00f3n da igrexa cat\u00f3lica durante a segunda guerra mundial."}
{"id": "267664", "revid": "5863", "url": "https://gl.wikipedia.org/wiki?curid=267664", "title": "Spielberg, Estiria", "text": ""}
{"id": "267665", "revid": "1987", "url": "https://gl.wikipedia.org/wiki?curid=267665", "title": "T\u00e9rmite", "text": "Os t\u00e9rmites son un grupo de insectos eusociais que foron clasificados ata moi recentemente na orde taxon\u00f3mica Isoptera, pero agora son aceptados como a infraorde Isoptera, da orde das cascudas Blattodea. Malia que os t\u00e9rmites son co\u00f1ecidos, especialmente en Australia, como \"formigas brancas\", non est\u00e1n relacionados coas formigas."}
{"id": "267666", "revid": "23204", "url": "https://gl.wikipedia.org/wiki?curid=267666", "title": "Isoptera", "text": ""}
{"id": "267667", "revid": "5863", "url": "https://gl.wikipedia.org/wiki?curid=267667", "title": "Nefropat\u00eda diab\u00e9tica", "text": "A nefropat\u00eda diab\u00e9tica, tam\u00e9n co\u00f1ecida coma s\u00edndrome de Kimmelstiel-Wilson, glomeruloesclerose nodular diab\u00e9tica ou glomerulonefrite intercapilar, \u00e9 unha doenza renal progresiva producida por un dano anxiop\u00e1tico nos capilares do glom\u00e9rulo renal por mor de anos de evoluci\u00f3n da diabetes mellitus (DM). Constit\u00fae a primeira causa de nefropat\u00eda terminal nos Estados Unidos, e unha das principais causas de mortalidade relacionadas coa DM.\nA afectaci\u00f3n renal na diabetes adoita aparecer nun terzo dos diab\u00e9ticos, e semella ser m\u00e1is frecuente nos afectos por diabetes mellitus tipo I. Os s\u00edntomas renais aparecen aproximadamente 10 anos ap\u00f3s o diagn\u00f3stico de diabetes, e te\u00f1en m\u00e1is propensi\u00f3n a esta afectaci\u00f3n renal os doentes cuxo control dos niveis de glicemia foi inaxeitado ou dif\u00edcil.\nAnatom\u00eda patol\u00f3xica.\nA nefropat\u00eda diab\u00e9tica caracter\u00edzase por producir afectaci\u00f3n de m\u00faltiples estruturas renais, dende o glom\u00e9rulo, a estrutura tubular e o intersticio ou par\u00e9nquima renal.\nGlom\u00e9rulo renal.\nO ril diab\u00e9tico \u00e9, de xeito paradoxal, de maior tama\u00f1o que un ril normal. Isto establece un feito diferencial con outras nefropat\u00edas que caracteristicamente cursan con riles minguados de tama\u00f1o. Este aumento de tama\u00f1o prod\u00facese a expensas do engrosamento do glom\u00e9rulo e da membrana basal glomerular respectivamente, producido por unha proliferaci\u00f3n do col\u00e1xeno tipo IV.\nDentro da afectaci\u00f3n glomerular distinguimos dous tipos de procesos:\nEst\u00e1 lesi\u00f3n \u00e9 tam\u00e9n caracter\u00edstica das nefropat\u00edas causadas por paraproteinemias, coma a amiloidose ou o mieloma, polo que ante unha pescuda deste tipo na biopsia, c\u00f3mpre realizar un diagn\u00f3stico diferencial con estas doenzas.\nPar\u00e9nquima renal.\nO par\u00e9nquima renal ou intersticio tam\u00e9n presenta alteraci\u00f3ns por mor da acci\u00f3n da diabetes mellitus. \u00c9 t\u00edpica a fibrose e inflamaci\u00f3n do par\u00e9nquima, e poden atoparse c\u00e9lulas de Armani-Ebstein. As c\u00e9lulas de Armani-Ebstein son c\u00e9lulas con infiltrados intracelulares de glic\u00f3xeno.\nT\u00fabulo renal.\nAs mesmas c\u00e9lulas que infiltran o par\u00e9nquima renal, as c\u00e9lulas de Armani Ebstein, poden afectar tam\u00e9n ao t\u00fabulo, en especial ao t\u00fabulo proximal e \u00e1 asa de Henle.\nVasos sangu\u00edneos.\nA nivel vascular aparece arteriosclerose e arteriolosclerose hialina. Os doentes diab\u00e9ticos adoitan presentar outras doenzas com\u00f3rbidas ou concomitantes. As m\u00e1is habituais, a hipertensi\u00f3n arterial e a hiperlipemia ou dislipemia, contrib\u00faen a agravar e perpetuar estas lesi\u00f3ns a nivel dos vasos sangu\u00edneos renais.\nTam\u00e9n se pode presentar un dep\u00f3sito de inmunoglobulinas detect\u00e1beis co microscopio de inmunofluorescencia. A inmunoglobulina que adoita aparecer \u00e9 tipicamente a IgG.\nFisiopatolox\u00eda.\nA mudanza m\u00e1is temper\u00e1 que pode ser detectada nun doente con nefropat\u00eda diab\u00e9tica \u00e9 o engrosamento do glom\u00e9rulo. Neste estadio, o ril pode perder m\u00e1is cantidade de prote\u00ednas que o ril normal (proteinuria ou albuminuria), feito que pode ser detectado medicamente mediante tiras reactivas de urina. Esta perda de prote\u00ednas \u00e9 pequena en cantidade, denomin\u00e1ndose microalbuminuria.\nA medida que avanza a doenza vanse producindo cambios histol\u00f3xicos no ril. O exceso de glicosa en sangue comporta o dep\u00f3sito de glic\u00f3xeno nas c\u00e9lulas do epitelio tubular.\nS\u00edntomas e signos.\nO fallo renal provocado pola glomeruloesclerose leva a un d\u00e9ficit na funci\u00f3n do ril, quen comeza a ter dificultades para filtrar o sangue. Para contrarrestar este feito, prod\u00facese un aumento da tensi\u00f3n arterial (hipertensi\u00f3n), presente nunha grande porcentaxe das persoas diab\u00e9ticas con afectaci\u00f3n renal. Prod\u00facese tam\u00e9n unha retenci\u00f3n de flu\u00eddos corporais, que sumado a diminuci\u00f3n da presi\u00f3n onc\u00f3tica do plasma leva \u00e1 produci\u00f3n de edemas. Outras complicaci\u00f3ns poden ser a arteriosclerose da arteria renal e a proteinuria (perda de prote\u00ednas pola urina).\nNas primeiras etapas da doenza, a nefropat\u00eda diab\u00e9tica non presenta s\u00edntoma ning\u00fan. Esta etapa denom\u00ednase \"fase silente\", \"non protein\u00farica\" ou \"precoz\". A medida que aparece dano renal comeza a existir microalbuminuria progresiva. Ulteriormente, en estad\u00edos m\u00e1is tard\u00edos, desenv\u00f3lvense unha serie de s\u00edntomas derivados da proteinuria:"}
{"id": "267668", "revid": "98629", "url": "https://gl.wikipedia.org/wiki?curid=267668", "title": "EVO Banco", "text": "EVO Banco \u00e9 unha entidade financeira espa\u00f1ola que foi creada por NCG Banco, S.A. o 12 de marzo de 2012 como marca comercial para operar financeiramente en Espa\u00f1a f\u00f3ra do \u00e1mbito do negocio de NCG Banco.\nDende 2014 \u00e9 propiedade do fondo de investimento estadounidense Apollo Global Management, LLC.\nHistoria.\nCreaci\u00f3n.\nA creaci\u00f3n desta marca comercial foi unha das consecuencias dunha serie de cambios na estrutura da s\u00faa matriz, NCG Banco.\nEn 2010, as caixas de aforros galegas Caixa Galicia e Caixanova emprenderon un proceso de fusi\u00f3n que tivo como resultado a cesi\u00f3n de todos os activos das d\u00faas antigas entidades a unha nova caixa, a cal recibiu o nome de Novacaixagalicia. Todas as oficinas das d\u00faas antigas caixas pasaron a cambiar o seu logotipo e a s\u00faa marca comercial polo da nova resultante.\nPor\u00e9n, tan s\u00f3 un ano despois, en 2011, Novacaixagalicia decidiu, en consonancia coa reestruturaci\u00f3n do sistema bancario en Espa\u00f1a, ceder todos os seus activos, oficinas e carteira de clientes a unha entidade bancaria denominada NCG Banco, S.A., da cal a caixa se converteu na propietaria \u00fanica.\nNo novo banco, decidiuse crear unha marca comercial para os territorios de influencia tradicional da entidade, en especial Galicia, centrada nun tratamento de proximidade e focalizada na sociedade galega e no seu territorio, chamada Novagalicia Banco, polo que, para operar no resto do pa\u00eds, NCG Banco decidiu crear unha marca por separado, nacendo a denominaci\u00f3n EVO Banco o 12 de marzo de 2012. Nesta data comezou a operar f\u00f3ra de Galicia. Nas s\u00faas primeiras catro semanas de andaina, EVO captou 8.290 clientes e 70 mill\u00f3ns de euros. Todas as oficinas situadas en territorios onde se abandonou a marca Novagalicia Banco cambiaron de novo a s\u00faa rotulaci\u00f3n e imaxe corporativa en favor da nova marca.\nO 30 de setembro de 2011, debido aos problemas financeiros e econ\u00f3micos que carreaba NCG Banco, herdados das antigas Caixa Galicia e Caixanova, o Estado, a trav\u00e9s do Fondo de Reestruturaci\u00f3n Ordenada Bancaria (FROB), nacionalizou a entidade.\nAdquisici\u00f3n por parte de Apollo Global Management, LLC.\nTras da nacionalizaci\u00f3n de NCG Banco, o negocio bancario de EVO Banco, as\u00ed como o de Novagalicia Banco, encontr\u00e1banse \u00e1 espera de seren poxados a un novo propietario.\nO proceso de privatizaci\u00f3n de EVO Banco estivo marcado polo prego de termos asinado por NCG Banco e as autoridades espa\u00f1olas e europeas, co prazo l\u00edmite de 31 de decembro de 2014 para formalizar a venda.\nO 20 de xu\u00f1o de 2013, o consello de administraci\u00f3n de NCG Banco aprobou a selecci\u00f3n de cinco grupos de investidores e entidades interesadas en adquirir EVO Banco para iniciar a fase final do seu proceso de venda.\nO 7 de agosto de 2013 anunciouse a intenci\u00f3n de EVO Banco de unificar a s\u00faa oferta comercial para ser unha entidade totalmente independente absorbendo aos antigos clientes de Novagalicia Banco para acelerar a s\u00faa venda, xa que os clientes de EVO Banco continuaban sendo clientes, polo menos de feito, de Novagalicia Banco.\nO 9 de setembro de 2013, NCG Banco anunciou \u00e1 Comisi\u00f3n Nacional do Mercado de Valores (CNMV) a venda do 100 % das oficinas de EVO Banco por parte de NCG Banco ao fondo estadounidense Apollo Management por 60 mill\u00f3ns de euros.\nO 8 de outubro de 2013, EVO Banco comezou a s\u00faa andaina en solitario. Rexistrou o seu nome propio e o seu domicilio social na Coru\u00f1a (na propia sede central de NCG Banco) como empresa independente. Disp\u00f3n dun consello de administraci\u00f3n propio e nace cun capital social de 18 mill\u00f3ns de euros. O \u00fanico administrador \u00e9 NCG Banco at\u00e9 que a finais de decembro o fondo estadounidense Apollo tome as rendas definitivamente. Polo tanto, estes movementos te\u00f1en car\u00e1cter provisional at\u00e9 que Apollo tome o mando e tome as decisi\u00f3ns oportunas (sede social, ampliaci\u00f3n de capital, novo consello...). La Voz de Galicia. 16-10-2013.\nEsp\u00e9rase que tanto a sede social definitiva como o seu domicilio fiscal estean en Madrid, polo que continuar\u00e1 supervisado polo Banco de Espa\u00f1a.\nO 18 de outubro 2013, EVO Banco foi inscrito no Rexistro Especial de Bancos e Banqueiros do Banco de Espa\u00f1a co n\u00famero de codificaci\u00f3n 0239. A partir do 9 de decembro, EVO Banco opera xa como entidade independente. Polo tanto, os clientes de EVO que tam\u00e9n o sexan de Novagalicia Banco ser\u00e1n clientes de dous bancos diferentes.\nPol\u00edtica comercial.\nA pol\u00edtica comercial de EVO Banco bas\u00e9ase nunha combinaci\u00f3n da comodidade dun banco \"on-line\" coa proximidade e profesionalidade dunha rede de oficinas. O seu principal produto \u00e9 a \"Cuenta Inteligente\", remunerada e sen comisi\u00f3ns.\nEsta estratexia tivo grande \u00e9xito na captaci\u00f3n de novos clientes, pero non tanto no mantemento dos antigos de Novacaixagalicia.\nRede de oficinas.\nA data de 30 de xu\u00f1o de 2013, EVO Banco contaba cunha rede de 80 oficinas situadas nas principais cidades de Espa\u00f1a e con 250.000 clientes. O seu persoal constitu\u00edano 590 empregados. As s\u00faas oficinas te\u00f1en a peculiaridade de abrir todas elas tam\u00e9n en horario de tarde."}
{"id": "267670", "revid": "1987", "url": "https://gl.wikipedia.org/wiki?curid=267670", "title": "A boa persoa de Sezu\u00e1n", "text": "A boa persoa de Sezu\u00e1n (t\u00edtulo orixinal en alem\u00e1n \"Der gute Mensch Sezuan\") \u00e9 unha obra de teatro de Bertold Brecht escrita entre 1938 e 1943 durante o seu exilio nos Estados Unidos, e coa colaboraci\u00f3n de Ruth Berlaus e Margarete Steffins . A estrea foi en Su\u00edza o 4 de febreiro de 1943 no Schauspielhaus Z\u00fcrich dirixida por Leonard Steckel con m\u00fasica e canci\u00f3ns compostas polo su\u00edzo Huldreich Georg Fr\u00fch, a\u00ednda que a partir de 1947-48 substitu\u00eduse pola m\u00fasica composta por Paul Dessau. Considerada unha das grandes obras do teatro \u00e9pico, en 1953 publicouse por primeira vez en forma de libro e no ano 2008 realizouse a primeira versi\u00f3n en galego .\nTrama.\nA acci\u00f3n transcorre na provincia chinesa de Sichuan, e segue a Xen Te, unha pobre prostituta nova que \u00e9 a \u00fanica que acolle a tres deuses que tras unha longa xira na procura de boas persoas s\u00f3 atoparan xente sen principios. Como reco\u00f1ecemento os deuses danlle cartos coa que ela monta unha tenda de tabaco pero os clientes escasean, aparecendo pola contra abondos pedich\u00f3ns, esmoleiros e comerciantes pouco escrupulosos, polo que por mor da s\u00faa xenerosidade axi\u00f1a volve estar nunha situaci\u00f3n necesitada polo que se fai pasar por un seu pretendido curm\u00e1n, Xui Ta, home desapiadado co que consegue manter a rendibilidade do establecemento. Os temas da obra \u00e9 o conflito entre a moralidade e o altru\u00edsmo co capitalismo e a s\u00faa explotaci\u00f3n."}
{"id": "267671", "revid": "98629", "url": "https://gl.wikipedia.org/wiki?curid=267671", "title": "O sarxento negro", "text": "O sarxento negro (en ) \u00e9 un filme de 1960 dirixido por John Ford. Est\u00e1 protagonizado por Woody Strode e Jeffrey Hunter. A rodaxe realizouse en Monument Valley, Utah.\nEstreouse en galego na Televisi\u00f3n de Galicia o 25 de xullo de 1986.\nSinopse.\nEn Arizona, no Forte Linton, cel\u00e9brase un consello de guerra para xulgar un sarxento negro acusado da violaci\u00f3n e o asasinato dunha moza branca. O sarxento Rutledge, foi sempre un militar valente e exemplar, un modelo para t\u00f3dolos seus soldados, pero agora o ex\u00e9rcito crelle culpable."}
{"id": "267672", "revid": "23204", "url": "https://gl.wikipedia.org/wiki?curid=267672", "title": "Medios de comunicaci\u00f3n na Ba\u00eda de Tampa", "text": "A \u00e1rea metropolitana da Ba\u00eda de Tampa \u00e9 a segunda maior \u00e1rea metropolitana dos Estados Unidos en canto a variedade de medios, tanto impresos, en li\u00f1a e outros medios de difusi\u00f3n. Segundo unha estimaci\u00f3n da Oficina do Censo dos Estados Unidos do ano 2008, a poboaci\u00f3n da \u00e1rea estat\u00edstica metropolitana Tampa-San Petersburgo era de 2\u00a0733\u00a0761 persoas. O mercado de medios de comunicaci\u00f3n da Ba\u00eda de Tampa tam\u00e9n incl\u00fae os condados de Citrus, Manatee, Sarasota e Polk, que non se atopan na Ba\u00eda. Os medios de comunicaci\u00f3n do condado de Polk tam\u00e9n proceden de Orlando.\nXornais.\nOs dous principais xornais da zona son o \"Tampa Bay Times\" e o \"The Tampa Tribune\".\nO \"The Tampa Bay Times\" (co\u00f1ecido como \"St. Petersburg Times\" dende a s\u00faa fundaci\u00f3n en 1884 ata xaneiro de 2012) \u00e9 o xornal de maior tirada no sueste dos Estados Unidos, cuns 400.000 exemplares impresos a diario, o que representa un 50% m\u00e1is ca o segundo xornal cunha maior tirada, o Orlando Sentinel.\nO \"The Tampa Tribune\" publicou o seu primeiro exemplar como un xornal diario en 1895. Ademais da edici\u00f3n principal, publica unha carteira de semanais independentes en toda a rexi\u00f3, inclu\u00edndo o \"Plant City Courier &amp; Tribune\", o \"Brandon News &amp; Tribune\", o \"South Shore News &amp; Tribune\", o \"Northeast News &amp; Tribune\", o \"Carrollwood News &amp; Tribune\", o \"South Tampa News &amp; Tribune\", o \"Northwest News &amp; Tribune\", o \"Central Tampa News &amp; Tribune\", o \"The Suncoast News\", e o \"CENTRO Tampa\", en espa\u00f1ol.\nNa \u00e1rea da Ba\u00eda de Tampa tam\u00e9n prestan servizo unha serie de xornais rexionais. \"La Gaceta\" \u00e9 un semanal triling\u00fce (publicado en ingl\u00e9s, castel\u00e1n e italiano) publicado na Ybor City dende 1922. A comunidade negra da zona conta con dous xornais: o \"Florida Sentinel Bulletin\" (Tampa) e o \"The Weekly Challenger\" (San Petersburgo). O \"Creative Loafing\" (tam\u00e9n co\u00f1ecido durante unha \u00e9poca como \"Weekly Planet\") \u00e9 o principal semanario alternativo da zona. \"The Oracle\" publica na Universidade do Sur de Florida e nos barrios circundantes. O \"Tampa Bay Business Journal\" \u00e9 a principal publicaci\u00f3n econ\u00f3mica da zona.\nVarias cidades f\u00f3ra do n\u00facleo Tampa-St. Petersburg, pero dentro da Ba\u00eda de Tampa contan con xornais de pouca tirada e unha pequena \u00e1rea de distribuci\u00f3n. Entre eles at\u00f3panse o \"The Bradenton Herald\", o \"Sarasota Herald-Tribune\", o \"The Ledger\" , o \"Citrus County Chronicle\", o \"Hernando Today\" ou o \"Highlands Today\".\nTelevisi\u00f3n.\nA \u00e1rea da Ba\u00eda de Tampa \u00e9 d\u00e9cimo cuarto maior mercado televisivo do pa\u00eds e o maior mercado televisivo de Florida, con 1,78 mill\u00f3ns de fogares con televisi\u00f3n.\nNa rexi\u00f3n operan catorce cadeas televisivas:\nEntre as televisi\u00f3ns por cable at\u00f3panse Bay News 9, Bright House Sports Network, e SNN Local News 6.\nRadio.\nO mercado radiof\u00f3nico de Tampa \u00e9 o d\u00e9cimo noveno maior dos Estados Unidos, segundo Arbitron Research. Hai m\u00e1is de 70 emisoras de radio, divididas practicamente a partes iguais entre frecuencias AM e FM. Clear Channel Communications \u00e9 o maior propietario de emisoras da zona, seguido por Cox Broadcasting e CBS Radio. Ademais, moitas emisoras da zona de Orlando p\u00f3dense escoitar na zona noroeste da \u00e1rea metropolitana."}
{"id": "267673", "revid": "23204", "url": "https://gl.wikipedia.org/wiki?curid=267673", "title": "Sergeant Rutledge", "text": ""}
{"id": "267676", "revid": "55340", "url": "https://gl.wikipedia.org/wiki?curid=267676", "title": "Comisi\u00f3n Nacional do Mercado de Valores", "text": "A Comisi\u00f3n Nacional do Mercado de Valores, co\u00f1ecido abreviadamente polas siglas CNMV (en castel\u00e1n, \"Comisi\u00f3n Nacional del Mercado de Valores\") \u00e9 un organismo dependente da \"Secretar\u00eda de Estado de Econom\u00eda y Apoyo a la Empresa\" do Ministerio de Econom\u00eda. Fundado en 1988, \u00e9 o encargado da supervisi\u00f3n dos mercados de valores en Espa\u00f1a.\nObxectivo e funci\u00f3ns.\nO seu obxectivo \u00e9 velar pola transparencia destes mercados e a correcta formaci\u00f3n de prezos nos mesmos, as\u00ed como a protecci\u00f3n dos investidores. No exercicio destas competencias recibe un importante volume de informaci\u00f3n, gran parte da cal est\u00e1 contida nos seus rexistros oficiais e \u00e9 de car\u00e1cter p\u00fablico.\nA acci\u00f3n da CNMV como \u00f3rgano de control c\u00e9ntrase principalmente sobre:\nSobre eles a Comisi\u00f3n exerce unha supervisi\u00f3n de car\u00e1cter prudencial buscando garantir a seguridade das s\u00faas transacci\u00f3ns e a solvencia do sistema. Tam\u00e9n a trav\u00e9s da Axencia Nacional de Codificaci\u00f3n de Valores, asigna o c\u00f3digo ISIN con validez internacional a todas as emisi\u00f3ns de valores que se realizan en Espa\u00f1a."}
{"id": "267677", "revid": "22795", "url": "https://gl.wikipedia.org/wiki?curid=267677", "title": "CNMV", "text": ""}
{"id": "267678", "revid": "2520", "url": "https://gl.wikipedia.org/wiki?curid=267678", "title": "S\u00edndrome de Kimmelstiel-Wilson", "text": ""}
{"id": "267679", "revid": "2520", "url": "https://gl.wikipedia.org/wiki?curid=267679", "title": "Glomeruloesclerose nodular diab\u00e9tica", "text": ""}
{"id": "267680", "revid": "2520", "url": "https://gl.wikipedia.org/wiki?curid=267680", "title": "Glomerulonefrite intercapilar", "text": ""}
{"id": "267682", "revid": "56817", "url": "https://gl.wikipedia.org/wiki?curid=267682", "title": "Raydibaum", "text": "Raydibaum \u00e9 un grupo de m\u00fasica en catal\u00e1n. O grupo naceu en Barcelona no ano 2000 da man de Daniel Foz (baixo) e Ricard Monn\u00e9 (bater\u00eda), cando estes abandonaron a banda Fromheadtotoe e formaron un novo proxecto xunto a Valen Nieto (guitarra e voz) e Pep Rius (guitarra).\nA comezos de 2004 gravaron cinco temas cos que editaron un EP titulado \"Grided Elephant\". Este EP completouse co videoclip de animaci\u00f3n do tema Galactic Breadbear."}
{"id": "267683", "revid": "89787", "url": "https://gl.wikipedia.org/wiki?curid=267683", "title": "Piruvato deshidroxenase", "text": "A piruvato deshidroxenase (E1) \u00e9 o primeiro encima compo\u00f1ente do complexo da piruvato deshidroxenase (PDC). O complexo da piruvato deshidroxenase transforma o piruvato en acetil-CoA por medio dun proceso chamado descarboxilaci\u00f3n do piruvato, e o seu compo\u00f1ente a piruvato deshidroxenase cataliza a primeira das reacci\u00f3ns do proceso. Este acetil-CoA pode despois incorporarse ao ciclo do \u00e1cido c\u00edtrico para levar a cabo a respiraci\u00f3n celular, polo que este encima contrib\u00fae a conectar a glic\u00f3lise co ciclo do \u00e1cido c\u00edtrico.\nFunci\u00f3n.\nA piruvato deshidroxenase (E1) realiza a primeira das reacci\u00f3ns que te\u00f1en lugar no complexo da piruvato deshidroxenase (PDC), que \u00e9 unha descarboxilaci\u00f3n do substrato 1 (piruvato) e unha acetilaci\u00f3n redutiva do substrato 2 (\u00e1cido lipoico). O \u00e1cido lipoico est\u00e1 unido covalentemente \u00e1 dihidrolipoamida acetiltransferase (E2), que \u00e9 o segundo encima catal\u00edtico compo\u00f1ente do complexo da piruvato deshidroxenase, que recolle os produtos de E1 para transformalos. A reacci\u00f3n catalizada pola piruvato deshidroxenase (E1) consid\u00e9rase que \u00e9 o paso limitante para o complexo da piruvato deshidroxenase (PDC).\nRegulaci\u00f3n.\nA fosforilaci\u00f3n de E1 polo encima piruvato deshidroxenase quinase (PDK) inactiva a E1 e, en consecuencia, a todo o complexo. Esta acci\u00f3n \u00e9 revertida pola piruvato deshidroxenase fosfatase. A piruvato deshidroxenase fosfatase \u00e9 estimulada pola insulina, o fosfoenolpiruvato (PEP), e o AMP, pero \u00e9 inhibida competitivamente polo ATP, NADH, e acetil-CoA.\nMecanismo.\nNa reacci\u00f3n interv\u00e9n o coencima pirofosfato de tiamina (TPP) unido ao encima. A forma de resonancia iluro do pirofosfato de tiamina comeza atacando o grupo cetona electrof\u00edlico do piruvato. Despois, o intermediato \u03b2-alc\u00f3xido descarbox\u00edlase e o enol resultante \u00e9 desprotonado no \u00e1tomo de carbono para formar un dipolo 1,3 estabilizado no que est\u00e1 implicado un \u00e1tomo de nitr\u00f3xeno cargado positivamente do heterociclo da tiamina. Este dipolo 1,3 sofre unha acetilaci\u00f3n redutiva coa lipoamida-E2.\nOs datos bioqu\u00edmicos e estruturais que se te\u00f1en de E1 indican un mecanismo de activaci\u00f3n do cofactor TPP por formaci\u00f3n dun enlace de hidr\u00f3xeno conservado co residuo de glutamato (Glu59 na E1 humana) e pola imposici\u00f3n dunha conformaci\u00f3n V que fai que o \u00e1tomo N4\u2019 da aminopirimidina estableza un enlace de hidr\u00f3xeno intramolecular co \u00e1tomo C2 do tiazolio. Esta combinaci\u00f3n \u00fanica de contactos e conformaci\u00f3ns da TPP orixina finalmente a formaci\u00f3n do carbani\u00f3n C2 reactivo. Unha vez que o cofactor TPP descarboxila o piruvato, a porci\u00f3n acetilo conv\u00e9rtese nun derivado hidroxietil unido covalentemente ao TPP.\nEstrutura.\nE1 \u00e9 unha prote\u00edna multim\u00e9rica. As E1s demam\u00edferos, inclu\u00edndo os humanos, son tetram\u00e9ricas, e est\u00e1n compostas por d\u00faas subunidades \u03b1 e d\u00faas \u03b2. Algunhas E1s bacterianas, inclu\u00edda a E1 de \"Escherichia coli\", est\u00e1n compostas por d\u00faas subunidades similares, cada unha das cales \u00e9 tan grande coma a suma das masas moleculares das subunidades \u03b1 e \u03b2. \nSitio activo.\nE1 ten dous sitios catal\u00edticos, cada un deles cos cofactores pirofosfato de tiamina (TPP) e i\u00f3n magnesio. A subunidade \u03b1 \u00fanese ao i\u00f3n magnesio e ao fragamento pirofosfato mentres que a subunidade \u03b2 se une ao fragmento pirimidina da TPP, formando o conxunto o sitio catal\u00edtico na interface das subunidades.\nNo sitio activo da piruvato deshidroxenase (ver imaxe da esquerda creada a partir de PDB 1NI4) a TPP est\u00e1 unida por ligamento met\u00e1lico a un i\u00f3n magnesio (esfera p\u00farpura) e por medio de enlaces de hidr\u00f3xeno con amino\u00e1cidos. A\u00ednda que se poden atopar uns 20 amino\u00e1cidos no sitio activo, os amino\u00e1cidos Tyr 89, Arg 90, Gly 136, Val 138, Asp 167, Gly 168, Ala 169, Asn, 196, e His 263 son os que realmente participan nos enlaces de hidr\u00f3xeno que soste\u00f1en no sitio activo ao TPP e ao piruvato (non mostrado aqu\u00ed). Os amino\u00e1cidos m\u00f3stranse como arames, e o TPP como b\u00f3las e barras. O sitio activo tam\u00e9n axuda \u00e1 transferencia do acilo da TPP \u00e1 lipoamida situada en E2, que est\u00e1 agardando pola seguinte reacci\u00f3n.\nPatolox\u00eda.\nA piruvato deshidroxenase \u00e9 un autoant\u00edxeno reco\u00f1ecido autoinmunitariamente polo sistema inmunitario na cirrose biliar primaria. Os autoanticorpos que se forman parecen reco\u00f1ecer a prote\u00edna oxidada que se orixina en respostas inmunes inflamatorias. Algunhas destas respostas inflamatorias poder\u00edan estar relacionadas coa sensibilidade ao glute xa que arredor do 50% dos pacientes de insuficiencia hep\u00e1tica aguda nun estudo presentaban un autoanticorpo non mitocondrial contra a transglutaminase tisular. Outros autoant\u00edxenos mitocondriais\nson a oxoglutarato deshidroxenase e o complexo da alfa-ceto\u00e1cido de cadea ramificada deshidroxenase, que son ant\u00edxenos reco\u00f1ecidos polos anticorpos anitimitocondriais.\nA deficiencia de piruvato deshidroxenase \u00e9 unha enfermidade conx\u00e9nita metab\u00f3lica dexenerativa que se orixina por unha mutaci\u00f3n do complexo da piruvato deshidroxenase (PDC) localizado no cromosoma X. A\u00ednda que se identificaron defectos en todos os encimas do complexo, o compo\u00f1ente E1-\u03b1 \u00e9 predominantemente o culpable da doenza. O mal funcionamento do ciclo do \u00e1cido c\u00edtrico debido \u00e1 deficiencia de piruvato deshidroxenase priva ao corpo de enerx\u00eda e causa unha acumulaci\u00f3n anormal de lactato. A deficiencia de piruvato deshidroxenase \u00e9 unha causa com\u00fan de acidose l\u00e1ctica en neonatos e a mi\u00fado pres\u00e9ntase con fatiga grave, mala alimentaci\u00f3n, hiperventilaci\u00f3n (taquipnea), e nalg\u00fans casos morte.\nExemplos.\nEntre as prote\u00ednas humanas con actividade de piruvato deshidroxenase est\u00e1n:\nEncimas relacionados.\nNas bacterias, existe unha forma de piruvato deshidroxenase (tam\u00e9n chamada piruvato oxidase, EC 1.2.2.2), que conecta a oxidaci\u00f3n do piruvato a acetato e di\u00f3xido de carbono coa reduci\u00f3n de ferrocitocromo. En \"E. coli\" este encima est\u00e1 codificado polo xene \"pox B\" e a prote\u00edna ten un cofactor flav\u00ednico. Este encima incrementa a eficacia do crecemento de \"E. coli\" en condici\u00f3ns aer\u00f3bicas."}
{"id": "267684", "revid": "23204", "url": "https://gl.wikipedia.org/wiki?curid=267684", "title": "Il ladro di merendine", "text": "Il ladro di merendine \u00e9 unha novela polic\u00edaca en lingua italiana de Andrea Camilleri, publicada en 1996, pola editorial Sellerio. \u00c9 a terceira entrega da saga protagonizada polo Comisario Montalbano.\nTrama.\nO barco pesqueiro \"Santopadre\", de Mazara del Vallo, na costa de Sicilia, \u00e9 interceptado e ametrallado en augas internacionais por unha patrulla tunisiana, causando a morte dun mari\u00f1eiro tunisiano. No mesmo d\u00eda, na vila imaxinaria de Vigata o comerciante Aurelio Lapecora aparece acoitelado no ascensor do seu edificio, e desaparece Karima Moussa, unha muller tunisiana.\nMontalbano descobre que a muller traballa limpando a oficina do comerciante morto e que eran amantes. Amais, o fillo dela, Fran\u00e7ois, tam\u00e9n desaparece. Aisha, a nai de Karima, d\u00e1lle a Montalbano a cartilla de aforros da filla, que ten depositatas cincocentos mill\u00f3ns de liras, unha suma demasiado alta para unha moza inmigrante que traballa na limpeza.\nAo regresar \u00e1 comisar\u00eda logo de visitar a casa de Karima, Montalbano ve diante dunha escola un grupo de nais que protestan por un rapaz estranxeiro ao que acusan de ser un ladr\u00f3n de merendas. Montalbano sospeita que pode ser Fran\u00e7ois, e coa axuda da s\u00faa parella, Livia, e dos seus polic\u00edas, recollen o rapaz, que se refuxiaba nunha casa abandonada.\nLivia tranquiliza o rapaz lev\u00e1ndoo a casa de Montalbano, aparecendo nela o istinto maternal e o desexo de formar unha familia con Salvo adoptando o neno. Ao tempo, Montalbano \u00e9 informado da man dun socio do seu pai de que este est\u00e1 a morrer por mor dun cancro de pulm\u00f3n.\nO comisario descobre que o mari\u00f1eiro morto \u00e9 Ahmed, un terrorista tunisiano, irm\u00e1n de Karima, ao que mataron os servizos seretos italianos.\nAdaptaci\u00f3ns.\nA novela foi adaptada a un filme para televisi\u00f3n en 1999, con Luca Zingaretti interpretando a Montalbano."}
{"id": "267686", "revid": "6033830", "url": "https://gl.wikipedia.org/wiki?curid=267686", "title": "Carmela Figueir\u00f3", "text": "Mar\u00eda del Carmen Figueir\u00f3 Freir\u00eda, chamada Avoa Carmela, nada no Carballal, na parroquia de Camos (Nigr\u00e1n) o 28 de outubro de 1883 e finada na mesma aldea o 25 de maio de 1997, foi unha labrega galega, e persoa m\u00e1is lonxeva de Espa\u00f1a.\nTraxectoria.\nLabrega de profesi\u00f3n, quedou orfa con doce anos e ao coidado dos seus irm\u00e1ns. En 1914 casou e tivo cinco fillos. Con m\u00e1is de 89 anos recuperouse dunha operaci\u00f3n da matriz que os m\u00e9dicos consideraban unha operaci\u00f3n de alto risco. Mantivo unha vida activa no campo ata facer os 105 anos, e posteriormente o resto dos seus d\u00edas na s\u00faa casa ao coidado da s\u00faas fillas e netas ata o seu falecemento. Fontes da familia indicaban que a morte dos seus descendentes m\u00e1is pr\u00f3ximos (fillos, fillos pol\u00edticos, ...) influ\u00edu no seu estado de sa\u00fade antes da s\u00faa morte. \"Deus olvidouse de min\" comentaba en numerosas ocasi\u00f3ns en cada paso de ano.\nEn 1996 o concello de Nigr\u00e1n dedicoulle a r\u00faa onde estaba situada a casa familiar de Carmela na parroquia de Santa Baia de Camos. \nFoi a galega m\u00e1is lonxeva desde que se gardan rexistros, ao falecer con 113 anos e 209 d\u00edas. Ademais, no momento do seu falecemento era a espa\u00f1ola m\u00e1is vella de nome co\u00f1ecido."}
{"id": "267688", "revid": "23204", "url": "https://gl.wikipedia.org/wiki?curid=267688", "title": "Spy Game", "text": ""}
{"id": "267690", "revid": "72012", "url": "https://gl.wikipedia.org/wiki?curid=267690", "title": "Francisca Barracel", "text": "Francisca Barracel Fern\u00e1ndez, nada na Torre (na parroquia de Seoane, Allariz), o 18 de xu\u00f1o de 1902 e finada en Ourense o 18 de xullo de 2013, foi unha labrega, hostaleira, comerciante e supercentenaria galega.\nTraxectoria.\nFrancisca Barracel, que tivo catro irm\u00e1ns, casou e en 1946 tivo un fillo, Jos\u00e9. Durante esas primeiras d\u00e9cadas da s\u00faa vida traballou como labrega, ata que en 1956 se trasladou coa familia \u00e1 vila de Allariz para abrir unha tenda de ultramari\u00f1os onde tam\u00e9n daban comidas e pousada. Xubilada en 1967, enviuvou con 90 anos. En 1996 marchou a vivir co fillo a Ourense. Nos \u00faltimos anos da s\u00faa vida perdeu a fala.\nNo seu momento foi a galega m\u00e1is vella e, historicamente, \u00e9 unha das supercentenarias galegas.\nFaleceu en Ourense o 18 de xullo de 2013."}
{"id": "267692", "revid": "89787", "url": "https://gl.wikipedia.org/wiki?curid=267692", "title": "Persoas supercentenarias e centenarias galegas", "text": "Co\u00f1\u00e9cense coa expresi\u00f3n persoa supercentenarias os individuos da especie humana que superan os 110 anos de vida. En Galicia existen rexistros de case d\u00faas ducias de persoas que superaron os 110 anos, das que case todas foron mulleres. En Galicia, ser unha persoa supercentenaria a principios do s\u00e9culo XXI sup\u00f3n superar en case trinta de anos a esperanza de vida.\nCh\u00e1maselle persoa semisupercentenaria a que fai os 105 anos de vida.\nA galega m\u00e1is anci\u00e1 da historia foi Carmela Figueir\u00f3, que chegou aos 113 anos e 209 d\u00edas. Entre homes s\u00f3 dous, Alejandro Rivera e Lu\u00eds Torras, chegaron (que se saiba) a superar a barreira dos 110 anos.\nListaxe de persoas galegas supercentenarias.\nAqu\u00ed est\u00e1n recollidas 18 persoas galegas das que se sabe que chegaron a ser supercentenarias. Esta lista pode non estar completa.\nA persoa m\u00e1is vella de Galicia.\nAparecen listadas aqu\u00ed as persoas que ostentaron o t\u00edtulo de seren as m\u00e1is vellas de Galicia. A maior parte delas foron mulleres. En moitos casos \u00e9 complexo delimitar se houbo persoas que ocuparon esa posici\u00f3n, ao non haber fontes que sinalen o \"comezo do reinado\". Neses casos queda o campo en branco.\nA muller m\u00e1is vella de Galicia.\nDurante as d\u00faas primeiras d\u00e9cadas o s\u00e9culo XXI a muller m\u00e1is vella de Galicia foi asemade a persoa m\u00e1is vella. Adoito estas mulleres chegaron a ser supercentenarias, \u00e9 dicir, chegaron a superar os 110 anos de vida.\nO home m\u00e1is vello de Galicia.\nA continuaci\u00f3n l\u00edstanse unha serie de centenarios, todos eles homes, que ocuparon o posto de seren os var\u00f3ns m\u00e1is vellos de Galicia mais non chegaron \u00e1 categor\u00eda de supercentenarios.\nPersoas semisupercentenarias e centenarias.\nHai un n\u00famero moito maior de persoas en Galicia que te\u00f1en entre 100 e 110 anos de vida, a\u00ednda que seguen a ser as mulleres as que m\u00e1is doadamente chegan a estas idades. No ano 2017, hab\u00eda en Galicia 1607 persoas de m\u00e1is de cen anos, das que tres cuartas partes son mulleres.\nEntre as persoas galegas centenarias estaba o antigo presidente da Xunta Xerardo Fern\u00e1ndez Albor. L\u00edstanse aqu\u00ed outras persoas semisupercentenarias vivas (m\u00e1is de 105 anos). Esta listaxe, dunhas corenta persoas, pode non ser completa"}
{"id": "267693", "revid": "98629", "url": "https://gl.wikipedia.org/wiki?curid=267693", "title": "A noite dos xigantes", "text": "A noite dos xigantes, tam\u00e9n co\u00f1ecido como O asexar da l\u00faa (en ) \u00e9 un filme dirixido por Robert Mulligan que se estreou en 1968. Est\u00e1 protagonizado por Gregory Peck e Eva Marie Saint.\nSinopse.\nSam Varner (Gregory Peck), un explorador do ex\u00e9rcito, axuda unha muller branca (Eva Marie Saint) e o seu fillo mestizo que conseguiron escapar dun campamento apache. Sam al\u00f3xaos no seu rancho, pero o pai do neno pers\u00e9gueos implacablemente."}
{"id": "267694", "revid": "23204", "url": "https://gl.wikipedia.org/wiki?curid=267694", "title": "The Stalking Moon", "text": ""}
{"id": "267700", "revid": "56817", "url": "https://gl.wikipedia.org/wiki?curid=267700", "title": "Orc\u00f3meno", "text": "Orc\u00f3meno pode referirse a:\nMitolox\u00eda grega.\nNa mitolox\u00eda grega atrib\u00faenlle o nome de Orc\u00f3meno (grego antigo \u1f48\u03c1\u03c7\u03bf\u03bc\u03b5\u03bd\u03cc\u03c2 \"Orkhomen\u00f3s\"), aos seguintes personaxes:"}
{"id": "267701", "revid": "56817", "url": "https://gl.wikipedia.org/wiki?curid=267701", "title": "Aubusson", "text": "Aubusson pode referirse a:"}
{"id": "267703", "revid": "5863", "url": "https://gl.wikipedia.org/wiki?curid=267703", "title": "Elisabeth Hauptmann", "text": "Elisabeth Hauptmann, nada en Peckelsheim o 20 de xu\u00f1o de 1897 e finada en Berl\u00edn Oriental o 20 de abril de 1973, foi unha escritora alem\u00e1 que traballou con Bertolt Brecht.\nTraxectoria.\nElisabeth co\u00f1eceu a Brecht en 1922, ao pouco de chegar a Berl\u00edn, e comezou a colaborar con el en 1924, realizou un traballo fundamental para \"A \u00f3pera dos tres re\u00e1s\" (1928) traducindo The Beggar's Opera e colaborando decisivamente no texto definitivo da obra de Brecht\n. Tam\u00e9n foi a autora principal do texto da comedia musical \"Happy End\" (1929) co pseud\u00f3nimo de Dorothy Lane. Viviu no exilio nos Estados Unidos entre 1934 e 1949. Al\u00ed casou con Paul Dessau en 1943. Logo da morte de Brecht en 1956, colaborou coa Suhrkamp Verlag para a publicaci\u00f3n das s\u00faas obras e traballou como dramaturga para a Berliner Ensemble. En 1977 publicou unha colecci\u00f3n das s\u00faas propias obras co t\u00edtulo de \"Julia ohne Romeo\" (Xulia sen Romeo)."}
{"id": "267704", "revid": "98629", "url": "https://gl.wikipedia.org/wiki?curid=267704", "title": "A Night at the Opera", "text": "A Night at the Opera (en galego: \"Unha noite na \u00f3pera\") \u00e9 o cuarto \u00e1lbum de estudio da banda brit\u00e1nica de rock Queen, lanzado o 21 de novembro de 1975 en Europa e o 2 de decembro en Am\u00e9rica.\nCon este \u00e1lbum, Queen adoptou unha sonoridade diferente comparada cos seus discos anteriores, facendo moito uso dun piano e de moitos outros instrumentos nunca utilizados polo grupo ata ent\u00f3n. Canci\u00f3ns como You're \"My Best Friend\"\" e \"Bohemian Rhapsody\" conseguiron un \u00e9xito moi salientable e foron executadas en todos os concertos do grupo desde ese momento. A pesar de que Freddie Mercury, o vocalista, e Brian May, o guitarrista, compuxeron a maior\u00eda das letras, o baixista e o bater\u00eda, John Deacon e Roger Taylor, tam\u00e9n contribu\u00edron con canci\u00f3ns propias e todos traballaron igualmente no arranxo das melod\u00edas. \"Bohemian Rhapsody\"\" \u00e9 a canci\u00f3n m\u00e1is innovadora do disco, dividida en tres partes e sen refr\u00e1n, que mestura rock e \u00f3pera. Todo o instrumental do \u00e1lbum foi gravado separadamente por cada membro do grupo en diferentes estudios, e a portada foi obra de Freddie Mercury.\nAo pouco do seu lanzamento, \"A Night at the Opera\" chegou a alcanzar o n\u00famero un da \"UK Albums Chart\" do Reino Unido, e o cuarto posto na \"Billboard 200\"\" dos Estados Unidos. Este disco levou a Queen \u00e1 popularidade mundial e \u00e1 s\u00faa consagraci\u00f3n no mundo da m\u00fasica. O \u00e1lbum tam\u00e9n foi un \u00e9xito de cr\u00edtica, e apuntouse frecuentemente como un dos mellores discos da m\u00fasica en xeral. Nos anos 70 chegou a vender m\u00e1is de cinco mill\u00f3ns de copias, un n\u00famero impresionante para o mercado da \u00e9poca.\nAntecedentes e desenvolvemento.\nEn 1975, Queen xa era unha banda de popularidade considerable no Reino Unido e en Am\u00e9rica, especialmente despois as vendas do disco \"Sheer Heart Attack\". Por\u00e9n, hab\u00eda moita tensi\u00f3n arredor do grupo por mor da forma en que os trataba a s\u00faa discogr\u00e1fica e polo xeito de actuar do seu representante, Norman Sheffield. Por iso o grupo decidiu prescindir del e asumir o control total sobre o seu traballo a partir daquel momento. Axi\u00f1a decidiu gravar un novo disco para proseguir a s\u00faa carreira. Queen tam\u00e9n rompeu o seu contrato con Trident Studios e asinou coa Swan Song Records coa intermediaci\u00f3n de Peter Grant, que se converteu no seu novo representante ao lado de John Reid.\nEn agosto de 1975, Queen ti\u00f1a unha gran cantidade de canci\u00f3ns novas dispostas para seren gravadas. Para que cada membro puidese dedicarse m\u00e1is ao traballo, os catro integrantes decidiron realizar as s\u00faas respectivas gravaci\u00f3ns en estudios separados, e despois todos se reuniron para finalizar o traballo xuntos en Rockfield Studios. Todo quedou preparado en menos dun mes. Logo do remate das gravaci\u00f3ns, os integrantes de grupo tardaron moi poucos d\u00edas en completar a edici\u00f3n e a masterizaci\u00f3n do disco. \"A Night at the Opera\" custou m\u00e1is de 200.000 libras esterlinas, e converteuse na \u00e9poca no disco m\u00e1is caro ata ent\u00f3n.\nGravaci\u00f3n.\nQueen usou unha gran variedade de instrumentos para gravar \"A Night at the Opera\" e conseguir os estra\u00f1os sons que imaxinaran para as s\u00faas canci\u00f3ns. Freddie Mercury desenvolveu todo o instrumental no seu piano e despois pasoullo a May para conducir o seu traballo, especialmente no caso de \"Death on Two Legs (Dedicated to...)\" e de \"Bohemian Rhapsody\"\". \"Death on Two Legs\" pos\u00fae unha letra agresiva e May revelou que chegou a se sentir incomodado ao ter de cantar algunhas das s\u00faas partes. Para gravar o disco, Mercury usou un piano Bechstein que posteriormente utilizou durante a xira polo Reino Unido. Taylor gravou toda a versi\u00f3n orixinal de \"I'm in Love With My Car\" na s\u00faa casa.\nA gravaci\u00f3n de \"You're My Best Friend\" xerou unha pequena discordancia entre o grupo, pois para crear o efecto el\u00e9ctrico que \"John Deacon\" quer\u00eda cumpr\u00eda o uso dun piano el\u00e9ctrico Wurlitzer e Mercury rexeitou tocalo, polo que tivo que ser o propio Deacon quen o tocou. May gravou as voces principais de \"'39\" e tocou tam\u00e9n a guitarra, con Mercury e May cantando en diferentes tons para crear o apoio vocal, inclu\u00edndo un ton en falsete de Taylor, que xa usara anteriormente en gravaci\u00f3ns antigas como \"The March of the Black Queen\" e \"Father to Son\". \"Sweet Lady\" foi unha das m\u00e1is dif\u00edciles de gravar para a banda; May tivo que tocar a s\u00faa guitarra de xeito m\u00e1is r\u00e1pido que o com\u00fan, e o seu solo utilizouse m\u00e1is tarde en directo para tocar a versi\u00f3n r\u00e1pida de \"We Will Rock You\". Aos cincuenta e un segundos de \"Seaside Rendezvous\" pres\u00e9ntase o inicio dunha secci\u00f3n vocal sombr\u00eda que Mercury e Taylor gravaron usando unicamente as s\u00faas voces e alterando a mestura; ambos utilizaron as s\u00faas voces para imitar unha serie de instrumentos diferentes, de vento e metal. \u00c1 fin, a canci\u00f3n presenta unha secci\u00f3n de ritmo m\u00e1is bailable que Mercury xerou na propia mesa de mesturas batendo dedais cos dedos das s\u00faas mans.\n\"The Prophet's Song\" tam\u00e9n pos\u00fae unha longa secci\u00f3n vocal na que as voces de Mercury, May e Taylor se superpuxeron e se alteraron para crear un efecto psicod\u00e9lico, semellante \u00e1 edici\u00f3n vocal feita para \"Bohemian Rhapsody\". Os longos solos que hai nesta canci\u00f3n foron logrados por May gravando o son da s\u00faa guitarra en tres pistas diferentes e despois sobrepo\u00f1\u00e9ndoo todo, con alg\u00fans segundos de atraso. En \"Love Of My Life\", Mercury fixo todas as voces e tocou un piano cl\u00e1sico, e May tocou unha guitarra ac\u00fastica, ademais da s\u00faa guitarra el\u00e9ctrica \"Red Special,\" dependendo da secci\u00f3n, e tam\u00e9n engadiu un son de arpa ao final, logo de convencer a Mercury de que era unha boa idea. May cantou todas as voces en Good Company e tam\u00e9n usou un ukelele hawaiano. \"God Save the Queen\", que pecha o disco, \u00e9 o himno nacional ingl\u00e9s e est\u00e1 presente no disco como unha peza instrumental que May gravou en 1974, orixinalmente ao piano e logo acondcionado para guitarra, ditando un ritmo propio e creando un rearranxo respecto \u00e1 melod\u00eda orixinal.\n\u00c9xito entre o p\u00fablico e a cr\u00edtica.\nRepercusi\u00f3n comercial.\nO \u00e1lbum supuxo un \u00e9xito inmediato no Reino Unido ao pouco do seu lanzamento e chegou directamente ao cumio das listas dese pa\u00eds, onde se mantivo durante seis semanas non consecutivas. Paralelamente, que o seu sinxelo principal, \"Bohemian Rhapsody\", mant\u00edvose no n\u00famero un das listas durante nove semanas seguidas. Tardou pocu tempo en acadar o disco de platino no Reino Unido, con m\u00e1is de 300.000 copias vendidas. Mesmo tendo en conta que se lanzou ao mercado s\u00f3 un mes antes do final do ano, converteuse no d\u00e9cimo segundo disco m\u00e1is vendido do ano no pa\u00eds. Nos Estados Unidos, o disco chegou \u00e1 cuarta posici\u00f3n da \"Billboard 200\", entanto que \"Bohemian Rhapsody\" chegou ao noveno posto da \"Billboard Hot 100\", o que supuxo unha gran sorpresa para a discogr\u00e1fica, que non pensaba que a canci\u00f3n fose unha boa promoci\u00f3n para o disco. En dous meses, o \u00e1lbum vendeu un mill\u00f3n de copias nese pa\u00eds e ga\u00f1ou o disco de platino. A d\u00eda de hoxe, as vendas xa superan os tres mil\u00f3ns de unidades. O \u00e1lbum chegou tam\u00e9n ao cumio das listaxes de vendas en Australia, os Pa\u00edses Baixos e en Nova Zelandia. \u00c1 fin de 1976, o disco vendera m\u00e1is de cinco mill\u00f3ns de copias en todo o mundo, un n\u00famero in\u00e9dito ata ent\u00f3n.\nAvaliaci\u00f3n da cr\u00edtica.\n\"A Night at the Opera\" tam\u00e9n supuxo un notable \u00e9xito de cr\u00edtica e \u00e9 hoxe considerado como un dos maiores cl\u00e1sicos do seu x\u00e9nero. Stephen Thomas Erlewine, de AllMusic, escribiu que o \u00e1lbum \u00e9 un \"ic\u00f3nico marco dos anos 70\". Kris Nicholson, da revista Rolling Stone, escribiu que o que m\u00e1is impresiona \u00e9 a \"facilidade coa que Queen pon tantos estilos xuntos e harmon\u00eda\". En Melody Maker, John Grat describiu o \u00e1lbum como \"moi forte\" e recomendou aos o\u00edntes que \"o colocasen a todo volume e aproveitasen\". Marck Nutts, da BBC, escribiu que Queen demostrou ter un potencial ilimitado con ese disco."}
{"id": "267705", "revid": "839", "url": "https://gl.wikipedia.org/wiki?curid=267705", "title": "Miguel I Cerulario", "text": ""}
{"id": "267706", "revid": "98629", "url": "https://gl.wikipedia.org/wiki?curid=267706", "title": "Aurelio L\u00f3pez Fern\u00e1ndez", "text": "Aurelio L\u00f3pez Fern\u00e1ndez, nado en Nogueir\u00f3 (O Mundil, Cartelle) o 23 de decembro de 1932, e finado en Outomuro o 8 de outubro de 2018, foi un veterinario e pol\u00edtico galego.\nTraxectoria.\nEstudou o Bacharelato no actual IES Otero Pedrayo de Ourense e a licenciatura de Veterinaria na facultade de Veterinaria de Le\u00f3n, pertencente na altura \u00e1 Universidade de Oviedo que rematou en 1956. Posteriormente, na d\u00e9cada dos 60 foi fundador da Cooperativa de Productores de Huevos, encadrada en UTECO, embrionaria da actual cooperativa agroalimentaria, COREN. \nConverteuse, deste xeito, en cooperativista a trav\u00e9s da granxa de gali\u00f1as para p\u00f3r ovos primeiro e de po\u00f1edoras, despois, constru\u00edda no seu concello, preto do campo de f\u00fatbol do Outeiro do Cuco. Foi veterinario do estado e \"O Vitirinario\" rural por excelencia do Concello e boa parte da comarca de Celanova naquela Galicia onde a gander\u00eda de subsistencia ti\u00f1a predicamento.\nNo plano pol\u00edtico, foi alcalde de Cartelle pola UCD nas primeiras elecci\u00f3ns municipais de 1979 e por Coalici\u00f3n Galega en 1983 e 1987.\nPersoa de fondas convicci\u00f3ns relixiosas, foi un fregu\u00e9s activo na s\u00faa parroquia do Mundil.\nComo veci\u00f1o, destacou seu compromiso ao longo da s\u00faa vida co Outomuro C.F.; a comisi\u00f3n de festas ou o complicado proceso de concentraci\u00f3n parcelaria.\nEn definitiva, un veterinario, pol\u00edtico e veci\u00f1o que deixou pegada na sociedade e no tempo que lle tocou vivir."}
{"id": "267707", "revid": "27155", "url": "https://gl.wikipedia.org/wiki?curid=267707", "title": "Complexo da piruvato deshidroxenase", "text": "O complexo da piruvato deshidroxenase (PDC) \u00e9 un complexo formado por tres encimas que transforma o piruvato en acetil-CoA por medio dun proceso chamado descarboxilaci\u00f3n do piruvato, que implica a s\u00faa descarboxilaci\u00f3n e oxidaci\u00f3n. F\u00f3rmase tam\u00e9n NADH (\"poder redutor\") e CO2. O acetil-CoA formado pode utilizarse despois no ciclo do \u00e1cido c\u00edtrico para levar a cabo a respiraci\u00f3n celular, polo que este complexo liga a v\u00eda metab\u00f3lica da glic\u00f3lise co ciclo do \u00e1cido c\u00edtrico. Os tres encimas que forman parte do complexo son: a piruvato deshidroxenase (E1), a dihidrolipo\u00edl transacetilase (E2) e a dihidrolipo\u00edl deshidroxenase (E3). No complexo hai moitas copias de cada encima, polo que no complexo hai moitos sitios activos para a uni\u00f3n dos substratos.\nEste complexo multiencim\u00e1tico est\u00e1 relacionado estrutural e funcionalmente coa oxoglutarato deshidroxenase e o complexo da alfa-ceto\u00e1cido de cadea ramificada deshidroxenase.\nReacci\u00f3n.\nA reacci\u00f3n catalizada polo complexo da piruvato deshidroxenase \u00e9:\nEstrutura e funci\u00f3n en eucariotas.\nO complexo da piruvato deshidroxenase est\u00e1 organizado en simetr\u00eda c\u00fabica nos procariotas, e consta de 60 subunidades que forman tres prote\u00ednas funcionais. O complexo da piruvato deshidroxenase nos eucariotas est\u00e1 localizado na matriz mitocondrial dos eucariotas. Est\u00e1 organizado en simetr\u00eda dodeca\u00e9drica, e consta de 96 subunidades, que no complexo encim\u00e1tico humano forman tres prote\u00ednas funcionais, que son as da t\u00e1boa:\nPiruvato deshidroxenase (E1).\nA primeira que act\u00faa \u00e9 a E1 ou piruvato deshidroxenase. O proceso catalizado por E1 \u00e9 o paso limitante de todo o complexo da piruvato deshidroxenase. Inicialmente, o piruvato e o pirofosfato de tiamina (coencima TPP derivado da vitamina B1) \u00fanense \u00e1s subunidades da piruvato deshidroxenase. O anel tiazolio da TPP est\u00e1 en forma zwitteri\u00f3nica, e o carbono C2 ani\u00f3nico realiza un ataque nucleof\u00edlico sobre o carbonilo C2 (grupo cetona) do piruvato. O hemitioacetal resultante sofre descarboxilaci\u00f3n para producir un ani\u00f3n acilo equivalente. Este ani\u00f3n ataca ao S1 dun lipoato oxidado que est\u00e1 unido a un residuo de lisina. Por un mecanismo similar \u00e1 abertura de anel SN2, o S2 \u00e9 desprazado como un resto sulfuro ou sulfhidrilo. O subseguinte colapso do hemitioacetal tetra\u00e9drico expulsa o tiazol, liberando o cofactor TPP e xerando un tioacetato no S1 do lipoato.\nDihidrolipo\u00edl transacetilase (E2).\nNese momento, o lipoato-tio\u00e9ster \u00e9 translocado ao sitio activo da dihidrolipo\u00edl transacetilase (E2), onde, por medio dunha reacci\u00f3n de transacilaci\u00f3n, se transfire o acetil desde o \"brazo m\u00f3bil\" do lipo\u00edl ao tiol do coencima A. Isto produce acetil-CoA, o cal se libera do encima e despois pode entrar no ciclo do \u00e1cido c\u00edtrico. E2 pode chamarse tam\u00e9n lipoamida redutase-transacetilase.\nDihidrolipo\u00edl deshidroxenase (E3).\nO dihidrolipoato, a\u00ednda unido a un residuo lisina do complexo, migra despois ao sitio activo da dihidrolipo\u00edl deshidroxenase (E3), onde sofre unha oxidaci\u00f3n mediada pola flavina, id\u00e9ntica quimicamente \u00e1 que ten lugar na disulfuro isomerase. Primeiro, o FAD oxida de novo o dihidrolipoato ao seu estado de repouso lipoato, producindo FADH2. Despois, unha mol\u00e9cula do cofactor NAD+ oxida o FADH2 de novo a FAD, producindo NADH (produci\u00f3n de \"poder redutor\").\nRegulaci\u00f3n.\nA piruvato deshidroxenase \u00e9 inhibida cando se incrementa unha ou m\u00e1is das seguintes proporci\u00f3ns: ATP/ADP, NADH/NAD+ e acetil-CoA/CoA.\nEn eucariotas o PDC est\u00e1 estreitamente regulado polo seu propio encima quinase, chamado piruvato deshidroxenase quinase (PDK) e por unha fosfatase, a piruvato deshidroxenase fosfatase (PDP). A PDK \u00e9 desactivadora, e a PDP activadora. \nOs produtos da reacci\u00f3n act\u00faan como inhibidores alost\u00e9ricos do PDC, porque activan a PDK. Os substratos inhiben a PDK, polo que reactivan o PDC.\nDurante os per\u00edodos de fame prolongados (inanici\u00f3n), a cantidade de PDK increm\u00e9ntase na maior\u00eda dos tecidos, inclu\u00eddo o m\u00fasculo esquel\u00e9tico, por medio dun aumento da transcrici\u00f3n do seu xene. Nas mesmas condici\u00f3ns, a cantidade de PDP decrece. A inhibici\u00f3n resultante da PDC impide que o m\u00fasculo e outros tecidos catabolicen a glicosa e os precursores da gliconeox\u00e9nese. O metabolismo cambia \u00e1 utilizaci\u00f3n de graxas, mentres que se minimiza a degradaci\u00f3n de prote\u00ednas musculares que fornec\u00eda precursores da gliconeox\u00e9nese, e a glicosa dispo\u00f1ible res\u00e9rvase para usala no cerebro.\nO i\u00f3n calcio ten un papel na regulaci\u00f3n da PDC nos tecidos musculares, porque activa a PDP, estimulando a glic\u00f3lise cando se libera no citosol durante a contracci\u00f3n muscular.\nLocalizaci\u00f3n da descarboxilaci\u00f3n do piruvato.\nNas c\u00e9lulas eucari\u00f3ticas a descarboxilaci\u00f3n do piruvato ten lugar nas mitocondrias, despois de que se transporte ata al\u00ed o substrato piruvato procedente do citosol. O transporte de piruvato \u00e1s mitocondrias real\u00edzase por medio duna prote\u00edna transportadora, chamada piruvato traslocase.\nAo entrar o piruvato na mitocondria prod\u00facese a s\u00faa descarboxilaci\u00f3n, producindo acetil-CoA. Esta reacci\u00f3n irreversible atrapa as mol\u00e9culas de acetil-CoA dentro da mitocondria (o acetil-CoA s\u00f3 pode ser transportado f\u00f3ra da matriz mitocondrial en condici\u00f3ns de alta concentraci\u00f3n de oxalacetato por medio da lanzadeira do citrato). O di\u00f3xido de carbono producido por esta reacci\u00f3n \u00e9 unha mol\u00e9cula apolar e pequena, e pode difundir f\u00f3ra da mitocondria e f\u00f3ra da c\u00e9lula. \u00c9 parte do CO2 respiratorio (o resto prod\u00facese no ciclo do \u00e1cido c\u00edtrico) que se expulsa do corpo.\nNos procariotas, que carecen de mitocondrias, esta reacci\u00f3n ten lugar no citosol, ou, nalgunhas especies, non se produce.\nImportancia cl\u00ednica.\nA deficiencia de piruvato deshidrogenase pode orixinarse por mutaci\u00f3ns nos xenes de calquera dos encimas do complexo. O seu principal efecto \u00e9 producir acidose l\u00e1ctica.\nDiferenzas estruturais entre especies.\nO PDC \u00e9 un grande complexo formado por 3 ou 4 subunidades dependendo da especie, de cada unha das cales hai moitas copias nun mesmo complexo.\nEn bacterias gramnegativas.\nNas bacterias gramnegativas, como por exemplo \"Escherichia coli\", o PDC consta dunha parte central c\u00fabica constitu\u00edda por 24 mol\u00e9culas de dihidrolipo\u00edl transacetilase (E2). Na parte externa do complexo, rodeando \u00e1s E2, hai ata 24 copias de piruvato deshidroxenase (E1) e 12 mol\u00e9culas de dihidrolipo\u00edl deshidroxenase (E3).\nEn bacterias grampositivas e eucariotas.\nNas bacterias grampositivas, como por exemplo, \"Bacillus stearothermophilus\". e nos eucariotas a parte central do PDC cont\u00e9n 60 mol\u00e9culas de E2 dispostas formando un icosaedro.\nOs eucariotas tam\u00e9n conte\u00f1en 12 copias dunha prote\u00edna adicional situada na parte central, chamada prote\u00edna de uni\u00f3n a E3 (E3BP). A localizaci\u00f3n exacta de E3BP non est\u00e1 completamente clara. Por microscop\u00eda crioelectr\u00f3nica estableceuse que a E3BP se une a cada unha das caras do icosaedro en l\u00e9vedos. Por\u00e9n, suxeriuse que substit\u00fae a un n\u00famero equivalente de mol\u00e9culas de E2 na parte central do PDC bovino.\nEn bacterias grampositivas \u00e1 parte central formada por E2 poden asociarse ata 60 copias de E1 ou E3, e a uni\u00f3n \u00e9 mutuamente exclu\u00ednte. En eucariotas, E1 est\u00e1 especificamente unida a E2, mentres que E3 se asocia con E3BP. En eucariotas, crese que est\u00e1n presentes ata 30 copias de E1 e 6 de E3, a\u00ednda que o n\u00famero exacto de mol\u00e9culas pode variar \"in vivo\" e a mi\u00fado reflicte os requirimentos metab\u00f3licos do tecido en cuesti\u00f3n."}
{"id": "267710", "revid": "98629", "url": "https://gl.wikipedia.org/wiki?curid=267710", "title": "Chris Amon", "text": "Christopher Arthur Amon MBE, nado en Bulls o 20 de xullo 1943, \u00e9 un ex-piloto de carreiras neozeland\u00e9s. Estivo en activo na F\u00f3rmula 1 nos anos 1960 e 1970 e \u00e9 considerado como un dos mellores pilotos de F1 que nunca ga\u00f1ou un Gran Premio. A s\u00faa reputaci\u00f3n de mala sorte era tal que o seu compa\u00f1eiro, o piloto Mario Andretti chanceou unha vez dicindo que \"si se convertera en enterrador, a xente deixar\u00eda de morrer\".\nAdemais de pilotar, Chris Amon tam\u00e9n dirixiu o seu propio equipo de F\u00f3rmula Un durante un breve per\u00edodo en . Lonxe da F\u00f3rmula Un, Amon tivo certo \u00e9xito en carreiras de autos deportivos, ga\u00f1ou as 24 Horas de Le Mans en 1966.\nTraxectoria.\nAmon era fillo \u00fanico dun rico propietario de ovellas, Ngaio Amon. Ao sa\u00edr da escola, convenceu ao seu pai para que lle comprase un Austin A40 Especial, co que participou nalgunhas carreiras locais menores e hillclimbs, mentres traballaba na granxa familiar. M\u00e1is tarde correu cun Cooper de 1\u00b45 litros e logo cun vello Maserati 250F de 2\u00b45 litros, pero s\u00f3 empezou a chamar a atenci\u00f3n cando pilotou o Cooper- Climax T51 que Bruce McLaren utilizara para ga\u00f1ar o seu primeiro Gran Premio.\nAndaina.\nEn 1962 Amon entrou en Cooper para a serie de inverno de Nova Zelandia, pero viuse obstaculizado por problemas mec\u00e1nicos. Con todo, participou cun coche similar da Scuderia Veloce e, baixo a choiva en Lakeside, fixo unha boa carreira. Un dos espectadores era o piloto de carreiras Ingl\u00e9s Reg Parnell quen persuadiu a Amon para ir a Inglaterra e correr no seu equipo. En debutou na F\u00f3rmula 1. En continuou no equipo de Parnell, marchandose a Cooper onde permaneceu ata o ano seguinte, cando foi contratado por Ferrari. En 1966, en d\u00fao con Bruce McLaren vence as 24 Horas de Le Mans. Os anos seguintes continua sen bos resultados na F\u00f3rmula 1 a pesar de ser reco\u00f1ecido como un piloto r\u00e1pido e de talento. En 1967 vence, en d\u00fao con Lorenzo Bandini as 24 Horas de Daytona e as 1000 Millas de Monza. Sae de Ferrari ao final de . En corre con March e o ano seguinte pasa para Matra, coche co que consegue a s\u00faa \u00fanica vitoria a bordo dun coche de F\u00f3rmula 1: o Gran Premio da Arxentina de 1971 que, por ser unha proba f\u00f3ra de campionato, non entra nas estat\u00edsticas da categor\u00eda. En , coa sa\u00edda da Matra das competici\u00f3ns o ano anterior, Amon acepta o convite de Tecno, mais o coche se mostra moi malo. Crea o seu propio equipo, pero o coche, o Amon F101, a pesar de bo potencial, m\u00f3strase pouco fiable. Ao final do mesmo ano, acepta a invitaci\u00f3n de BRM e disputa algunhas carreiras coa mesma. En \u00e9 contratado por Morris Nunn para desenvolver o coche do seu equipo, o Ensign. O ano de mostra poucos resultados, mais o ano seguinte comeza animado co 5\u00ba lugar en B\u00e9lxica e boas perspectivas en Suecia e Inglaterra, onde abandonou por problemas mec\u00e1nicos. O accidente de Niki Lauda en Alema\u00f1a, aquel mesmo ano, fai que rexeite sa\u00edr e acaba dimitindo de Ensign. Correu as probas finais do campionato a petici\u00f3n de Walter Wolf que comprara un Willians, abandonou definitivamente a F\u00f3rmula 1 ao final daquel ano.\nRetirada.\nLogo da s\u00faa retirada da F1, Amon dedicouse \u00e1 traballar na granxa familiar no Distrito Manawatu de Nova Zelandia durante moitos anos. Na actualidade est\u00e1 xubilado e vive na cidade xunto ao lago Taupo na Illa Norte de Nova Zelandia. A principios da d\u00e9cada de 1980 foi famoso en Nova Zelandia por ser o piloto de probas no programa de televisi\u00f3n \"Motor Show\" e m\u00e1is tarde por aparecer en anuncios de televisi\u00f3n.\nAmon participou no dese\u00f1o para mellorar o circu\u00edto Taupo Motorsport Park. No Festival Automobil\u00edstico de Nova Zelandia de 2011, a vida e a carreira de Am\u00f3n foron honrados cunha selecci\u00f3n dos veh\u00edculos cos que competiu, tam\u00e9n se utilizou o evento para recadar fondos para a fundaci\u00f3n Bruce McLaren. Amon volver\u00e1 ser homenaxeado no festival en xaneiro de 2013.\nLegado.\nMalia non ga\u00f1ar ning\u00fan Gran Premio no campionato de F\u00f3rmula Un, Amon ga\u00f1ou oito Grandes Premios f\u00f3ra de campionato, o Trofeo Internacional de Silverstone, os 1.000\u00a0km de Monza, as 24 Horas de Daytona, as Tasman Series e, quizais o m\u00e1is importante de todos, as famosas 24 Horas de Le Mans (xunto a Bruce McLaren). Moitas destas carreiras atra\u00edan a outros pilotos de F1 m\u00e1is exitosos que Amon, a todos os cales foi capaz de superar.\nNa F\u00f3rmula Un, Chris Amon participou en 96 Grandes Premios, logrando 5 poles, liderou 183 voltas en 7 carreiras, alcanzando 11 veces o podio e anotou un total de 83 puntos no Campionato. Amon ten a marca de ser o piloto de F\u00f3rmula 1 que competiu con m\u00e1is marcas de coches no Campionato do Mundo, con trece. A biograf\u00eda 'Forza Amon' d\u00e1 algunhas ideas sobre a s\u00faa vida persoal. O libro deixa claro un punto no que o propio Am\u00f3n est\u00e1 en desacordo coa maior\u00eda dos comentaristas, a cuesti\u00f3n da s\u00faa mala sorte. Amon sinalou en varias ocasi\u00f3ns que competiu durante unha d\u00e9cada e media na F\u00f3rmula 1 e sobreviviu alg\u00fans graves accidentes, en particular en , mentres que outros, inclu\u00edndo amigos como Bruce McLaren, sufriu lesi\u00f3ns graves ou morreron.\nReflexionando sobre a morte de Jim Clark en , Amon dixo: \"Si isto pode pasarlle a Jimmy, \u00bfque posibilidades temos o resto de n\u00f3s?, creo que todos o sentimos. Parece que perdemos ao noso l\u00edder.\" En 1995, Amon foi inclu\u00eddo no New Zealand Sports Hall of Fame.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "267722", "revid": "109216", "url": "https://gl.wikipedia.org/wiki?curid=267722", "title": "MacDill Air Force Base", "text": "A MacDill Air Force Base (AFB) (IATA: MCF, ICAO: KMCF, FAA LID: MCF) \u00e9 unha base a\u00e9rea activa da Forza A\u00e9rea Estadounidense, localizada aproximadamente a 6,4\u00a0km ao suroeste de Tampa, en Florida. \u00c9 a sede do 6\u00ba Air Mobility Wing (6 AMW) do Air Mobility Command (AMC), parte da d\u00e9cimo oitava Forza A\u00e9rea (18 AF) do AMC.\nA 6\u00ba Air Mobility Wing est\u00e1 dirixida polo Coronel Scott V. DeThomas. O xefe de comando da Air Mobility Wing \u00e9 o Sarxento Tommy Mazzone.\nVisi\u00f3n xeral.\nA MacDill AFB acolle a 6\u00ba Air Mobility Wing (6\u00ba \u00c1 de Mobilidade A\u00e9rea), asignada ao Air Mobility Command. Ademais de traballar con avi\u00f3ns KC-135R Stratotanker e C-37A, a 6\u00ba AMW ten a m\u00e1is de 3.000 traballadores baixo o seu mando, as\u00ed como 50 instituci\u00f3ns asociadas, que comprenden un persoal adicional dunhas 12.000 persoas. Entre esta organizaci\u00f3ns at\u00f3panse o United States Central Command (USCENTCOM), o United States Special Operations Command (USSOCOM), o Special Operations Command Central (SOCCENT) e un destacamento do United States Africa Command (AFRICOM). MacDill tam\u00e9n funciona como base do Aircraft Operations Center da National Oceanic and Atmospheric Administration. Os 3.000 membros do persoal da 6 AMW div\u00eddense en catro grupos, ademais do persoal m\u00e1is pr\u00f3ximo ao comandante.\nA 6\u00ba AMW tam\u00e9n comparte localizaci\u00f3n cunha \u00e1 asociada, a 927\u00ba Air Refueling Wing (927 ARW) do Air Force Reserve Command (AFRC). A 6\u00ba AMW e a 927\u00ba ARW te\u00f1en asignado o mesmo tipo de avi\u00f3n, o KC-135 Stratotanker.\nDemograf\u00eda.\nSegundo o Censo dos Estados Unidos do 2000, na MacDill AFB hab\u00eda 2.692 persoas, 638 casas, e 600 familias. A composici\u00f3n racial era dun 61,8% de brancos, 24,5% de afroamericanos, 12% de latinoamericanos, 0,6% de nativos americanos, 2.9% de asi\u00e1ticos americanos, 0,4% das illas do Pac\u00edfico, 5,1% dalgunha outra raza, e 4,8% de d\u00faas ou m\u00e1is razas.\nDas 638 vivendas, no 39,1% hab\u00eda alg\u00fan residente menor de 18 anos, no 87,8% viv\u00edan parellas casadas, e no 1,5% hab\u00eda tan s\u00f3 unha persoa vivindo. No 88,5% hab\u00eda alg\u00fan individuo de m\u00e1is de 18 e en ningunha viv\u00eda s\u00f3 algu\u00e9n maior de 65 anos. O n\u00famero de habitantes medios por vivenda era de 3,75."}
{"id": "267725", "revid": "5863", "url": "https://gl.wikipedia.org/wiki?curid=267725", "title": "M. Carlos Garc\u00eda Mart\u00ednez", "text": ""}
{"id": "267726", "revid": "1822", "url": "https://gl.wikipedia.org/wiki?curid=267726", "title": "Polychaeta", "text": ""}
{"id": "267727", "revid": "89787", "url": "https://gl.wikipedia.org/wiki?curid=267727", "title": "Complexo da alfa-cetoglutarato deshidroxenase", "text": "O complexo da \u03b1-cetoglutarato deshidroxenase ou complexo da oxoglutarato deshidroxenase \u00e9 un complexo encim\u00e1tico formado por tres encimas, que interv\u00e9n no ciclo do \u00e1cido c\u00edtrico ou de Krebs entre outras rutas. No ciclo do \u00e1cido c\u00edtrico converte o \u03b1-cetoglutarato (ou 2-oxoglutarato) en succinil-CoA e CO2, con produci\u00f3n de NADH.\nUnidades.\nO complexo est\u00e1 formado por tres compo\u00f1entes:\nNa c\u00e9lula existen tres complexos multiencim\u00e1ticos con TPP e \u00e1cido lipoico, un espec\u00edfico para o piruvato, outro para o alfa-cetoglutarato (ou 2-oxoglutarato), e un terceiro para os \u03b1-ceto\u00e1cidos de cadea ramificada.\nPropiedades.\nV\u00edas metab\u00f3licas.\nEste encima participa en tres v\u00edas diferentes:\nPropiedades cin\u00e9ticas.\nOs seguintes valores ref\u00edrense ao complexo encim\u00e1tico da bacteria \"Azotobacter vinelandii\"\u00a0(1):\nNo ciclo do \u00e1cido c\u00edtrico.\nReacci\u00f3n.\nA reacci\u00f3n catalizada por este encima no ciclo do \u00e1cido c\u00edtrico \u00e9:\nA reacci\u00f3n procede en tres pasos: \nA \u0394G\u00b0' desta reacci\u00f3n \u00e9 -7.2 kcal mol\u22121. A enerx\u00eda necesaria par esta oxidaci\u00f3n cons\u00e9rvase na formaci\u00f3n do enlace tio\u00e9ster do succinil-CoA.\nRegulaci\u00f3n.\nA alfa-cetoglutarato deshidroxenase \u00e9 un punto de control fundamental no ciclo do \u00e1cido c\u00edtrico. O complexo \u00e9 inhibido polos seus produtos, o succinil-CoA e o NADH. Unha carga de alta enerx\u00eda na c\u00e9lula tam\u00e9n \u00e9 inhibitoria. O ADP e os i\u00f3ns calcio son activadores alost\u00e9ricos.\nPatolox\u00eda.\nA alfa-cetoglutarato deshidroxenase \u00e9 un autoant\u00edxeno reco\u00f1ecido autoinmunitariamente na cirrose biliar primaria, unha forma de insuficiencia hep\u00e1tica grave. A actividade do complexo da alfa-cetoglutarato deshidroxenase dimin\u00fae en moitas enfermidades neurodexenerativas."}
{"id": "267728", "revid": "27155", "url": "https://gl.wikipedia.org/wiki?curid=267728", "title": "Complexo da oxoglutarato deshidroxenase", "text": ""}
{"id": "267729", "revid": "98629", "url": "https://gl.wikipedia.org/wiki?curid=267729", "title": "Pavo dom\u00e9stico", "text": "O pavo dom\u00e9stico (\"Meleagris gallopavo\") tam\u00e9n co\u00f1ecido como per\u00fa ou pir\u00fa \u00e9 unha ave de curral de gran tama\u00f1o utilizada na alimentaci\u00f3n humana, fundamentalmente pola s\u00faa carne, e en moita menor medida polos seus ovos. Foi introducido como ave dom\u00e9stica a partir do pavo en case todo o mundo. A maior demanda de carne de pavo ocorre nos pa\u00edses castelanfalantes para a data de Nadal, mentres que nos de cultura anglosaxoa para o d\u00eda de Acci\u00f3n de Grazas.\nO agriotipo desta ave domesticada \u00e9 o pavo mexicano (\"Meleagris gallopavo mexicana\"), unha subespecie do pavo com\u00fan (\"Meleagris gallopavo\"), especie que a\u00ednda vive nas fragas de Am\u00e9rica do Norte.\nOrixe.\nO pavo dom\u00e9stico \u00e9 o resultado dunha interacci\u00f3n prolongada en conxunto cunha selecci\u00f3n artificial por parte do ser humano durante 2.000\u00a0anos. O proceso de domesticaci\u00f3n produciuse arredor do comezo do primeiro milenio da nosa era, e foi obra dos pobos ind\u00edxenas das rexi\u00f3ns centrais de M\u00e9xico. O agriotipo empregado foi o pavo mexicano, unha subespecie do pavo com\u00fan, especie que vive nos bosques de M\u00e9xico e dos Estados Unidos. Esta subespecie moraba nas monta\u00f1as da meseta leste e central de M\u00e9xico, nos estados de Veracruz, Guerrero, e Xalisco.\nUtilizaban del a s\u00faa carne e ovos como fontes de prote\u00edna. Tam\u00e9n empregaban as s\u00faas plumas con fins ornamentais. Os aztecas asociaron o pavo co seu deus Tezcatlipoca.\nPosteriormente, no ano 1498, os conquistadores espa\u00f1ois de regreso a Europa levaron consigo pavos dom\u00e9sticos \u2014co nome de \"gali\u00f1as das Indias\"\u2014, co que se iniciou a s\u00faa reproduci\u00f3n nese continente, primeiro en Espa\u00f1a e despois noutros pa\u00edses, onde en case todos se foron desenvolvendo razas propias. Al\u00ed ser\u00eda seleccionado durante s\u00e9culos, consegu\u00edndose aves de carne apetec\u00edbel, r\u00e1pido crecemento e gran tama\u00f1o corporal.\nA Inglaterra chegaron no ano 1521 dende Turqu\u00eda, raz\u00f3n pola cal o pavo \u00e9 denominado en ingl\u00e9s \"turkey\" ('turco'). Os ingleses repatri\u00e1rono \u00e1s Am\u00e9ricas, introduc\u00edndoo nas s\u00faas colonias de Am\u00e9rica do Norte. Al\u00ed, na rexi\u00f3n de Nova Inglaterra crearon a \u00abraza Bronceada\u00bb mediante cruzamentos entre o pavo dom\u00e9stico e a subespecie brava que habitaba nos bosques dos montes Apalaches.\nAntes do s\u00e9culo XX, unha cea de Noiteboa con pavo era un luxo s\u00f3 para podentes, os que con el substitu\u00edan o t\u00edpico ganso das mesas das clases obreiras. Varios feitos ocorridos durante o s\u00e9culo XX fixeron que o prezo da s\u00faa carne diminu\u00edse drasticamente, polo que se tornou m\u00e1is acces\u00edbel \u00e1s clases humildes, facendo que o pavo fresco fose un alimento barato e doado de dispor. A produci\u00f3n av\u00edcola intensiva de pavos tornouse popular a partir da d\u00e9cada de 1940. A dispo\u00f1ibilidade da refrixeraci\u00f3n permitiu que poidan ser enviados pavos conxelados a mercados afastados, aproveitando para iso os avances no transporte mar\u00edtimo. Logr\u00e1ronse grandes melloras na loita contra as enfermidades que os afectaban, aumentando a\u00ednda m\u00e1is a s\u00faa produci\u00f3n. As preferencias dos consumidores acompa\u00f1aron estes cambios.\nNomes com\u00fans.\nO termo pavo (coincidente co castel\u00e1n) v\u00e9n do lat\u00edn \"pavus\", nome latino do pav\u00f3n.\nO termo per\u00fa (coincidente co portugu\u00e9s \"peru\") \u00fasase no sur de Galiza, \u00e1s veces pronunciado \"pir\u00fa\". A orixe deste termo \u00e9 escura: a teor\u00eda m\u00e1is popular der\u00edvaa da palabra suramericana nativa \"bir\u00fa\" que significa \"r\u00edo\", de a\u00ed pasou ao portugu\u00e9s e ao galego. Outra explicaci\u00f3n afirma que o nome deriva do xefe ind\u00edxena \"Ber\u00fa\". Os exploradores espa\u00f1ois pregunt\u00e1ronlle o nome da terra, mais non entend\u00eda a s\u00faa lingua, e el entendeu que eles quer\u00edan saber o seu nome, que foi o que lles dixo. Outra pos\u00edbel explicaci\u00f3n leva ata a palabra \"pel\u00fa\", posiblemente unha antiga palabra nativa para a rexi\u00f3n.\nXeneralidades.\nOs pavos cr\u00edanse de xeito doado nas rexi\u00f3ns de clima temperado de todo o mundo, polo que \u00e9 unha ave de curral moi popular. A agricultura industrializada fixo que a s\u00faa produci\u00f3n sexa moi econ\u00f3mica, tendo en conta o volume de carne que produce cada exemplar. A vida \u00fatil media dun pavo domesticado \u00e9 duns 10 a 15\u00a0anos. \nA maior\u00eda dos pavos dom\u00e9sticos criados pos\u00faen a s\u00faa plumaxe de cor branca porque as s\u00faas bases ou canelas son menos vis\u00edbeis cando a carcasa est\u00e1 xa pelada, a\u00ednda que tam\u00e9n son moi com\u00fans as variedades coa plumaxe de cor marr\u00f3n, negra, branca, rubia, crema, verde met\u00e1lica etc.\nAs s\u00faas patas son rexas. Amosa un importante dimorfismo sexual. Tanto a s\u00faa cabeza como o pescozo carecen de plumaxe, polo que nese sector exp\u00f3n a s\u00faa pel n\u00faa, a que al\u00ed presenta \u2014notabelmente no macho\u2014 excrecencias carnosas de diferentes tons que van dende o rosado ao avermellado, at\u00e9 o viol\u00e1ceo e o azulino. Os riscos m\u00e1is not\u00e1beis da s\u00faa fisionom\u00eda son o papo encarnado baixo o peteiro, que est\u00e1 ligado \u00e1 parte inferior deste, e a protuberancia carnosa situada sobre o bico, denominada moco, e que en ocasi\u00f3ns pendura case 10\u00a0cm baixo el.\nO macho chega a superar o metro de altura, e as s\u00faas \u00e1s estendidas te\u00f1en unha envergadura de 2\u00a0m, e malia o seu elevado peso perm\u00edtenlle realizar curtos voos. \nO seu peso de adulto rolda entre os 8 e os 10\u00a0kg; nas femias o peso de adulto rolda entre os 4 e os 5\u00a0kg.\nValores nutricionais da carne de pavo.\nO pavo de criadeiro pos\u00fae unha carne de calidade nutricional superior ao doutras especies dom\u00e9sticas, ao presentar un menor contido de colesterol e graxa. 100\u00a0g de peituga ou de zanco de pavo contan cunha porcentaxe de colesterol de 16 e 28\u00a0mg respectivamente, e a porcentaxe de graxa \u00e9 de 0,6 e 1,6 % respectivamente. A mesma cantidade de carne achega 130\u00a0calor\u00edas, polo que \u00e9 axeitada para dietas restrinxidas nelas. \n\u00c9 un alimento proteico e doado de dixerir; por esta raz\u00f3n, as empresas de servizo de comidas r\u00e1pidas empregan peituga de pavo coma un substituto dos friames de porco de alto custo. Deste xeito, de ser un produto de Nadal ou estacionalizado, pasou a transformarse nun produto consumido todo o ano.\nEsta carne destaca polas s\u00faas vitaminas do grupo vitam\u00ednico \u00abB\u00bb, en especial da vitamina B3 ou niacina. \u00c9 rica en minerais, en especial potasio, magnesio e ferro.\nProdutos.\nA carne de pavo adqu\u00edrese conxelada ou fresca, nun animal enteiro ou xa cortado (son com\u00fans as bandexas de peituga ou os zancos). Outros produtos derivados da s\u00faa carne son hamburguesas de pavo, salchichas de pavo, e friames como o xam\u00f3n com\u00fan de pavo, o xam\u00f3n afumado de pavo, o \"roule\" \u2014realizado co zanco\u2014, o \"blanquet\" \u2014elaborado coa peituga\u2014 etc.\nCons\u00f3mese moito en dietas pouco cal\u00f3ricas e friames de pouca graxa.\nReproduci\u00f3n.\nReprod\u00facese na primavera, \u00e9poca na que realiza a \u00fanica posta do ano. Primeiramente, o macho deber\u00e1 seducir unha ou varias femias. Para isto ch\u00e1maas mediante \"cantos\" e, unha vez que elas prestan atenci\u00f3n, comeza un ritual no que infla a plumaxe, adquirindo unha aparencia maior da que realmente ten, sensaci\u00f3n que \u00e9 reforzada abrindo en abano a cola. Se a femia o acepta, ser\u00e1 fecundada nese mesmo instante e al\u00ed terminan as responsabilidades para el. Aos poucos d\u00edas a femia arranxa un ni\u00f1o e nel incubar\u00e1 durante 28\u00a0d\u00edas a posta, a cal est\u00e1 composta por entre 8 e 15\u00a0ovos. Desde que nacen, alim\u00e9ntanse por si mesmos de insectos, e despois de follas e grans, aos que acompa\u00f1an con pequenas pedras indispensables para crebaren e as\u00ed poder dixerir eses alimentos. Durante os primeiros meses, dormen polas noites baixo as \u00e1s da nai.\nProduci\u00f3n.\nNo s\u00e9culo XXI o pavo que chega \u00e1 mesa non \u00e9 dunha variedade, sen\u00f3n \u00abh\u00edbridos comerciais\u00bb, cruzamentos industriais entre d\u00faas ou m\u00e1is li\u00f1as para acadar o que se denomina como \"vigor h\u00edbrido\", facendo que a produci\u00f3n industrial dos produtos resultantes te\u00f1a caracter\u00edsticas moi superiores \u00e1s das variedades orixinais.\nAs melloras procuradas son:\nEstes exemplares pos\u00faen plumaxe branca e son denominados \u00abpavos de dobre peituga\u00bb. Segundo o seu peso, os pavos industriais son clasificados en tres tipos: pesados, medianos e livi\u00e1ns.\n\u00c1 idade de 84\u00a0d\u00edas estes exemplares presentan un peso vivo de 8,55\u00a0kg, \nlogr\u00e1ndoos cunha conversi\u00f3n alimenticia de 2,05/1, \u00e9 dicir, 2,05\u00a0kg de alimento, producen 1\u00a0kg vivo deste tipo de pavo. A porcentaxe de mortalidade a esa mesma idade \u00e9 da orde de 4,9 %.\nUn quilo de peso vivo de pavo representa 600\u00a0g de carne, polo tanto, unha moi boa relaci\u00f3n de rendemento.\nProduci\u00f3n de carne.\nA produci\u00f3n de pavo div\u00eddese en 3 fases:\nAlimentaci\u00f3n.\nO tipo de alimento fornecido depender\u00e1 da li\u00f1a de pavo criada, do sexo e mais da idade planificada para o seu sacrificio, noutras palabras, do peso procurado para a s\u00faa faena, en raz\u00f3n das necesidades do mercado.\nNo primeiro per\u00edodo de vida forn\u00e9ceselles alimento granulado, cunha porcentaxe de prote\u00edna de entre o 28 e o 29 %, o que proporciona 2800 kcal/EM/kg. Ao mes e medio comezarase a subministrar alimento balanceado granulado, cunha porcentaxe de prote\u00edna del 26 %, o que achega 2900 kcal/EM/kg.\nPosteriormente c\u00e1mbiase por un alimento que os engorda, o que se ha fornecer at\u00e9 os 3\u00a0meses de vida, e cont\u00e9n unha porcentaxe de prote\u00edna do 23 %, o que aporta 3000 kcal/EM/kg. Logo dos 3\u00a0meses de vida e at\u00e9 que son sacrificados forn\u00e9ceselles alimento que cont\u00e9n unha porcentaxe de prote\u00edna do 19 %, o que aporta 3100 kcal/EM/kg.\nSe a engorda se fai en eirados, adoita haber normativas que prohiben fornecerlles raci\u00f3ns que non estean integradas exclusivamente por cereais enteiros, sen ning\u00fan tipo de aditivos.\nOs pavos han percorrer o espazo verde dispo\u00f1\u00edbel, remexendo no chan na procura dunha ampla oferta de alimento, xa que son omn\u00edvoros. Alim\u00e9ntanse en especial de sementes, froitos secos, gromos de follas tenras e pequenos invertebrados como insectos e as s\u00faas larvas, mi\u00f1ocas etc.\nSanidade.\nDesde que nacen incorp\u00f3rase ao alimento antiparasitarios do tipo anticoccidiost\u00e1tico, que combaten a coccidiose. Nisto c\u00f3mpre sermos moi coidadosos, pois os alimentos para pitos poden presentar alg\u00fans coccidiostatos que son t\u00f3xicos para os pavos, por exemplo a salinomicina, polo que se son alimentados cun produto non espec\u00edfico para pavos poden chegar a morrer na s\u00faa totalidade.\nAs vacinas e os tratamentos preventivos das doenzas m\u00e1is com\u00fans da zona son moi \u00fatiles para previr enfermidades contaxiosas parasitarias ou infecciosas, xa que economicamente non resulta pr\u00e1ctico intentalos sandar polo alto custo do tratamento.\nDespenado.\nNas grandes instalaci\u00f3ns onde os pitos son despenados, s\u00f3 \u00e9 pos\u00edbel a faena de pavos cun peso m\u00e1ximo de 5 a 6\u00a0kg, polo que para animais maiores \u00e9 imprescind\u00edbel ter que adaptar unha planta deste tipo e transformala en faenadora de pavos.\nProduci\u00f3n mundial e consumo \"per c\u00e1pita\".\nOs Estados Unidos e a China son os grandes produtores de carne de pavo a nivel global, sumando entre eles o 30 % do mundo. Ambos os dous pa\u00edses, sumados a Francia, Italia, Alema\u00f1a, o Reino Unido, o Canad\u00e1, e o Brasil, producen o 94 % do total mundial.\nOs Estados Unidos e Israel encabezan o consumo \"per c\u00e1pita\" de carne de pavo do mundo, con 8 a 14\u00a0kg por habitante. Nos pa\u00edses de pobre tradici\u00f3n neste tipo de consumo e, pola contra, cun alto consumo doutros tipos de carne, a media \"per c\u00e1pita\" \u00e9 case insignificante. Por exemplo na Arxentina \u00e9 de s\u00f3 125\u00a0g por habitante.\nAspectos culturais.\nA maior demanda de carne de pavo ocorre nos pa\u00edses castelanfalantes para as datas de Nadal, mentres que nos de cultura anglosaxoa para o d\u00eda de Acci\u00f3n de Grazas.\nEn Galiza, a\u00ednda que si \u00e9 unha carne consumida, non \u00e9 a principal en ningunha destas datas. Polo Nadal adoitan ser o polo (ou o cap\u00f3n) ou o a\u00f1o, as carnes favoritas.\nO pavo en relaci\u00f3n ao d\u00eda de Acci\u00f3n de Grazas.\nO D\u00eda de Acci\u00f3n de Grazas \u00e9 unha celebraci\u00f3n tradicional dos Estados Unidos e o Canad\u00e1. Nos Estados Unidos cel\u00e9brase o 4\u00ba\u00a0xoves do mes de novembro, e no Canad\u00e1 o 2\u00ba\u00a0luns de outubro. Xeralmente nesta festividade re\u00fanense arredor dunha mesa familiares e amigos para partillaren un xantar. Se ben pos\u00fae unha orixe relixiosa, consid\u00e9rase unha festividade secular.\nA meirande parte dos estadounidenses celebran esta festa con reuni\u00f3ns familiares nos seus fogares, onde preparan unha cea na que o tradicional prato principal \u00e9 un gran pavo asado ou no forno, xeralmente recheo. Acomp\u00e1\u00f1ase cun recheo feito de pan de millo e xarxa. S\u00e9rvese tradicionalmente cunha xelea ou mollo de arandos vermellos. Ademais, acostuman servirse pratos de verduras como os Feix\u00f3ns verdes, a pataca doce e pur\u00e9 de patacas con \"gravy\", que \u00e9 un mollo feito do zume do pavo.\nPara cubrir a elevada demanda de carne de pavo que ocorre neses d\u00edas, os criadores producen anualmente mill\u00f3ns de pavos que estar\u00e1n xa prontos para seren procesados precisamente nesas datas.\nRazas de pavo dom\u00e9stico.\nA raza \u00abMamouth Bronceada\u00bb \u00e9 de lento crecemento e presenta pouco desenvolvemento dos m\u00fasculos da peituga. A raza denominada \u00abPavo Branco de Peituga Ancha\u00bb (PBPA) co\u00f1ecida comunmente como \u00abpavo h\u00edbrido\u00bb, foi desenvolvida en California."}
{"id": "267730", "revid": "5863", "url": "https://gl.wikipedia.org/wiki?curid=267730", "title": "Albuquerque, Novo M\u00e9xico", "text": ""}
{"id": "267731", "revid": "5863", "url": "https://gl.wikipedia.org/wiki?curid=267731", "title": "Amisos", "text": ""}
{"id": "267732", "revid": "1822", "url": "https://gl.wikipedia.org/wiki?curid=267732", "title": "Batracios", "text": ""}
{"id": "267733", "revid": "5863", "url": "https://gl.wikipedia.org/wiki?curid=267733", "title": "De la Cuadra", "text": ""}
{"id": "267734", "revid": "5863", "url": "https://gl.wikipedia.org/wiki?curid=267734", "title": "Linguaxe bulbar", "text": ""}
{"id": "267736", "revid": "1822", "url": "https://gl.wikipedia.org/wiki?curid=267736", "title": "Procellariiformes", "text": ""}
{"id": "267737", "revid": "1822", "url": "https://gl.wikipedia.org/wiki?curid=267737", "title": "Ping\u00fc\u00edn", "text": ""}
{"id": "267738", "revid": "5863", "url": "https://gl.wikipedia.org/wiki?curid=267738", "title": "Rozamento", "text": ""}
{"id": "267741", "revid": "5863", "url": "https://gl.wikipedia.org/wiki?curid=267741", "title": "Alfons Paquet", "text": "Alfons Paquet, nado en Wiesbaden o 26 de xaneiro de 1881 e finado en Frankfurt o 8 de febreiro de 1944, foi un xornalista e escritor alem\u00e1n.\nTraxectoria.\nNo ano 1900 estableceu en Berl\u00edn, traballando como xornalista e publicando o seu primeiro libro, unha colecci\u00f3n de relatos, ao ano seguinte. Foi editor xefe da revista cultural de D\u00fcsseldorf \"Die Rheinlande\" e desde 1904 traballou para o \"Frankfurter Zeitung\" realizando asemade estudos de econom\u00eda na Universidade de Jena que rematou en 1907. A partir de 1910 traballou no Desde 1903 realizou extensas viaxes por Asia, Europa e os Estados Unidos que lle serviron para escribir libros sobre a situaci\u00f3n pol\u00edtica e social de numerosos destes pa\u00edses cun estilo v\u00edvido, entre eles \"Anatolien und eine deutschen Bahnen\" (1906), \"Asiatiche Reibungen\"(1910), \"Im kommunistischen Russland\" (1919), \"Der Geist der russischen Revolution\" (1919), \"Der Rhein als Schicksal oder das Problem der V\u00f6lker\" (1920), \"Rom oder Moskau\" (1923) ou \"St\u00e4dte, Landschaften und ewige Bewegungen\" (1927). Paquet escribiu as novelas \"Konrad Fleming\" (1911-26) e \"Die Prophezeiungen\" (1922), e as obras teatrais \"Fahnen\" (1922), \"Sturmflut\" (1926) e \"Eleonora Duse\" (1929). Partidario dunha pol\u00edtica pacifista, el mesmo f\u00edxose cu\u00e1quero en 1933, e favorecedor dunha Alema\u00f1a que liderara un movemento de colaboraci\u00f3n entre o leste e o oeste do continente, apoiou a Rep\u00fablica de Weimar e tras a chegada ao poder do nazismo renunciou ao seu asento na Academia Prusiana das Artes para non colaborar coas novas autoridades e en 1935 foi brevemente arrestado por comunista. Morreu dun ataque ao coraz\u00f3n durante un bombardeo aliado en Frankfurt."}
{"id": "267742", "revid": "19415", "url": "https://gl.wikipedia.org/wiki?curid=267742", "title": "Liga Verde", "text": ""}
{"id": "267744", "revid": "98629", "url": "https://gl.wikipedia.org/wiki?curid=267744", "title": "Jakobstad", "text": "Pietarsaari (en fin\u00e9s) ou Jakobstad (en sueco) \u00e9 unha cidade de Finlandia, situada ao oeste do pa\u00eds, na rexi\u00f3n de Ostrobotnia.\nEtimolox\u00eda.\nO nome sueco da cidade significa literalmente \"Cidade de Xacobe\" en honor ao nome do home da s\u00faa fundadora. A cidade foi fundada no antigo porto da parroquia de \"Peders\u00f6re\" e o seu nome pervive no nome sueco do concello, \"Jakobstad\", literalmente \"Illa de Peter\". Peders\u00f6re contin\u00faa a ser un concello independente veci\u00f1o a Pietarsaari.\nXeograf\u00eda.\nPietarsaari est\u00e1 situada na costa oeste de Finlandia, ba\u00f1ada polas augas do golfo de Botnia, cubrindo unha superficie total de 396,35\u00a0km\u00b2, dos cales 304,52\u00a0km\u00b2 son de auga. A altitude do territorio apenas presenta variaci\u00f3ns dende a altitude m\u00ednima na costa (ao nivel do mar), e a m\u00e1xima altitude (20 metros sobre o nivel do mar).\nLimita cos concellos de Larsmo ao norte, Peders\u00f6re ao sueste, Nykarleby ao suroeste.\nA cidade enc\u00f3ntrase a 467\u00a0km da capital finlandesa, Helsinqui, a 97\u00a0km da capital da rexi\u00f3n, Vaasa, a 234\u00a0km de Oulu, a 300\u00a0km de Tampere, e a 413\u00a0km de Turku.\nPoboaci\u00f3n.\nA poboaci\u00f3n de Pietarsaari en 2013 era de 19.636 habitantes:\nHistoria.\nA cidade foi fundada en 1652 por Ebba Brahe, a vi\u00fava do comandante militar Jacob De la Gardie, e f\u00f3ronlle concedidos privilexios de cidade pola ra\u00ed\u00f1a Cristina de Suecia. A cidade foi fundada no antigo porto de Peders\u00f6re.\nNun principio a cidade medrou lentamente, cunhas autoridades que apenas promov\u00edan o crecemento demogr\u00e1fico. En 1680 os seus habitantes foron obrigados a trasladarse \u00e1s cidades de Karleby (Kokkola), Ule\u00e5borg (Oulu) e Nykarleby, mais a orde foi rescindida. As guerras tam\u00e9n contribu\u00edron ao seu lento crecemento, e a cidade foi invadida polas tropas rusas d\u00faas veces durante a Grande Ira, e grandes partes da cidade foron queimadas. A maior\u00eda dos habitantes fuxiron da cidade. Durante os anos '20 do s\u00e9culo XVIII, alg\u00fans dos antigos habitantes regresaron, e as d\u00e9cadas posteriores marcaron un per\u00edodo de crecemento, a actual igrexa foi constru\u00edda en 1731.\nA base econ\u00f3mica da cidade p\u00faxose a mediados do s\u00e9culo XVIII, coa instalaci\u00f3n de industrias fabricantes de alcatr\u00e1n e unha f\u00e1brica de tabaco no seu centro. O comercio empezou a desenvolverse cara 1765, cando as cidades finlandesas do Golfo de Botnia recibiron o privilexio por parte da coroa sueca de comerciar directamente con outros pa\u00edses. Isto tam\u00e9n levou a que a industria naval se convertera nunha das principais actividades de Pietarsaari. Os primeiros barcos en navegar con bens a outros pa\u00edses foron a galeaza \"Jacobstads Wapen\" e o bergant\u00edn \"Enigheten\". O comercio e a construci\u00f3n naval fixeron de Pietarsaari unha cidade pr\u00f3spera, e un destacado home de negocios do tempo foi o comerciante e armador Adolf Lindskog, que tam\u00e9n se converteu nun dos homes m\u00e1is ricos de Finlandia.\nOs principios do s\u00e9culo XIX foron un tempo de axitaci\u00f3n, que viviu a guerra de 1808-1809 entre Suecia e Rusia, as\u00ed como un grande incendio en 1835 que destru\u00edu cerca da metade da cidade. A pesar disto, o progreso econ\u00f3mico continuou, e despois de 1850 fund\u00e1ronse na cidade unha f\u00e1brica de cervexa, unha f\u00e1brica de mistos, e varios bancos. En 1859, o comerciante e armador Peter Malm comezou un serradoiro a vapor, que foi a segunda instalaci\u00f3n destas caracter\u00edsticas en Finlandia. A Guerra de Crimea foi un importante rev\u00e9s para a industria naval a causa do bloqueo brit\u00e1nico que reduciu a produci\u00f3n naval de 26 barcos a 9.\nEmpresarios importantes do s\u00e9culo XIX foron Otto Malm e Wilhelm Schauman, fundaron unha f\u00e1brica de chicoria (suced\u00e1neo do caf\u00e9) na cidade en 1883. Este momento \u00e9 xeralmente considerado como o inicio da industrializaci\u00f3n en Pietarsaari. En 1900, a f\u00e1brica de tabaco Strengberg era o maior empregador en Pietarsaari.\nDurante a Guerra Civil Finlandesa houbo na cidade unha escola de artiller\u00eda. No transcurso da segunda guerra mundial, a cidade foi bombardeada unha vez polos bombardeiros sovi\u00e9ticos, causando algunhas baixas. Ata a d\u00e9cada dos '60, a cidade foi maioritariamente suecofalante, mais como consecuencia da expansi\u00f3n industrial dos anos '60 e '70, a necesidade de man de obra adicional provocou unha grande afluencia de falantes de fin\u00e9s. A cidade segue a ser biling\u00fce cun 56% de falantes de sueco e un 40% de falantes de fin\u00e9s.\nPol\u00edtica.\nOs \u00faltimos resultados electorais deixaron a composici\u00f3n da c\u00e1mara municipal do seguinte xeito:\nLingua.\nA cidade de Pietarsaari \u00e9 biling\u00fce en fin\u00e9s e sueco, cunha ampla maior\u00eda de falantes suecos con arredor dun 56 %. Por linguas a distribuci\u00f3n da poboaci\u00f3n en 2012 era a que segue:\nDeporte.\nDeportivamente destaca na cidade o FF Jaro, que xoga na m\u00e1xima categor\u00eda do f\u00fatbol finland\u00e9s, a Veikkausliiga. O FC United, da liga de f\u00fatbol feminina, colleitou moitos \u00e9xitos nos \u00faltimos anos."}
{"id": "267745", "revid": "1822", "url": "https://gl.wikipedia.org/wiki?curid=267745", "title": "Trichiurus lepturus", "text": ""}
{"id": "267747", "revid": "19415", "url": "https://gl.wikipedia.org/wiki?curid=267747", "title": "\u00c5bo", "text": ""}
{"id": "267748", "revid": "19415", "url": "https://gl.wikipedia.org/wiki?curid=267748", "title": "Helsingfors", "text": ""}
{"id": "267749", "revid": "19415", "url": "https://gl.wikipedia.org/wiki?curid=267749", "title": "Ule\u00e5borg", "text": ""}
{"id": "267752", "revid": "23204", "url": "https://gl.wikipedia.org/wiki?curid=267752", "title": "Zeugopterus punctatus", "text": ""}
{"id": "267753", "revid": "785", "url": "https://gl.wikipedia.org/wiki?curid=267753", "title": "Andr\u00e9 (hom\u00f3nimos)", "text": "Andr\u00e9 p\u00f3dese referir a:"}
{"id": "267754", "revid": "23204", "url": "https://gl.wikipedia.org/wiki?curid=267754", "title": "The Way", "text": ""}
{"id": "267760", "revid": "25871", "url": "https://gl.wikipedia.org/wiki?curid=267760", "title": "Partido Comunista de Chile", "text": "O Partido Comunista de Chile, o PCCh, \u00e9 un partido pol\u00edtico chileno de esquerdas. O partido adopta a estrutura e ideolox\u00eda marxista-leninista e \u00e9 membro do Foro de S\u00e3o Paulo. O PCCh \u00e9 liderado actualmente por Guillermo Teillier.\nAs s\u00faas orixes comezan coa fundaci\u00f3n do partido no ano 1912 por Luis Emilio Recabarren co nome de Partido Obrero Socialista, e no ano 1922 foi fundado co nome actual. O partido foi parte da Unidade Popular en 1970 e apoiou a candidatura de Salvador Allende. Despois foi prohibido baixo o goberno militar da ditadura de Augusto Pinochet entre os anos 1973 e 1990.\nEntre os seus militantes m\u00e1is destacados e co\u00f1ecidos tam\u00e9n se encontran: Luis Emilio Recabarren, El\u00edas Lafferte, Pablo Neruda, Violeta Parra, V\u00edctor Jara, Gladys Mar\u00edn, Volodia Teitelboim e Camila Vallejo. A s\u00faa organizaci\u00f3n xuvenil son as Xuventudes Comunistas de Chile.\nNas elecci\u00f3ns parlamentarias do ano 2009, consegue 3 deputados: Hugo Guti\u00e9rrez, Guillermo Teillier e Lautaro Carmona, logo de 37 anos sen representaci\u00f3n no parlamento chileno.\nNa actualidade, o partido protesta contra o goberno do presidente da rep\u00fablica Sebasti\u00e1n Pi\u00f1era tendo os mesmos tres deputados e tam\u00e9n publica un xornal chamado \"El Siglo\"."}
{"id": "267761", "revid": "98629", "url": "https://gl.wikipedia.org/wiki?curid=267761", "title": "Arquidiocese ortodoxa grega de Am\u00e9rica", "text": "A Arquidiocese de Am\u00e9rica \u00e9 unha xurisdici\u00f3n ortodoxa nos Estados Unidos, parte da Igrexa ortodoxa de Constantinopla.\nHistoria.\nAntes do estabelecemento dunha arquidiocese ortodoxa grega no hemisferio occidental, hab\u00eda numerosas comunidades de cristi\u00e1ns ortodoxos gregos, sen organizaci\u00f3n eclesi\u00e1stica propia; a primeira destas comunidades localizouse en Nem Smyrna. A primeira igrexa e comunidade eclesi\u00e1stica deles nas Am\u00e9ricas foi estabelecida en 1864, en Nova Orle\u00e1ns, Luisiana, por unha pequena colonia de comerciantes gregos. A primeira comunidade permanente foi fundada na cidade de Nova York en 1892, onde hoxe est\u00e1 a catedral arquidiocesana e a s\u00e9 do arcebispado. A arquidiocese ortodoxa grega de Am\u00e9rica do Norte e do Sur foi estabelecida en 1921, e oficialmente reco\u00f1ecida polo Estado de Nova York en 1922.\nEn 1908 a Igrexa de Grecia recibira autoridade sobre os gregos ortodoxos en Am\u00e9rica, mais en 1922 o patriarca Melecio IV de Constantinopla transferiu a arquidiocese novamente \u00e1 xurisdici\u00f3n da Igrexa de Constantinopla. En 1996 a arquidiocese foi dividida polo Patriarcado Ecum\u00e9nico, dividindo a administraci\u00f3n dos dous continentes en catro partes (Am\u00e9rica, Canad\u00e1, Am\u00e9rica Central e Am\u00e9rica do Sur), deixando s\u00f3 o territorio dos Estados Unidos para a Arquidiocese de Am\u00e9rica.\nOrganizaci\u00f3n.\nA arquidiocese de Am\u00e9rica est\u00e1 composta por un distrito arquidiocesano (a cidade de Nova York) e oito metr\u00f3poles: Nova Jersey, Chicago, Atlanta, Detroit, San Francisco, Pittsburgh, Boston e Denver. Est\u00e1 gobernada polo Arcebispo e polo S\u00ednodo Eparquial de Metropolitanos. O S\u00ednodo est\u00e1 dirixido polo Arcebispo (como primeiro entre iguais) e comprende aos Metropolitas das diferentes metr\u00f3poles.\nTen mais de 500 parroquias, 800 sacerdotes e entre 400.000 e 2 mill\u00f3ns de fieis, dependendo das fontes. Os estados co maior n\u00famero de fieis son Massachusetts, New Hampshire, Rhode Island e Nova York. Por\u00e9n, tam\u00e9n hai un gran n\u00famero de fieis en Florida e California. A arquidiocese tam\u00e9n incl\u00fae 21 comunidades mon\u00e1sticas. Ademais, a arquidiocese dirixe un seminario, a \"Holy Cross Greek Orthodox School of Theology\" en Brookline, Massachusetts, que atende non s\u00f3 aos seminaristas ortodoxos gregos, sen\u00f3n tam\u00e9n aos seminaristas doutras xurisdici\u00f3ns."}
{"id": "267762", "revid": "1822", "url": "https://gl.wikipedia.org/wiki?curid=267762", "title": "Lepidorhombus whiffiagonis", "text": ""}
{"id": "267764", "revid": "56817", "url": "https://gl.wikipedia.org/wiki?curid=267764", "title": "Ciclo de Krebs inverso", "text": "O ciclo de Krebs inverso ou ciclo de Krebs redutivo (tam\u00e9n ciclo do \u00e1cido c\u00edtrico inverso ou redutivo, ou ciclo do \u00e1cido tricarbox\u00edlico inverso ou redutivo) \n\u00e9 unha secuencia de reacci\u00f3ns metab\u00f3licas que utilizan algunhas bacterias para producir compostos carbonados a partir de di\u00f3xido de carbono e auga.\nEsta v\u00eda metab\u00f3lica \u00e9 o ciclo de Krebs ou ciclo do \u00e1cido c\u00edtrico funcionando en sentido inverso: Mentres que ao ciclo de Krebs se incorporan mol\u00e9culas carbonadas relativamente complexas, que se oxidan nel e liberan CO2 e auga, o ciclo inverso fai o contrario, toma CO2 e auga para fabricar compostos carbonados complexos.\nEste proceso util\u00edzano algunhas bacterias para sintetizar compostos carbonados, \u00e1s veces usando hidr\u00f3xeno, sulfuro, ou tiosulfato como doantes de electr\u00f3ns. Este proceso, pode considerarse como unha alternativa \u00e1 fixaci\u00f3n de carbono inorg\u00e1nico no ciclo da pentosa fosfato redutivo; este \u00faltimo ten lugar nunha ampla variedade de microorganismos e organismos superiores.\nEsta v\u00eda metab\u00f3lica \u00e9 un posible candidato a ser unha das reacci\u00f3ns prebi\u00f3ticas que se produc\u00edan nas condici\u00f3ns iniciais reinantes na Terra primitiva, polo que \u00e9 de interese para o estudo da orixe da vida. Descubriuse que algunhas das reacci\u00f3ns da v\u00eda poden ser catalizadas por minerais."}
{"id": "267765", "revid": "27155", "url": "https://gl.wikipedia.org/wiki?curid=267765", "title": "Ciclo do \u00e1cido c\u00edtrico inverso", "text": ""}
{"id": "267766", "revid": "27155", "url": "https://gl.wikipedia.org/wiki?curid=267766", "title": "Ciclo do \u00e1cido c\u00edtrico redutivo", "text": ""}
{"id": "267767", "revid": "27155", "url": "https://gl.wikipedia.org/wiki?curid=267767", "title": "Ciclo de Krebs redutivo", "text": ""}
{"id": "267768", "revid": "27155", "url": "https://gl.wikipedia.org/wiki?curid=267768", "title": "Ciclo do \u00e1cido tricarbox\u00edlico inverso", "text": ""}
{"id": "267769", "revid": "27155", "url": "https://gl.wikipedia.org/wiki?curid=267769", "title": "Ciclo do \u00e1cido tricarbox\u00edlico redutivo", "text": ""}
{"id": "267774", "revid": "89787", "url": "https://gl.wikipedia.org/wiki?curid=267774", "title": "Coencima Q-citocromo c redutase", "text": "A coencima Q-citocromo c redutase, tam\u00e9n chamada ubiquinol-citocromo c redutase, complexo do citocromo \"bc\"1 ou Complexo III respiratorio (n\u00famero EC 1.10.2.2, ver m\u00e1is nomes m\u00e1is abaixo) \u00e9 o complexo encim\u00e1tico que forma o terceiro complexo da cadea de transporte de electr\u00f3ns respiratoria, que \u00e9 fundamental para que funcione o transporte de electr\u00f3ns que posibilita a xeraci\u00f3n posterior de ATP (mol\u00e9cula que almacena enerx\u00eda) durante a fosforilaci\u00f3n oxidativa. O complexo consta de moitas subunidades proteicas transmembrana. O Complexo III est\u00e1 presente na mitocondria de todos os animais e todos os eucariotas aer\u00f3bicos e na membrana plasm\u00e1tica da maior\u00eda das eubacterias. As mutaci\u00f3ns no Complexo III causan intolerancia ao exercicio e trastornos multisistema. O complexo do bc1 consta de 11 subunidades, 3 subunidades respiratorias (citocromo B, citocromo C1, prote\u00edna de Rieske), 2 prote\u00ednas do \"core\" e 6 prote\u00ednas de baixo peso molecular.\nA ubiquinol\u2014citocromo c redutase cataliza a seguinte reacci\u00f3n qu\u00edmica:\nOs dous substratos deste encima son a dihidroquinona (QH2) e o ferri- (Fe3+) citocromo c, e os seus tres produtos son: quinona (Q), ferro- (Fe2+) citocromo c, e H+.\nEste encima pertence \u00e1 familia das oxidorredutases, concretamente \u00e1s que act\u00faan sobre os difenois e substrancias relacionadas como doantes cun citocromo como aceptor. Este encima forma parte da cadea de transporte electr\u00f3nico, polo que participa na fosforilaci\u00f3n oxidativa. Ten catro cofactores, que son: citocromo C1, citocromo b-562, citocromo b-566 e unha ferredoxina con dous \u00e1tomos de ferro.\nNomenclatura.\nO nome sistem\u00e1tico desta clase de encimas \u00e9 ubiquinol:ferricitocromo-c oxidorredutase. Entre os outros nomes que se lle te\u00f1en dado est\u00e1n:\nXenes humanos.\nO Complexo III \u00e9 un complexo proteico de moitas subunidades codificadas tanto no xenoma mitocondrial (caso do seu compo\u00f1ente o citocromo b) coma no xenoma nuclear (o resto das subunidades). Os xenes humanos que as codifican son:\nMTCYB: citocromo b codificado no ADNmt; mutaci\u00f3ns asociadas coa intolerancia ao exercicio\nCYC1: citocromo c1\nCYCS: citocromo c\nUQCRFS1: prote\u00edna ferro-sulfurada de Rieske\nUQCRB: prote\u00edna de uni\u00f3n \u00e1 ubiquinona, mutaci\u00f3n ligada coa deficiencia do Complexo III mitocondrial tipo nuclear 3\nUQCRH: prote\u00edna bisagra\nUQCRC2: \"Core 2\" (prote\u00edna central 2), mutaci\u00f3ns ligadas coa deficiencia do Complexo III mitocondrial, tipo nucler 5\nUQCRC1: \"Core 1\"\nUQCR: subunidade de 6,4KD\nUQCR10: subunidade de 7,2KD\nTTC19: nova subunidade identificada; mutaci\u00f3ns ligadas coa deficiencia do Complexo III, tipo nuclear 2.\nEstrutura.\nComparado con outras subunidades que bombean prot\u00f3ns da cadea de transporte de electr\u00f3ns, o n\u00famero de subunidades encontradas pode ser nalgunhas especies pequeno, de tan s\u00f3 tres cadeas de polip\u00e9ptidos, pero este n\u00famero aumenta nos animais superiores, nos que se encontran 11 subunidades. Tres das subunidades te\u00f1en grupos prost\u00e9ticos. A subunidade do citocromo \"b\" ten dous hemos B (\"b\"L e \"b\"H), a subunidade do citocromo \"c\" ten un hemo C (\"c\"1), e a subunidade da prote\u00edna ferro-sulfurada de Rieske (ISP) ten un \"cluster\" de ferro-xofre con dous \u00e1tomos de ferro e dous de xofre (2Fe\u20222S).\nEstruturas do Complexo III: , \nReacci\u00f3n.\nCataliza a reduci\u00f3n de citocromo \"c\" por \noxidaci\u00f3n do coencima Q (CoQ) e o bombeo simult\u00e1neo de 4 prot\u00f3ns desde a matriz mitocondrial ao espazo intermembrana:\nNo proceso chamado ciclo Q, cons\u00f3mense dous prot\u00f3ns da matriz, lib\u00e9ranse catro prot\u00f3ns ao espazo intermembrana, e pasan dous electr\u00f3ns ao citocromo \"c\".\nMecanismo de reacci\u00f3n.\nO mecanismo de reacci\u00f3n do Complexo III (citocromo bc1, coencima Q-citocromo C redutase) co\u00f1\u00e9cese como o ciclo da ubiquinona ou ciclo Q. Neste ciclo son liberados catro prot\u00f3ns no lado \"P\" positivo (espazo intermembrana), pero s\u00f3 se captan dous prot\u00f3ns desde o lado \"N\" negativo (matriz). Como resultado cr\u00e9ase un gradiente de prot\u00f3ns a trav\u00e9s da membrana. Na reacci\u00f3n global, ox\u00eddanse d\u00faas mol\u00e9culas de ubiquinol a ubiquinona e red\u00facese unha ubiquinona a ubiquinol. No mecanismo completo, transf\u00edrense dous electr\u00f3ns desde o ubiquinol \u00e1 ubiquinona, por medio de dous intermediatos citocromo c.\nReacci\u00f3n global:\nA reacci\u00f3n precede seguindo as seguintes etapas:\nRolda 1:\nRolda 2:\nInhibidores do complexo III.\nHai tres grupos distintos de inhibidores do Complexo III. \nAlg\u00fans inhibidores foron comercializados como funxicidas (os derivados da estrobilurina, o m\u00e1is co\u00f1ecido dos cales \u00e9 a azoxistrobina; inhibidores QoI) e como axentes antimal\u00e1ricos (atovaquone).\nAdemais, a propilhexedrina inhibe a citocromo c redutase.\nRadicais libres do ox\u00edxeno.\nUnha pequena fracci\u00f3n dos electr\u00f3ns saen da cadea de transporte de electr\u00f3ns antes de chegaren ao complexo IV. Unha fuga prematura de electr\u00f3ns cara ao ox\u00edxeno d\u00e1 lugar \u00e1 formaci\u00f3n de super\u00f3xidos. A relevancia desta reacci\u00f3n colateral menor \u00e9 que o super\u00f3xido e outras especies reactivas do ox\u00edxeno son moi t\u00f3xicas e crese que xogan un papel en varias patolox\u00edas, e no envellecemento (teor\u00eda do envellecemento por radicais libres). A fuga de electr\u00f3ns ocorre principalmente no sitio Qo e \u00e9 estimulada pola antimicina A. A antimicina A pecha os hemos B no seu estado reducido ao impedir a s\u00faa reoxidaci\u00f3n no sitio Qi, o cal, \u00e1 s\u00faa vez, causa que aumenten as concentraci\u00f3ns no estado estable de semiquinona Qo, e esta \u00faltima reacciona co ox\u00edxeno para formar super\u00f3xido. O efecto dos altos potenciais de membrana p\u00e9nsase que son similares. O super\u00f3xido producido no sitio Qo pode ser liberado na matriz mitocondrial e no espazo intermembrana (desde onde pode pasar ao citosol). Isto pode explicarse polo feito de que o Complexo III poder\u00eda producir super\u00f3xido como HOO\u2022 permeable nas membranas en vez de O2-. para o cal as membranas son impermeable.\nMutaci\u00f3ns nos xenes do Complexo III en enfermidades humanas.\nAs mutaci\u00f3ns nos xenes relacionados co Complexo III manif\u00e9stanse tipicamente como unha intolerancia ao exercicio. Outras mutaci\u00f3ns nestes xenes causan displasia septo-\u00f3ptica e trastornos multisistema. Por\u00e9n, as mutaci\u00f3ns en BCS1L, un xene responsable da correcta maduraci\u00f3n do Complexo III, poden orixinar a s\u00edndrome de Bj\u00f6rnstad e a s\u00edndrome GRACILE, as cales en neonatos son condici\u00f3ns mortais que te\u00f1en manifestaci\u00f3ns multisistema e neurol\u00f3xicas que tipifican trastornos mitocondriais graves. A patoxenicidade de varias mutaci\u00f3ns foi verificada en sistemas modelo como os l\u00e9vedos.\nNo se co\u00f1ece o grao en que estas diversas patolox\u00edas son debidas a d\u00e9ficit bioenerx\u00e9tico ou a sobreproduci\u00f3n de super\u00f3xido."}
{"id": "267775", "revid": "27155", "url": "https://gl.wikipedia.org/wiki?curid=267775", "title": "Complexo do citocromo bc1", "text": ""}
{"id": "267776", "revid": "27155", "url": "https://gl.wikipedia.org/wiki?curid=267776", "title": "Complexo III", "text": ""}
{"id": "267777", "revid": "27155", "url": "https://gl.wikipedia.org/wiki?curid=267777", "title": "Ubiquinol-citocromo c redutase", "text": ""}
{"id": "267780", "revid": "2520", "url": "https://gl.wikipedia.org/wiki?curid=267780", "title": "Eritrocitos", "text": " #REDIRECCI\u00d3N Eritrocito"}
{"id": "267781", "revid": "23204", "url": "https://gl.wikipedia.org/wiki?curid=267781", "title": "Body of Lies", "text": ""}
{"id": "267782", "revid": "1131", "url": "https://gl.wikipedia.org/wiki?curid=267782", "title": "Volksb\u00fchne", "text": "O Volksb\u00fchne (literalmente \"teatro do pobo\" e oficialmente denominado Volksb\u00fchne am Rosa-Luxemburg-Plaz) \u00e9 un teatro de Berl\u00edn, (Alema\u00f1a). Localizado en Rosa-Luxemburg-Platz, no distrito de Mitte, no centro da cidade, que foi parte do antigo Berl\u00edn Oriental.\nHistoria.\nA iniciativa da organizaci\u00f3n Freie Volksb\u00fchne que promov\u00eda un teatro popular, a prezos accesibles para os traballadores que representase obras enmarcadas dentro do socialismo realista, o edificio contru\u00eduse ao longo dos anos 1913 e 1914, dese\u00f1ado por Oskar Kaufmann, integrando esculturas de Franz Metzner e contando cunha capacidade para 2000 espectadores. No decurso da segunda guerra mundial o teatro, como boa parte do resto da cidade, foi seriamente danado. A partir de 1947 a xesti\u00f3n pasou aos sindicatos da Alema\u00f1a Oriental. Entre 1950 e 1954 procedeuse \u00e1 s\u00faa reconstruci\u00f3n seguindo dos dese\u00f1os do arquitecto Hans Richter reducindo a s\u00faa capacidade ata os 800 espectadores."}
{"id": "267783", "revid": "23204", "url": "https://gl.wikipedia.org/wiki?curid=267783", "title": "The Hurt Locker", "text": ""}
{"id": "267784", "revid": "85894", "url": "https://gl.wikipedia.org/wiki?curid=267784", "title": "Carmen Iglesias Sueiro", "text": "Carmen Iglesias Sueiro, nada en Ourense en 1952, \u00e9 unha mestra e pol\u00edtica galega.\nTraxectoria.\nCarmen Iglesias naceu no seo dunha familia de represaliados de esquerdas que rexentaban unha escola privada na cidade de Ourense. Estudou Maxisterio e traballou de docente, ao tempo que militaba no PCG e na s\u00faa coalici\u00f3n electoral Esquerda Unida.\nNas elecci\u00f3ns ao Parlamento de Galicia de 2012, Carmen Iglesias presentouse de n\u00famero dous na coalici\u00f3n electoral AGE pola circunscrici\u00f3n de Ourense, que conformaban varios partidos, entre eles Anova e Esquerda Unida. Non sa\u00edu escollida deputada en primeira instancia, pero a renuncia posterior de David Fern\u00e1ndez, deputado de Anova, permitiulle a Carmen Iglesias ocupar un escano. Tanto Esquerda Unida como Anova acordaran, supostamente, que o escano pasar\u00eda ao seguinte deputado de Anova (neste caso, Iolanda P\u00e9rez Docampo), pero Carmen Iglesias negou a existencia dese acordo e prometeu o seu cargo como deputada. Despois de tensi\u00f3ns en Esquerda Unida e en Anova, Carmen Iglesias incorporouse como deputada ao grupo parlamentario de AGE. Despois formou parte do Grupo Mixto do Parlamento Galego, como \u00fanica deputada do mesmo.\nVida persoal.\n\u00c9 irm\u00e1 de Gonzalo Iglesias Sueiro, quen fora alcalde de Xinzo de Limia polo PSdeG-PSOE."}
{"id": "267787", "revid": "98629", "url": "https://gl.wikipedia.org/wiki?curid=267787", "title": "Rito romano", "text": "O rito romano \u00e9 unha das formas nas que son celebrados na Igrexa Cat\u00f3lica tanto a Eucarist\u00eda (misal romano) como os outros sacramentos (ritual romano), a liturxia das horas (breviario) e as outras cerimonias lit\u00farxicas (ritual e \"Caeremoniale Episcoporum\").\n\u00c9 o rito lit\u00farxico orixinario da diocese de Roma da Igrexa Cat\u00f3lica. \u00c9 o rito m\u00e1is estendido dos ritos lit\u00farxicos latinos, empregados na Igrexa Latina, unha das 23 igrexas particulares aut\u00f3nomas en comu\u00f1\u00f3n co Papa. Pasou a ser o rito padr\u00f3n da Igrexa Latina dende a promulgaci\u00f3n da bula \"Quo Primum Tempore\" de P\u00edo V o 14 de xullo de 1570 en conformidade co esp\u00edrito do Concilio de Trento. Como os demais ritos lit\u00farxicos, ten sido adaptado e variado ao longo dos s\u00e9culos. A s\u00faa liturxia eucar\u00edstica pode dividirse en tres etapas hist\u00f3ricas: pre-tridentina, tridentina e actual.\nCo seu \"motu proprio\" \"Summorum Pontificum\" de 2007, o papa Bieito XVI aprobou que se puidera seguir a empregar a forma do Misal Romano de 1962, con certos l\u00edmites nas misas celebradas co pobo, como forma extraordinaria do rito romano.\nFormas en uso.\nO rito romano cel\u00e9brase actualmente na Igrexa Cat\u00f3lica segundo d\u00faas formas lex\u00edtimas:\n- A \"forma ordinaria\", actualmente en vigor, foi instaurada logo do Concilio Vaticano Segundo, promulgada polo papa Paulo VI e revisada durante o pontificado de Xo\u00e1n Paulo II, polo que o misal romano de 2002 afirma \"est dit ex sacrosancti oecumenici concilii vaticani II instauratum, auctoritate Pauli pp. VI promulgatum, Ioannis Pauli pp. II cura recognitum\".\n- A \"forma extraordinaria\" \u00e9 o rito romano segundo foi revisado logo do Concilio de Trento. O seu uso est\u00e1 regulado polo \"motu proprio\" \"Summorum Pontificum\" do papa Bieito XVI, promulgado en xullo de 2007. Apl\u00edcase \u00e1 celebraci\u00f3n da misa, dos sacramentos, do oficio divino e do cerimonial dos bispos, e est\u00e9ndese a todos os ritos particulares cos ritos lit\u00farxicos en vigor en 1962.\nHistoria da Misa romana.\nA misa romana nos primeiros tempos.\nSan Xustino M\u00e1rtir, na s\u00faa primeira apolox\u00eda describiu a Eucarist\u00eda tal e como era celebrada en Roma cara o ano 150 cun rito similar aos ritos orientais.\nA\u00ednda que nos primeiros tempos da Igrexa o bispo local ti\u00f1a moitas liberdades no referente \u00e1 organizaci\u00f3n da liturxia, p\u00f3dense distinguir xa d\u00faas partes fixas: unha de predicaci\u00f3n e outra de louvanza. Segundo a descrici\u00f3n de San Xustino, a misa comezaba coas lecturas, que se alternaban a partir do s\u00e9culo IV cos cantos: gradual, aleluia e tracto. Durante o papado de San P\u00edo V as lecturas foron reducidas a unha ep\u00edstola e ao Evanxeo, ag\u00e1s nos casos de certas misas, especialmente as celebradas durante os per\u00edodos penitenciais (m\u00e9rcores de cinsa, coresma etc.).\nPosteriormente o celebrante pronuncia a homil\u00eda, seguida dunha oraci\u00f3n recitada por todos os asistentes, co\u00f1ecida como \"oraci\u00f3n dos fieis\". Este \u00e9 o motivo polo que un gran n\u00famero de serm\u00f3ns de Agosti\u00f1o de Hipona rematan coa frase \"Agora, de cara ao Se\u00f1or, oremos...\". Despois, present\u00e1banse as ofrendas, o sacerdote fac\u00eda a consagraci\u00f3n e, finalmente, repart\u00edase a comu\u00f1\u00f3n.\nEsta organizaci\u00f3n tan sinxela se mant\u00e9n hoxe na cerimonia lit\u00farxica do Venres Santo: os oficiantes avanzan en silencio cara ao altar, e comezan ent\u00f3n de xeito inmediato polas lecturas e polos cantos intercalados, seguido isto polas longas oraci\u00f3ns solemnes polas intenci\u00f3ns da Igrexa.\nO celebrante manti\u00f1a unha certa facultade de improvisaci\u00f3n, en particular na parte da plegaria eucar\u00edstica. No s\u00e9culo III, a \"Tradici\u00f3n apost\u00f3lica\" (texto atribu\u00eddo a Hip\u00f3lito de Roma) fai algunhas recomendaci\u00f3ns de f\u00f3rmulas de oraci\u00f3ns para a liturxia dos sacramentos (misa, ordenaci\u00f3n etc.) mais non con car\u00e1cter obrigatorio. A necesidade dunha regulaci\u00f3n debido \u00e1 variedade dos celebrantes xa xurdira nos comezos: San Paulo xa recomendaba que non tomaran a palabra quen non fora capaz de edificar aos seus irm\u00e1ns. M\u00e1is tarde, Santo Agosti\u00f1o lai\u00e1base de que alg\u00fans bispos empregaban oraci\u00f3ns compostas por autores incompetentes, mesmo her\u00e9ticos. Dous s\u00ednodos celebrados en Cartago, en 397 e 497, prohibiron o emprego de f\u00f3rmulas que non tiveran sido aprobadas previamente.\nTodo este per\u00edodo, at\u00e9 o papado de Gregorio o Grande, \u00e9 de grandes cambios lit\u00farxicos, coa fixaci\u00f3n progresiva das oraci\u00f3ns da misa: o \"Sanctus\" apareceu no s\u00e9culo IV, a lada\u00ed\u00f1a penitencial foi reducida e limitouse \u00e1s invocaci\u00f3ns do \"Kyrie eleison\" no s\u00e9culo VI, e as oraci\u00f3ns de colecta, sobre as ofrendas e logo da comu\u00f1\u00f3n tiveron fixado o seu lugar.\nFoi o papa Gregorio o Grande (540-604) o primeiro de quen se ten constancia de que reorganizara a liturxia romana, mais non foi at\u00e9 o s\u00e9culo IX que o canto gregoriano tomou forma no imperio. Non se sabe nada dos cantos romanos anteriores \u00e1 \u00e9poca carolinxia, e certos music\u00f3logos incl\u00ednanse por imaxinar a pr\u00e1ctica dun canto arcaico, respecto ao cal o gregoriano supondr\u00eda unha aut\u00e9ntica evoluci\u00f3n, grazas aos cantos xermanos e francos.\nNa \u00e9poca carolixia houbo unha grande reorganizaci\u00f3n da liturxia con Bieito de Aniane (750-821). Pouco despois da morte de Carlomagno, baixo o impulso do emperador Lu\u00eds o Piadoso, Bieito de Aniane unificou as regras e as liturxias das abad\u00edas beneditinas no concilio de Aquisgr\u00e1n (817), arredor da regra de San Bieito e da liturxia romana.\nAs formas pre-tridentinas.\nEntre o papado de Gregorio I e a promulgaci\u00f3n da bula papal de 1570, introduc\u00edronse baixo diversas influencias cerimonias con moito simbolismo, como a bendici\u00f3n das candeas (na Candelaria), a das cinsas ou a das palmas (no Domingo de Ramos) e numerosos rituais da Semana Santa.\n\u00c1s veces, a misa romana inclu\u00eda, antes do Evanxeo, unha lectura do Antigo Testamento, de car\u00e1cter prof\u00e9tico, unha lecci\u00f3n e outra lectura das Ep\u00edstolas de San Paulo ou doutros ap\u00f3stolos ou dos Feitos dos Ap\u00f3stolos. O gradual situ\u00e1base entre as lecci\u00f3ns e a ep\u00edstola, e o Aleluia ou o tracto logo da ep\u00edstola.\nAtrib\u00faese \u00e1 influencia do emperador Henrique II o rezo do Credo logo da lectura do Evanxeo. O rito da elevaci\u00f3n non se estender\u00eda at\u00e9 os ataques de Berengario de Tours (998-1088) contra a presenza real de Cristo na Eucarist\u00eda. Non foi at\u00e9 o s\u00e9culo XI ou XII que non se comezou a empregar incenso para as procesi\u00f3ns (entrada e Evanxeo), e despois comezouse a inciensar \u00e1s persoas. As oraci\u00f3ns privadas do sacerdote antes da comu\u00f1\u00f3n representaron outra innovaci\u00f3n. Cara ao s\u00e9culo XIII foi engadido o ofertorio, onde anteriormente a \u00fanica oraci\u00f3n que fac\u00eda o celebrante era a Segredo.\nEntre os s\u00e9culos IX e XIII, o papel cada vez m\u00e1is importante do sacerdote na liturxia, xunto \u00e1 necesidade pr\u00e1ctica de recompilar a totalidade dos textos da misa, levou \u00e1 formaci\u00f3n do misal completo. At\u00e9 o Concilio de Trento, a variedade dos usos e dos ritos diocesanos era ilimitada. Por\u00e9n, a aparici\u00f3n das ordes mendicantes (franciscanos e dominicos) alimentou a tendencia \u00e1 uniformaci\u00f3n lit\u00farxica comezada xa polas grandes ordes mon\u00e1sticas centralizadas do s\u00e9culo XII (cistercienses e cartuxos). Estas ordes adoptaron e adaptaron os ritos locais que transmitiron por aqueles sitios polos que se estend\u00edan. O inmenso \u00e9xito dos franciscanos, que adoptaran o rito da curia pontifical a mediados do s\u00e9culo XIII, levou \u00e1 divulgaci\u00f3n deste \u00faltimo por toda a cristiandade. Con todo, o misal da Curia, promulgado para a diocese de Roma polo papa Nicolao III en 1277, non ser\u00e1 obrigatorio para todos os cat\u00f3licos.\nEn 1474, a primeira edici\u00f3n impresa do misal romano foi publicada baixo a autoridade de Sisto IV, papa de orixe franciscano. Neste punto, o ordinario da misa xa estaba fixado nos seus aspectos principais, e non evolucionar\u00e1 moito dende este punto.\nA unificaci\u00f3n dos ritos na Igrexa Latina logo de Trento.\nCando o Concilio de Trento era celebrado, entre 1542 e 1563, exist\u00edan na Igrexa Latina unha gran variedade de ritos, e o xeito de celebrar a misa difer\u00eda segundo o lugar e as autoridades eclesi\u00e1sticas. O concilio pediu ao papa a revisi\u00f3n do misal romano e a s\u00faa extensi\u00f3n a toda a Igrexa Latina. Estes traballos foron efectuados polo papa P\u00edo V en 1570, coa promulgaci\u00f3n da primeira edici\u00f3n do misal romano.\nA imprenta conv\u00e9rtese nun instrumento de grande importancia ao servizo da uniformaci\u00f3n da liturxia occidental segundo o modelo romano. O papa P\u00edo V loitou contra os excesos lit\u00farxicos e fixou as grandes li\u00f1as do ordinario romano. Mais a orde tridentina \u00e9 tam\u00e9n resultado difire moito en numerosos puntos dos usos medievais primitivos.\nPola bula \"Quo Primum\", o papa fixo obrigatoria a utilizaci\u00f3n deste texto en toda a Igrexa Latina, facendo unha excepci\u00f3n cos lugares e ritos neles celebrados con maior antig\u00fcidade de 200 anos. As\u00ed, entre outros, o rito moz\u00e1rabe e o rito ambrosiano, puideron continuar a ser celebrados.\nEntre 1570 e 1962 o misal e a liturxia evolucionaron, mais de xeito m\u00ednimo: axustes e supresi\u00f3ns de festas do calendario, precisi\u00f3ns diversas nas r\u00fabricas. A revisi\u00f3n m\u00e1is importante data de 1955, mais s\u00f3 afectou aos catro d\u00edas da Semana Santa.\nUso noutras igrexas.\nNos pa\u00edses de tradici\u00f3n occidental, a Igrexa Ortodoxa ten aprobado o uso de diferentes liturxias baseadas no rito romano para o seu uso nalgunhas parroquias. Cel\u00e9brase a Divina Liturxia de San Gregorio na vigair\u00eda ortodoxa antioquense de rito occidental, e at\u00e9 2013 tam\u00e9n celebr\u00e1base na vigair\u00eda ortodoxa rusa de rito occidental. A base de dita liturxia \u00e9 a misa tridentina como era celebrada pola Sociedade de San Basilio, unha igrexa independente integrada na Igrexa Ortodoxa de Antioqu\u00eda en 1961. A liturxia tam\u00e9n ten sido autorizada e celebrada na Igrexa Ortodoxa Polaca, no Patriarcado de Moscova e no Patriarcado de Alexandr\u00eda.\nPor outra parte, as Igrexas de tradici\u00f3n anglicana tam\u00e9n empregan liturxias baseadas no rito romano e noutros ritos lit\u00farxicos latinos, como o rito de Sarum, variante do mesmo rito romano. Finalmente, a Igrexa Vella Cat\u00f3lica, separada da de Roma logo do Concilio Vaticano Primeiro, emprega unha forma do rito tridentino."}
{"id": "267789", "revid": "98629", "url": "https://gl.wikipedia.org/wiki?curid=267789", "title": "Sharknado", "text": "Sharknado \u00e9 un telefilme estadounidense dirixido por Anthony C. Ferrante que se estreou no 2013. \u00c9 un filme de desastres de serie B que foi emitido na canle Syfy, e que est\u00e1 protagonizado por Cassie Scerbo, Ian Ziering, Tara Reid e John Heard.\nSinopse.\nA trama c\u00e9ntrase na cidade dos \u00c1nxeles, que sofre o ataque de milleiros de tibur\u00f3ns que foron transportados por un furac\u00e1n. Cando os tornados empezan a formarse, os mort\u00edferos escualos comezan a s\u00faa destruci\u00f3n na auga, na terra e no ar."}
{"id": "267792", "revid": "5863", "url": "https://gl.wikipedia.org/wiki?curid=267792", "title": "Carmen Iglesias", "text": "Carmen Iglesias pode referirse a:"}
{"id": "267793", "revid": "785", "url": "https://gl.wikipedia.org/wiki?curid=267793", "title": "Estanislao Fern\u00e1ndez de la Cigo\u00f1a", "text": "Estanislao de Kostka Fabricio Fern\u00e1ndez de la Cigo\u00f1a N\u00fa\u00f1ez, nado o 31 de xullo de 1941 en Vigo, \u00e9 un investigador, escritor e ecoloxista galego, en lingua galega e castel\u00e1.\nTraxectoria.\nEstudou na Escola Superior da Mari\u00f1a Civil da Coru\u00f1a, licenciouse en 1968 na Facultade de N\u00e1utica de Barcelona e \u00e9 diplomado en mercadotecnia.\nDirixiu varias entidades cient\u00edficas, culturais e sociais. Foi presidente da Asociaci\u00f3n Galega para a Cultura e a Ecolox\u00eda (AGCE), do Instituto Galego de Estudios Mari\u00f1os (IGEM), da Universidad Mi\u00f1ota (UMATI) e de Amigos de los Animales (AAA).\nFoi reco\u00f1ecido coa Medalla de Bronce de Galicia no ano 2005.\n\u00c9 fillo de Fabriciano Fern\u00e1ndez Serra (1893-1955, xornalista) e irm\u00e1n de Francisco Fern\u00e1ndez de la Cigo\u00f1a (1940- , escritor).\nObra.\nA m\u00e1is de colaboraci\u00f3ns e artigos, a obra literaria de Estanislao Fern\u00e1ndez de la Cigo\u00f1a \u00e9 extensa:"}
{"id": "267794", "revid": "5863", "url": "https://gl.wikipedia.org/wiki?curid=267794", "title": "Estanislao Fern\u00e1ndez de la Cigo\u00f1a N\u00fa\u00f1ez", "text": ""}
{"id": "267795", "revid": "98629", "url": "https://gl.wikipedia.org/wiki?curid=267795", "title": "Princess of Thieves", "text": "Princess of Thieves \u00e9 un telefilme dirixido por Peter Hewitt que se estreou no 2001. Est\u00e1 protagonizado por Keira Knightley.\nSinopse.\nCando o lendario Robin Hood \u00e9 capturado polo pr\u00edncipe Xo\u00e1n sen terra, a s\u00faa filla Gwyn (Keira Knightley) asume o papel do seu pai no bosque de Sherwood. Trala muerte de Ricardo Coraz\u00f3n de Le\u00f3n, o seu fillo Filipe \u00e9 o lex\u00edtimo herdeiro do trono, pero at\u00f3pase en Francia e teme demasiado a John como para enfrontarse a el. Gwyn busca a Filipe e intenta convencelo da necesidade de derrocar \u00f3 pr\u00edncipe Xo\u00e1n."}
{"id": "267797", "revid": "98629", "url": "https://gl.wikipedia.org/wiki?curid=267797", "title": "After Earth", "text": "After Earth \u00e9 un filme estadounidense dirixido por M. Night Shyamalan que se estreou no 2013.\nSinopse.\nTras unha serie de cataclismos que forzaron \u00e1 humanidade a abandonar a Terra, Nova Prime converteuse no seu novo fogar. Logo dunha longa misi\u00f3n f\u00f3ra dese planeta, o lendario xeneral Cypher Raige regresa canda o seu fillo Kitai. No medio dunha treboada espacial, a nave avar\u00edase e estr\u00e9lase contra a Terra, lugar desco\u00f1ecido e perigoso no que t\u00f3dolos seres vivos evolucionaron co obxectivo de eliminar \u00f3s homes. Como Cypher quedou ferido no accidente, Kitai debe percorrer ese mundo hostil na busca da baliza de rescate."}
{"id": "267798", "revid": "85894", "url": "https://gl.wikipedia.org/wiki?curid=267798", "title": "O Coruxal, Mel\u00f3n, Mel\u00f3n", "text": "O Coruxal \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 34 habitantes no ano 2012 segundo datos do INE e do IGE, dos cales 13 eran homes e 21 mulleres."}
{"id": "267800", "revid": "85894", "url": "https://gl.wikipedia.org/wiki?curid=267800", "title": "A Costa do Cuco, Mel\u00f3n, Mel\u00f3n", "text": " A Costa do Cuco \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 10 habitantes no ano 2012 segundo datos do INE e do IGE, dos cales 4 eran homes e 6 mulleres."}
{"id": "267801", "revid": "1131", "url": "https://gl.wikipedia.org/wiki?curid=267801", "title": "O Cuco", "text": "O top\u00f3nimo galego O Cuco pode referirse a:"}
{"id": "267802", "revid": "85894", "url": "https://gl.wikipedia.org/wiki?curid=267802", "title": "A Fonte Santa, Mel\u00f3n, Mel\u00f3n", "text": " A Fonte Santa \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 8 habitantes no ano 2012 segundo datos do INE e do IGE, dos cales 5 eran homes e 3 mulleres."}
{"id": "267803", "revid": "1131", "url": "https://gl.wikipedia.org/wiki?curid=267803", "title": "A Fonte Santa", "text": "O top\u00f3nimo galego A Fonte Santa pode referirse a:"}
{"id": "267804", "revid": "27155", "url": "https://gl.wikipedia.org/wiki?curid=267804", "title": "Coenzima Q-citocromo c redutase", "text": ""}
{"id": "267805", "revid": "85894", "url": "https://gl.wikipedia.org/wiki?curid=267805", "title": "A Hedreira, Mel\u00f3n, Mel\u00f3n", "text": " A Hedreira \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 25 habitantes no ano 2012 segundo datos do INE e do IGE, dos cales 11 eran homes e 14 mulleres."}
{"id": "267806", "revid": "85894", "url": "https://gl.wikipedia.org/wiki?curid=267806", "title": "Mel\u00f3n, Mel\u00f3n, Mel\u00f3n", "text": " Mel\u00f3n \u00e9 unha vila da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Segundo o INE e o IGE en 2012 ti\u00f1a 315 habitantes (155 homes e 160 mulleres).\nEste lugar \u00e9 a capital do concello, e nel est\u00e1 a casa consistorial."}
{"id": "267807", "revid": "85894", "url": "https://gl.wikipedia.org/wiki?curid=267807", "title": "As Mestas, Mel\u00f3n, Mel\u00f3n", "text": " As Mestas \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 13 habitantes no ano 2012 segundo datos do INE e do IGE, dos cales 5 eran homes e 8 mulleres."}
{"id": "267808", "revid": "85894", "url": "https://gl.wikipedia.org/wiki?curid=267808", "title": "Penavaqueira, Mel\u00f3n, Mel\u00f3n", "text": " Penavaqueira \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 91 habitantes no ano 2012 segundo datos do INE e do IGE, dos cales 38 eran homes e 53 mulleres."}
{"id": "267809", "revid": "85894", "url": "https://gl.wikipedia.org/wiki?curid=267809", "title": "A Ponte, Mel\u00f3n, Mel\u00f3n", "text": " A Ponte \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 37 habitantes no ano 2012 segundo datos do INE e do IGE, dos cales 20 eran homes e 17 mulleres."}
{"id": "267810", "revid": "85894", "url": "https://gl.wikipedia.org/wiki?curid=267810", "title": "O Retiro, Mel\u00f3n, Mel\u00f3n", "text": " O Retiro \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 11 habitantes no ano 2012 segundo datos do INE e do IGE, dos cales 4 eran homes e 7 mulleres."}
{"id": "267811", "revid": "56817", "url": "https://gl.wikipedia.org/wiki?curid=267811", "title": "O Retiro", "text": "Co top\u00f3nimo O Retiro podemos referirnos a diversos lugares de Galicia:"}
{"id": "267812", "revid": "85894", "url": "https://gl.wikipedia.org/wiki?curid=267812", "title": "Seoane, Mel\u00f3n, Mel\u00f3n", "text": " Seoane \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 9 habitantes no ano 2012 segundo datos do INE e do IGE, dos cales 5 eran homes e 4 mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "267813", "revid": "5863", "url": "https://gl.wikipedia.org/wiki?curid=267813", "title": "Fabriciano Fern\u00e1ndez de la Cigo\u00f1a Serra", "text": ""}
{"id": "267814", "revid": "85894", "url": "https://gl.wikipedia.org/wiki?curid=267814", "title": "Tour\u00f3n, Mel\u00f3n, Mel\u00f3n", "text": " Tour\u00f3n \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 14 habitantes no ano 2012 segundo datos do INE e do IGE, dos cales 6 eran homes e 8 mulleres."}
{"id": "267815", "revid": "85894", "url": "https://gl.wikipedia.org/wiki?curid=267815", "title": "Valmourisco, Mel\u00f3n, Mel\u00f3n", "text": " Valmourisco \u00e9 un lugar da parroquia de Mel\u00f3n no concello ourens\u00e1n de Mel\u00f3n na comarca do Ribeiro. Ti\u00f1a 3 habitantes no ano 2012 segundo datos do INE e do IGE, dos cales 1 era home e 2 mulleres."}
{"id": "267816", "revid": "98629", "url": "https://gl.wikipedia.org/wiki?curid=267816", "title": "Sebastian Armesto", "text": "Sebastian Armesto, nado o 3 de xu\u00f1o de 1982, \u00e9 un actor de cinema, televisi\u00f3n e teatro ingl\u00e9s.\nTraxectoria.\nFillo do historiador Felipe Fern\u00e1ndez-Armesto, e neto de Felipe Fern\u00e1ndez Armesto (Augusto Ass\u00eda), educouse no prestixioso \"Eton College\".\nTelevisi\u00f3n e filmes.\nArmesto interpretou o papel de Carlos V, emperador do Sacro Imperio Romano na serie\" The Tudors\". Protagonizou en 2008 na ITV a serie dram\u00e1tica \"The Palace\", como o despreocupado irm\u00e1n m\u00e1is novo do rei, o pr\u00edncipe George. A continuaci\u00f3n interpretou o personaxe de Edmund Sparkler na versi\u00f3n da BBC da novela de Charles Dickens \"Little Dorrit\". Na pel\u00edcula de 2011 \"\" Armesto interpretou o rei espa\u00f1ol Fernando VI. As\u00ed mesmo, interpretou o poeta e dramaturgo Ben Jonson na pel\u00edcula \" Anonymus\" de Roland Emmerich.\nTeatro.\nSebastian Armesto actuou en destacadas produci\u00f3ns teatrais en Gran Breta\u00f1a, inclu\u00edndo tres espect\u00e1culos no \"National Theatre\" e un no \"Royal Court\". Tam\u00e9n escribiu e dirixiu obras de teatro coa compa\u00f1\u00eda Simple 8. As s\u00faas produci\u00f3ns incl\u00e9n a direcci\u00f3n e adaptaci\u00f3n de \"Les Enfants du Paradis\" con grande \u00e9xito. M\u00e1is recentemente, coescribiu e dirixiu unha peza de teatro baseada na obra de William Hogarth \"The Four Stages of Cruelty\", e novas versi\u00f3ns de \"O Gabinete do Dr. Caligari\" e \"Moby Dick\"."}
{"id": "267817", "revid": "27155", "url": "https://gl.wikipedia.org/wiki?curid=267817", "title": "Citocromo c oxidase", "text": "A citocromo c oxidase ou Complexo IV respiratorio \u00e9 un complexo encim\u00e1tico co n\u00famero EC 1.9.3.1 que forma o \u00faltimo elemento da cadea de transporte de electr\u00f3ns respiratoria, polo que \u00e9 unha grande complexo proteico transmembrana que se encontra na membrana mitocondrial interna dos eucariotas e na membrana plasm\u00e1tica das bacterias.\nRecibe un electr\u00f3n de cada unha das catro mol\u00e9culas de citocromo c da cadea, e transf\u00edreos a unha mol\u00e9cula de ox\u00edxeno, convertendo o ox\u00edxeno molecular en d\u00faas mol\u00e9culas de auga, para o cal se une a catro prot\u00f3ns procedentes da fase acuosa do interior da mitocondria. Ademais transloca catro prot\u00f3ns a trav\u00e9s da membrana, axudando a establecer unha diferenza na cantidade de prot\u00f3ns a cada lado da membrana, creando un potencial electroqu\u00edmico na membrana que se utilizar\u00e1 para activar a ATP sintase (fosforilaci\u00f3n oxidativa) para que produza ATP, mol\u00e9cula na que se almacena enerx\u00eda.\nEstrutura.\nO complexo \u00e9 un grande complexo proteico de membrana que consta de varios grupos prost\u00e9ticos met\u00e1licos e 14 subunidades proteicas en mam\u00edferos. Nos mam\u00edferos, 11 das subunidades orix\u00ednanse en xenes nucleares, e tres son sintetizadas na propia mitocondria. O complexo cont\u00e9n dous grupos hemo, que forman parte dun citocromo a e un citocromo a3, e dous centros con cobre chamados CuA e CuB. O citocromo a3 e o CuB forman un centro binuclear que \u00e9 o sitio onde se produce a reduci\u00f3n do ox\u00edxeno. O citocromo c, que \u00e9 reducido polo compo\u00f1ente precedente da cadea respiratoria (o complexo do citocromo bc1 ou complexo III), col\u00f3case preto do centro binuclear CuA e c\u00e9delle un electr\u00f3n, o que fai que se oxide de novo a citocromo c Fe3+. O centro binulear CuA reducido cede agora un electr\u00f3n ao citocromo a, que \u00e1 s\u00faa vez pasa un electr\u00f3n ao centro binuclear citocromo a3-CuB. Os dous i\u00f3ns met\u00e1licos deste centro binuclear est\u00e1n separados 4,5 \u00c5 e coordinan un i\u00f3n hidr\u00f3xido (OH-) no estado oxidado completo.\nOs estudos de cristalograf\u00eda de raios X da citocromo c oxidase indican que ten unha infrecuente modificaci\u00f3n postraducional, que enlaza o C6 da Tyr(244) e o \u03b5-N da His(240) (coa numeraci\u00f3n do encima bovino). Xoga un papel vital para capacitar ao centro binuclear citocromo a3- CuB para aceptar catro electr\u00f3ns durante a reduci\u00f3n do ox\u00edxeno molecular a auga. Antes pens\u00e1base que o mecanismo de reduci\u00f3n implicaba un intermediato per\u00f3xido, que se cr\u00eda que orixinaba a produci\u00f3n de super\u00f3xido. Pero o mecanismo que se acepta actualmente consiste nunha r\u00e1pida reduci\u00f3n de catro electr\u00f3ns que implica a rotura inmediata dun enlace ox\u00edxeno-ox\u00edxeno, evitando calquera intermediato que puidese formar super\u00f3xido.\nEnsamblaxe.\nO sitio onde ocorre a ensamblaxe do complexo crese que \u00e9 preto dos complexos transportadores da membrana interna e externa da mitocondria ou TIM/TOM, onde os intermediatos do complexo est\u00e1n accesibles para unirse \u00e1s subunidades importadas do citosol. Os hemos e os cofactores est\u00e1n inseridos nas subunidades I e II. As subunidades I e IV son as que inician a ensamblaxe. Outras subunidades poden formar subcomplexos intermediarios que m\u00e1is tarde se unen a outros para formar o complexo da citocromo c oxidase (COX). Durante as modificaci\u00f3ns post-ensamblaxe, o encima \u00e9 dimerizado, o cal \u00e9 necesario para a acci\u00f3n activa/eficaz do encima. Os d\u00edmeros est\u00e1n conectados por unha mol\u00e9cula de cardiolipina.\nBioqu\u00edmica.\nResumo da reacci\u00f3n:\nPasan dous electr\u00f3ns desde dous citocromos c, a trav\u00e9s dos sitios do CuA e citocromo a, ata o centro binuclear citocromo a3- CuB, reducindo os metais \u00e1 forma Fe2+ e Cu+. O ligando hidr\u00f3xido \u00e9 protonado e p\u00e9rdese en forma de auga, creando un baleiro entre os metais que encher\u00e1 un O2. A mol\u00e9cula de ox\u00edxeno \u00e9 rapidamente reducida, con dous electr\u00f3ns procedentes do Fe2+ do citocromo a3, o cal se converte \u00e1 forma ferril oxo (Fe4+=O). O \u00e1tomo de ox\u00edxeno que est\u00e1 preto do CuB recolle un electr\u00f3n do Cu+, e tam\u00e9n un segundo electr\u00f3n e un prot\u00f3n procedente do hidroxilo da Tyr(244), que se converte nun radical tirosil. O segundo ox\u00edxeno conv\u00e9rtese nun i\u00f3n hidr\u00f3xido ao captar dous electr\u00f3ns e un prot\u00f3n. Un terceiro electr\u00f3n procedente doutro citocromo c pasa a trav\u00e9s dos dous primeiros transportadores de electr\u00f3ns ao centro binuclear citocromo a3- CuB, e este electr\u00f3n e dous prot\u00f3ns converten o radical tirosil de novo en Tyr, e \u00e1 vez o hidr\u00f3xido unido ao CuB2+ conv\u00e9rtese nunha mol\u00e9cula de auga. O cuarto electr\u00f3n doutro citocromo c fl\u00fae a trav\u00e9s do CuA e o citocromo a ata o centro binuclear citocromo a3- CuB, reducindo o Fe4+=O a Fe3+, e o \u00e1tomo de ox\u00edxeno capta un prot\u00f3n simultaneamente, rexenerando este ox\u00edxeno como un i\u00f3n hidr\u00f3xido coordinado no medio do centro citocromo a3- CuB tal como estaba ao principio deste ciclo. O proceso neto \u00e9 que se usan catro citocromos c reducidos, xunto con catro prot\u00f3ns, para reducir o O2 a d\u00faas mol\u00e9culas de auga.\nInhibici\u00f3n.\nO cianuro, sulfuro, azida, e mon\u00f3xido de carbono \u00fanense \u00e1 citocromo oxidase e inh\u00edbena, o cal produce a asfixia qu\u00edmica das c\u00e9lulas. O metanol conv\u00e9rtese en \u00e1cido f\u00f3rmico, que tam\u00e9n inhibe o mesmo sistema da oxidase.\nLocalizaci\u00f3n subcelular e presenza en sitios extramitocondriais.\nA citocromo c oxidase ten 3 subunidades que est\u00e1n codificadas no ADN mitocondrial. Destas 3 subunidades codificadas nas mitocondrias, d\u00faas foron identificadas en localizaci\u00f3ns extramitocondriais. No tecido pancre\u00e1tico acinar, estas subunidades foron atopadas en gr\u00e1nulos de cim\u00f3xeno. Ademais, na pituitaria anterior, atop\u00e1ronse cantidades relativamente grandes destas subunidades en gr\u00e1nulos secretorios de hormona do crecemento. A funci\u00f3n extramitocondrial destas subunidades da citocromo c oxidase non foi a\u00ednda caracterizada. Ademais de nas subunidades da citocromo c oxidase, observouse tam\u00e9n localizaci\u00f3ns extramitocondriais en moitas outras prote\u00ednas mitocondriais. Isto indica a posibilidade de que existan mecanismos espec\u00edficos a\u00ednda non identificados para a translocaci\u00f3n de prote\u00ednas desde as mitocondrias a outros destinos celulares.\nTrastornos e defectos xen\u00e9ticos.\nOs defectos que implican mutaci\u00f3n`s xen\u00e9ticas que alteran a funcionalidade da citocromo c oxidase (COX) ou a s\u00faa estrutura poden dar lugar a graves e \u00e1s veces mortais trastornos metab\u00f3licos. Tales trastornos manif\u00e9stanse xeralmente nos primeiros anos da infancia e afectan predominantemente a tecidos con alta demanda de enerx\u00eda (cerebro, coraz\u00f3n, m\u00fasculo). Entre as moitas enfermidades mitocondriais clasificadas, as que implican unha ensamblaxe disfuncional da citocromo c oxidase crese que son as m\u00e1is graves.\nA gran maior\u00eda dos trastornos da citocromo c oxidase est\u00e1n ligadas a mutaci\u00f3ns nas prote\u00ednas codificadas no n\u00facleo celular denominadas factores de ensamblaxe, ou prote\u00ednas de ensamblaxe. Estes factores de ensamblaxe contrib\u00faen \u00e1 funcionalidade e estrutura da citocromo c oxidase, e act\u00faan en varios procesos esenciais, como a transcrici\u00f3n e a traduci\u00f3n de subunidades codificadas nas mitocondrias, procesamento de preprote\u00ednas e a s\u00faa inserci\u00f3n en membranas, e bios\u00edntese e incorporaci\u00f3n de cofactores.\nActualmente, identific\u00e1ronse mutaci\u00f3ns en seis factores de ensamblaxe da citocromo c oxidase, que son: SURF1, SCO1, SCO2, COX10, COX15, e LRPPRC. As mutaci\u00f3ns nestas prote\u00ednas poden orixinar unha alteraci\u00f3n da funcionalidade da ensamblaxe do subcomplexo, do transporte de cobre, ou da regulaci\u00f3n traducional. Cada mutaci\u00f3n nun xene est\u00e1 asociada coa etiolox\u00eda dunha doenza espec\u00edfica, e algunhas infl\u00faen en m\u00faltiples trastornos. Entre os trastornos que implican unha ensamblaxe disfuncional da citocromo c oxidase por causa de mutaci\u00f3ns xen\u00e9ticas est\u00e1n: a s\u00edndrome de Leigh, cardiomiopat\u00eda, leucodistrofia, anemia, e xordeira neurosensorial.\nHistoqu\u00edmica.\nA histoqu\u00edmica da citocromo c oxidase (COX) util\u00edzase para mapar o metablismo cerebral rexional en animais, xa que hai unha relaci\u00f3n directa entre a actividade do encima e a actividade neuronal. Este mapado cerebral realizouse en ratos con mutaci\u00f3ns espont\u00e1neas con enfermidade cerebelar como os ratos mutantes \"reeler\" e nun modelo transx\u00e9nico da enfermidade de Alzheimer. Esta t\u00e9cnica tam\u00e9n se usou para mapar a actividade de aprendizaxe no cerebro animal."}
{"id": "267818", "revid": "5863", "url": "https://gl.wikipedia.org/wiki?curid=267818", "title": "Fern\u00e1ndez de la Cigo\u00f1a", "text": "O apelido composto Fern\u00e1ndez de la Cigo\u00f1a, de orixe asturiana, pode referirse a varios escritores vigueses, todos eles membros da mesma familia:"}
{"id": "267819", "revid": "27155", "url": "https://gl.wikipedia.org/wiki?curid=267819", "title": "Complexo IV", "text": ""}
{"id": "267820", "revid": "98629", "url": "https://gl.wikipedia.org/wiki?curid=267820", "title": "Panzer II", "text": "Panzer II \u00e9 o nome com\u00fan usado para unha familia de carros de combate alem\u00e1ns empregados na segunda guerra mundial. A designaci\u00f3n oficial alem\u00e1 era \"Panzerkampfwagen\" II (abreviado como PzKpfw II).\nA\u00ednda que o veh\u00edculo foi orixinalmente dese\u00f1ado como un recurso provisional mentres se desenvolv\u00edan carros m\u00e1is grandes e avanzados, while larger, este pasou a xogar un importante papel nos primeiros anos da guerra, durante as campa\u00f1as de Polonia e Francia. O Panzer II foi o carro m\u00e1is numeroso nas divisi\u00f3ns Panzer e foi tam\u00e9n usado tanto no norte de \u00c1frica contra os brit\u00e1nicos, como na fronte leste contra a Uni\u00f3n Sovi\u00e9tica.\nO Panzer II foi complementado polos Panzer III e IV cara 1940/1941. A partir de ent\u00f3n, empregouse con grande \u00e9xito como carro de reco\u00f1ecemento. Cara finais de 1942 foi retirado en gran parte da li\u00f1a de fronte e usouse para o adestramento e en frontes secundarios. A fabricaci\u00f3n do Panzer II rematou en 1943, pero o seu chasis seguiu sendo usado como base para varios veh\u00edculos blindados, principalmente para artiller\u00eda autopropulsada e cazacarros como o Wespe e o Marder II."}
{"id": "267827", "revid": "22570", "url": "https://gl.wikipedia.org/wiki?curid=267827", "title": "\u00cddem (signo)", "text": "O signo de \u00eddem (\u3003) \u00e9 un s\u00edmbolo tipogr\u00e1fico que indica a repetici\u00f3n da palabra ou elemento que est\u00e1 na li\u00f1a superior. Por exemplo:\nEste signo est\u00e1 codificado no est\u00e1ndar Unicode como o car\u00e1cter U+3003. Non obstante, cando non est\u00e1 dispo\u00f1ible, \u00fasanse habitualmente no seu lugar as comi\u00f1as inglesas (\u201d ou \")."}
{"id": "267829", "revid": "23204", "url": "https://gl.wikipedia.org/wiki?curid=267829", "title": "Los girasoles ciegos", "text": ""}
{"id": "267834", "revid": "1131", "url": "https://gl.wikipedia.org/wiki?curid=267834", "title": "Xia Arias", "text": ""}
{"id": "267836", "revid": "56817", "url": "https://gl.wikipedia.org/wiki?curid=267836", "title": "Prote\u00edna de transporte de membrana mitocondrial", "text": "As prote\u00ednas de transporte de membrana mitocondriais son prote\u00ednas que se encontran nas membranas das mitocondrias e que serven para transportar mol\u00e9culas e outros factores como i\u00f3ns dento ou f\u00f3ra do org\u00e1nulo. Algunhas das prote\u00ednas transportadoras transportan pequenos i\u00f3ns, como o Na+ ou o Ca2+, outras transportan pequenas mol\u00e9culas como os \u00e1cidos org\u00e1nicos do ciclo de Krebs ou os nucle\u00f3tidos ADP e ATP, e tam\u00e9n hai transportadores que translocan mol\u00e9culas m\u00e1is grandes, como \u00e1cidos graxos ou prote\u00ednas.\nExemplos de transportadores de pequenos i\u00f3ns.\nExemplos de prote\u00ednas de transporte mitocondrial de i\u00f3ns son as seguintes:\nExemplos de transportadores de pequenas mol\u00e9culas.\nOs transportadores mitocondriais ou \"carriers\" que transportan pequenas mol\u00e9culas m\u00e1is numerosos son os transportadores de ADP/ATP e fosfato. Outros transportan citrato, oxoglutarato, glutamato e outras mol\u00e9culas dese tama\u00f1o.\nTransportadores de prote\u00ednas.\nA maior\u00eda das prote\u00ednas mitocondriais proceden do citosol. As prote\u00ednas do citosol que entran nas mitocondrias fano utilizando o sistema de transporte do complexo TIM/TOM\n. Os complexos transportadores TIM22, TIM23 da membrana mitocondrial interna e o TOM da membrana mitocondrial externa te\u00f1en receptores para a prote\u00edna, un poro para translocalas e poden pasar as prote\u00ednas \u00e1 matriz ou inserilas na membrana mitocondrial. De feito, os outros transportadores mitocondriais chegan \u00e1s mitocondrias utilizando os complexos TIM e TOM."}
{"id": "267837", "revid": "85894", "url": "https://gl.wikipedia.org/wiki?curid=267837", "title": "Campelo, Corvill\u00f3n, A Merca", "text": " Campelo \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova. Ti\u00f1a 11 habitantes no ano 2012 segundo datos do INE e do IGE, dos cales 4 eran homes e 7 mulleres."}
{"id": "267838", "revid": "85894", "url": "https://gl.wikipedia.org/wiki?curid=267838", "title": "Corvill\u00f3n, Corvill\u00f3n, A Merca", "text": " Corvill\u00f3n \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova. Ti\u00f1a 82 habitantes no ano 2012 segundo datos do INE e do IGE, dos cales 42 eran homes e 40 mulleres."}
{"id": "267839", "revid": "85894", "url": "https://gl.wikipedia.org/wiki?curid=267839", "title": "Fontao, Corvill\u00f3n, A Merca", "text": " Fontao \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova. Ti\u00f1a 75 habitantes no ano 2012 segundo datos do INE e do IGE, dos cales 41 eran homes e 34 mulleres."}
{"id": "267841", "revid": "85894", "url": "https://gl.wikipedia.org/wiki?curid=267841", "title": "Forx\u00e1s de Montes, Corvill\u00f3n, A Merca", "text": " Forx\u00e1s de Montes \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova. Ti\u00f1a 47 habitantes no ano 2012 segundo datos do INE e do IGE, dos cales 18 eran homes e 29 mulleres."}
{"id": "267842", "revid": "1131", "url": "https://gl.wikipedia.org/wiki?curid=267842", "title": "Forx\u00e1s de Montes", "text": "O top\u00f3nimo galego Forx\u00e1s de Montes pode referirse a:"}
{"id": "267843", "revid": "1131", "url": "https://gl.wikipedia.org/wiki?curid=267843", "title": "Andr\u00e9", "text": "Andr\u00e9 \u00e9 un nome de var\u00f3n da onom\u00e1stica galega e portuguesa de orixe grega. Deriva do termo \u03b1\u03bd\u03ae\u03c1 (\"an\u0113r\"), xenitivo \u03b1\u03bd\u03b4\u03c1\u03cc\u03c2 (\"andr\u00f3s\"), que indica o home como oposto da muller (mentres que \"home\" na s\u00faa acepci\u00f3n de \"humano\" \u00e9 \u03ac\u03bd\u03b8\u03c1\u03c9\u03c0\u03bf\u03c2, \"\u00e1nthropos\", \u03b1\u03bd\u03b8\u03c1\u03ce\u03c0\u03bf\u03c5, \"anthr\u00f3pou\"); \u03b1\u03bd\u03ae\u03c1 pode estar ligado coa ra\u00edz indoeuropea \"ner\" que significa \"home\", \"forza vital\". Pode entenderse o seu significado coma \"home forte\", \"viril\" e \"bravo\", e malia a etimolox\u00eda e significado, en galego \u00fasase Andrea (\u00e1s veces Andreia) coma forma feminina do nome.\nAndr\u00e9 tam\u00e9n \u00e9 un apelido galego e franc\u00e9s. Nun documento galego de 1321 xa se nomeaba un Martin Andr\u00e9 e un Johan Andres.\nO nome en Galiza.\nO nome de Andr\u00e9 foi moi com\u00fan en Galiza, infinidade de parroquias te\u00f1en a Santo Andr\u00e9 como padroeiro, e at\u00e9 10 levan inclu\u00eddo no nome da aldea Santo Andr\u00e9 (\u00e1s veces pronunciado \"santandr\u00e9\").\nA forma galega do nome, Andr\u00e9, coincidente coa portuguesa e a francesa, foi desprazada en gran parte pola castel\u00e1 \"Andr\u00e9s\", con todo nos \u00faltimos anos estase a recuperar a forma propia en nenos.\nEn xaneiro de 2016 632 var\u00f3ns levan o nome de Andr\u00e9 en Galiza. En Espa\u00f1a 1\u00a0722 (en parte pola coincidencia co nome franc\u00e9s), sendo con todo, Pontevedra a provincia de Espa\u00f1a con maior porcentaxe do nome, seguida de Ourense. A variante castel\u00e1 \"Andr\u00e9s\" l\u00e9vana como nome en Galiza 7\u00a0472 var\u00f3ns (no total de Espa\u00f1a 118\u00a0951 homes). O feminino, Andrea, corresponde a 8\u00a0441 mulleres galegas, polo que \u00e9 moi abondoso en Galiza, sendo a provincia de Pontevedra a de maior porcentaxe en toda Espa\u00f1a. A variante Andreia l\u00e9vana 63 mulleres galegas, \u00e9 tam\u00e9n en Galiza onde se dan as maiores porcentaxes de toda Espa\u00f1a.\nO apelido Andr\u00e9 aparece nas catro provincias galegas, cun total de 429 persoas, sendo m\u00e1is frecuente en Pontevedra e especialmente en Ourense, cunha porcentaxe de 0,23, a maior de toda Espa\u00f1a.\nSantoral.\n30 de novembro: Santo Andr\u00e9, ap\u00f3stolo de Xes\u00fas Cristo.\nHistoria.\nA forma na que co\u00f1ecemos o nome Andr\u00e9, en grego \u00e9 \"Andreas\", que atopamos xa nunha das historias de Her\u00f3doto. \u00c9, polo tanto, un nome que en tempos de Xes\u00fas levaba xa a usarse m\u00e1is de 500 anos, como o de Filipe (\"aquel que ama os cabalos\"), o outro disc\u00edpulo con nome grego. \u00c9 da familia l\u00e9xica de \"anhr\" (\"an\u00e9r\"), que significa \"home valoroso\" ou \"viril\", e de \"andreia\" (andr\u00e9ia), que significa \"valent\u00eda\" pola s\u00faa proximidade aos valores masculinos.\nAs orixes deste nome rem\u00f3ntanse \u00e1 antiga Grecia, onde os loiadores calificaban de \"andr\u00e9\" aos ga\u00f1adores. Entendendo as\u00ed por este termo un cualificativo cunha carga emotiva importante, raz\u00f3n pola que levar a cabo unha revoluci\u00f3n un\u00edndose varios \"andr\u00e9s\" e agrup\u00e1ndose baixo o pseud\u00f3nimo de 'Andreanos', cuxo berro de guerra caracter\u00edstico ao comezaren cada batalla era \"Andreano a morrer!\"\nSanto Andr\u00e9.\nSegundo a tradici\u00f3n cristi\u00e1 Santo Andr\u00e9 \u00e9 un dos doce ap\u00f3stolos de Xes\u00fas, cuxo nome figura nas enumeraci\u00f3ns que os catro Evanxeos fan dos ap\u00f3stolos. Era irm\u00e1n de Pedro, o primeiro dos ap\u00f3stolos, ao que Xes\u00fas encomendar\u00eda a misi\u00f3n de rexer a Igrexa.\nDe acordo con dita tradici\u00f3n, proced\u00eda de Betsaida e era un modesto pescador no lago de Xenezaret. Moraba en Cafarnaum, par de Pedro e maila dona deste. Escoitaba con interese as predicaci\u00f3ns de Xo\u00e1n o Bautista, cando este anunciou aos que acod\u00edan a se bautizar, que el non era ningu\u00e9n, que non era digno nin de desagulletar as fitas das sandalias de Xes\u00fas. Encarreirouse,mlogo, cara el. Andr\u00e9 escoitou a Xes\u00fas durante horas e quedou conturbvdo. Contoullo a seu irm\u00e1n Pedro e conduciuno at\u00e9 Xes\u00fas. Un d\u00eda atopounos aos dous a pescar e d\u00edxolles: \"Segu\u00eddeme, que eu vos farei pescadores de homes\". E dende aquela rexeitaron canto ti\u00f1an e se dedicaron a axudar a Xes\u00fas na s\u00faa misi\u00f3n evanxelizadora.\nTrala morte de Xes\u00fas, logo de ter evanxelizado Andr\u00e9 os escitas e os colonos gregos de Heraclea, Sinop e Trebisonda, tornou a Xerusal\u00e9n, onde sufriu martirio nunha cruz en forma de aspa, que pasar\u00eda a se chamar a \"Cruz de Santo Andr\u00e9\". Isto ter\u00eda ocorrido polo ano 95 da nosa era, e o seu corpo foi trasladado a Constantinopla o ano 357.\nToponimia.\nO nome de Santo Andr\u00e9 proliferou extraordinariamente na xeograf\u00eda. En Galiza \u00e9 un top\u00f3nimo frecuente, lev\u00e1ndoo 10 parroquias e 18 lugares ou aldeas como nome, ademais de ser patr\u00f3n de moitas outras. Un dos santuarios desta advocaci\u00f3n m\u00e1is famoso \u00e9 o de Santo Andr\u00e9 de Teixido, no concello coru\u00f1\u00e9s de Cedeira, onde se mesturan lendas cristi\u00e1s e pag\u00e1s."}
{"id": "267844", "revid": "85894", "url": "https://gl.wikipedia.org/wiki?curid=267844", "title": "Rebola, Corvill\u00f3n, A Merca", "text": " Rebola \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova. Ti\u00f1a 9 habitantes no ano 2012 segundo datos do INE e do IGE, dos cales 5 eran homes e 4 mulleres."}
{"id": "267845", "revid": "85894", "url": "https://gl.wikipedia.org/wiki?curid=267845", "title": "Casal de Maus, Corvill\u00f3n, A Merca", "text": " Casal de Maus \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova."}
{"id": "267846", "revid": "18868", "url": "https://gl.wikipedia.org/wiki?curid=267846", "title": "Andrea", "text": ""}
{"id": "267847", "revid": "18868", "url": "https://gl.wikipedia.org/wiki?curid=267847", "title": "Andreia", "text": ""}
{"id": "267848", "revid": "85894", "url": "https://gl.wikipedia.org/wiki?curid=267848", "title": "Fonte Ermida, Corvill\u00f3n, A Merca", "text": " Fonte Ermida \u00e9 un lugar da parroquia de Corvill\u00f3n no concello ourens\u00e1n da Merca na comarca da Terra de Celanova.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "267850", "revid": "89787", "url": "https://gl.wikipedia.org/wiki?curid=267850", "title": "Parque Natural da Serra de Grazalema", "text": "O Parque Natural da Serra de Grazalema at\u00f3pase no extremo m\u00e1is occidental da Cordilleira Subb\u00e9tica, en Andaluc\u00eda. Est\u00e9ndese polas provincias de C\u00e1diz e M\u00e1laga. Ten unha superficie de 53.411 hect\u00e1reas.\nTr\u00e1tase do lugar onde se rexistra o maior \u00edndice de pluviosidade da Pen\u00ednsula Ib\u00e9rica. Nel tam\u00e9n hai moitas aldeas brancas e nun dos seus extremos est\u00e1 a cidade de Ronda.\nFlora.\nO Parque Natural \u00e9 un importante reduto para o pinsapo. Ademais p\u00f3dese atopar o carballo anano, a alfarrobeira e a oliveira silvestre. \u00c9 salientable a presenza da papoula de Grazalema (\"Papaver rupifragum\"), que s\u00f3 se atopa aqu\u00ed e no norte de \u00c1frica.\nFauna.\nOs mam\u00edferos m\u00e1is com\u00fans e salientables son a cabra montesa e o corzo. Tam\u00e9n se atopa o meloncillo e a xeneta. Entre as aves, nomear a choia e o merlo azul."}
{"id": "267851", "revid": "1131", "url": "https://gl.wikipedia.org/wiki?curid=267851", "title": "Nai Coraxe e mais os seus fillos", "text": "Nai Coraxe e mais os seus fillos (en alem\u00e1n \"Mutter Courage und ihre Kinder\") \u00e9 unha obra teatral en lingua alem\u00e1 escrita en 1939 por Bertolt Brecht coa colaboraci\u00f3n de Margarete Steffin, co t\u00edtulo orixinal de Mutter Courage und ihre Kinder. Representouse por vez primeira no Schauspielhaus Z\u00fcrich en 1941, con m\u00fasica de Paul Burkhard. En 1949 Brecht revisou a obra para a produci\u00f3n que el dirixiu na Berliner Ensemble con m\u00fasica de Paul Dessau. \u00c9 unha das obras clave do teatro \u00e9pico. En 1987 Lois Tob\u00edo Fern\u00e1ndez publicou a traduci\u00f3n ao galego en Edici\u00f3s do Castro.\n\"Nai Coraxe\" est\u00e1 considerada unha das m\u00e1is grandes obras teatrais do s\u00e9culo XX e unha das principais pezas antib\u00e9licas da historia.\nContexto e trama.\n\"Nai Coraxe\" \u00e9 unha das nove obras que Brecht escribiu contra o ascenso do fascismo e o nazismo. Como resposta \u00e1 invasi\u00f3n de Polonia polo ex\u00e9rcito alem\u00e1n ordenada por Adolf Hitler en 1939, Brecht escribiu a peza \"Nai Coraxe\" en pouco m\u00e1is dun mes., sobre os devastadores efectos dunha guerra europea e a cegueira de calquera que esperase beneficiarse dela.. A\u00ednda que seguindo os propios principios de Brecht para o drama pol\u00edtico non se sit\u00faa na \u00e9poca contempor\u00e1nea sen\u00f3n na Guerra dos Trinta Anos de 1618\u20131648 seguindo a Anna Fierling, de alcume \"Nai Coraxe\", personaxe tomado do escritor picaresco alem\u00e1n do s\u00e9culo XVII Grimmelshausen, unha arteira vendedora ambulante que vai tras do ex\u00e9rcito sueco esquivando as diferenzas entre cat\u00f3licos e protestantes e resolta a vivir da guerra pero no seu decurso perde os seus tres fillos."}
{"id": "267852", "revid": "6939", "url": "https://gl.wikipedia.org/wiki?curid=267852", "title": "Flor\u00edn arube\u00f1o", "text": ""}
{"id": "267854", "revid": "98629", "url": "https://gl.wikipedia.org/wiki?curid=267854", "title": "The 6th Day", "text": "The 6th Day \u00e9 un filme estadounidense dirixido por Roger Spottiswoode que se estreou no 2000.\nSinopse.\nCando o piloto de helic\u00f3ptero Adam Gibson, despois dunha xornada aparentemente normal, volve a casa para estar coa s\u00faa familia, at\u00f3pase que foi suplantado por un clon. Cando os creadores da s\u00faa r\u00e9plica descobren que non morreu no accidente que deb\u00eda ter acabado con el, intentan darlle caza."}
{"id": "267856", "revid": "98629", "url": "https://gl.wikipedia.org/wiki?curid=267856", "title": "The Hitchhiker's Guide to the Galaxy (filme)", "text": "The Hitchhiker's Guide to the Galaxy \u00e9 un filme dirixido por Garth Jennings que se estreou no 2005.\nSinopse.\nArthur Dent ten un mal d\u00eda: a s\u00faa casa est\u00e1 a piques de ser derrubada, descobre que o seu mellor amigo \u00e9 un alien e, por se isto fose pouco, a Terra foi convertida en po para constru\u00edr unha autoestrada espacial. Para sobrevivir \u00e1 cat\u00e1strofe, a \u00fanica sa\u00edda de Arthur \u00e9 embarcar nalg\u00fan veh\u00edculo espacial. A gran aventura comeza precisamente o d\u00eda no que o mundo remata. Arthur acaba descubrindo o significado da vida e que todo o que precisa saber est\u00e1 nun libro: a Gu\u00eda do Autoestopista Gal\u00e1ctico."}
{"id": "267857", "revid": "56817", "url": "https://gl.wikipedia.org/wiki?curid=267857", "title": "Complexo TIM/TOM", "text": "Os complexos TIM/TOM son complexos proteicos situados nas membranas mitocondriais que forman un sistema de transporte que ten como misi\u00f3n transportar prote\u00ednas desde o citosol ao interior da mitocondria. TIM (antes MCC) significa translocase da membrana interna da mitocondria (\"tranlocase of the inner membrane\"), e TOM (antes PSC) significa translocase da membrana externa (\"translocase of the outer membrane\"). Moi poucas das prote\u00ednas que act\u00faan nas mitocondrias est\u00e1n codificadas no xenoma mitocondrial; a maior\u00eda est\u00e1n codificadas no n\u00facleo celular e son sintetizadas nos ribosomas do citoplasma, polo que deben ser transportadas desde o citosol \u00e1 matriz ou membranas mitocondriais. Para iso utilizan certos complexos transportadores como o TIM (co\u00f1\u00e9cese o TIM23 e o TIM22), e o TOM. A prote\u00edna a transportar debe ter unha secuencia sinal de reco\u00f1ecemento no seu extremo N-terminal que indica que o seu destino \u00e9 a mitocondria; esta secuencia sinal ten unha estrutura en h\u00e9lice alfa anfip\u00e1tica, con cargas positivas a un lado da h\u00e9lice e negativas ao outro, que \u00e9 reco\u00f1ecida por receptores na membrana mitocondrial que inician a translocaci\u00f3n e que forman parte do TIM e TOM. Conservan esa secuencia sinal ata chegaren \u00e1 matriz, onde m\u00e1is tarde ser\u00e1 eliminada por unha peptidase da matriz. A prote\u00edna chega \u00e1 mitocondria sen pregar, xa que se une a outras prote\u00ednas citos\u00f3licas que impiden o seu pregamento, como por exemplo a chaperona hsp70.\nProceso de transporte.\nA prote\u00edna a transportar chega primeiro ao complexo TOM, que as transporta a trav\u00e9s dun canal de translocaci\u00f3n do complexo empezando pola s\u00faa secuencia sinal en direcci\u00f3n ao espazo intermembrana, e insire as prote\u00ednas que son transmembrana na membrana mitocondrial externa. Despois o TIM23 transporta algunhas das prote\u00ednas \u00e1 matriz, e insire as que son prote\u00ednas transmembrana na membrana mitocondrial interna (ou pasa algunhas ao espazo intermembrana), mentres que o TIM22 insire na membrana interna determinadas prote\u00ednas como os transportadores de ATP, ADP e fosfato. Os TIM tam\u00e9n te\u00f1en un receptor de reco\u00f1ecemento da secuencia sinal. Algunhas prote\u00ednas que pasaron \u00e1 matriz por medio dos complexos TIM e TOM ou que estaban codificadas na propia mitocondria son inseridas na membrana interna por outro complexo da membrana chamado OXA.\nA translocaci\u00f3n das prote\u00ednas parece que se fai atravesando as d\u00faas membranas ao mesmo tempo en zonas onde as d\u00faas membranas se po\u00f1en en contacto, as cales foron detectadas polos microscopistas. Neses sitios de contacto, a prote\u00edna pasa directamente do TOM ao TIM e chega \u00e1 matriz ou queda inserida na membrana mitocondrial interna. O TIM23 ten unhas porci\u00f3ns que van da membrana interna \u00e1 externa atravesando o espazo intermembrana, polo que hai unha conexi\u00f3n f\u00edsica entre as membranas. En experimentos vese que os complexos TOM e TIM poden funcionar independentemente, pero na mitocondria intacta funcionan conxuntamente.\nEste sistema de transporte require un gasto de enerx\u00eda, que se consome en tres procesos:\nDestino das prote\u00ednas transportadas.\nAlgunhas das prote\u00ednas que se transportan ao interior das mitocondrias est\u00e1n destinadas a ser inseridas na membrana mitocondrial interna e outras van \u00e1 matriz ou acaban no espazo intermembrana. Algunhas prote\u00ednas de membrana pasan primeiro a matriz e outras ins\u00edrense directamente. Hai varias posibilidades que dependen da presenza de determinadas secuencias sinal nas prote\u00ednas:"}
{"id": "267867", "revid": "98629", "url": "https://gl.wikipedia.org/wiki?curid=267867", "title": "The Adventures of Andr\u00e9 and Wally B.", "text": "The Adventures of Andr\u00e9 and Wally B. \u00e9 unha curtametraxe de Pixar que foi estreada o 1984. A animaci\u00f3n \u00e9 obra de John Lasseter. Acompa\u00f1ou a \"Toy Story\" (1995) na s\u00faa estrea en cines.\nSinopse.\nDescribe as falcatruadas dunha abella tan r\u00e1pida como bulideira, e as do seu obxectivo, a\u00ednda m\u00e1is r\u00e1pido que ela."}
{"id": "267873", "revid": "6460213", "url": "https://gl.wikipedia.org/wiki?curid=267873", "title": "Punto de lista", "text": "O punto de lista ( \u2022 ) \u00e9 un s\u00edmbolo tipogr\u00e1fico ou glifo que se usa para introducir os elementos dunha lista. Por exemplo:\nAt\u00f3pase con frecuencia en escritos de tipo t\u00e9cnico, obras de referencia, notas e presentaci\u00f3ns. Un m\u00e9todo alternativo \u00e9 o emprego dunha lista numerada.\nUso na inform\u00e1tica.\nAl\u00e9n do c\u00edrculo negro recheo, que corresponde ao car\u00e1cter Unicode 0x2022, os procesadores de texto m\u00e1is com\u00fans, como o LibreOffice Writer, ofrecen para o s\u00edmbolo unha gran variedade de formas en distintas cores, como cadrados, rombos, frechas etc.\nNos arquivos de texto sen formato ou noutros casos nos que o punto de lista non est\u00e1 dispo\u00f1ible, empr\u00e9ganse por convenci\u00f3n no seu lugar s\u00edmbolos como o asterisco (*), o gui\u00f3n (-), o punto ( . ) e mesmo a letra o min\u00fascula."}
{"id": "267874", "revid": "12452", "url": "https://gl.wikipedia.org/wiki?curid=267874", "title": "MACUF", "text": ""}
{"id": "267878", "revid": "1131", "url": "https://gl.wikipedia.org/wiki?curid=267878", "title": "Moeda (tipograf\u00eda)", "text": "O signo moeda (\u00a4) \u00e9 un s\u00edmbolo tipogr\u00e1fico empregado para indicar unha moeda xen\u00e9rica ou indeterminada. En ocasi\u00f3ns \u00fasase no lugar dun s\u00edmbolo que non aparece na fonte que se est\u00e1 a empregar, como o col\u00f3n costarrique\u00f1o (). Pode describirse como un c\u00edrculo de tama\u00f1o dunha letra min\u00fascula con catro pequenas p\u00f3las a 45, 135, 225 e 315 graos. Repres\u00e9ntase en Unicode co valor U+00A4.\nO s\u00edmbolo aparece nalg\u00fans teclados, como os franceses, dinamarqueses, noruegueses, suecos, finlandeses e estonianos.\nHistoria.\nO s\u00edmbolo foi codificado para as computadoras en 1972 substitu\u00edndo o signo do d\u00f3lar nas variantes nacionais de ASCII. Foi proposto por Italia para permitir unha implementaci\u00f3n diferente a ese s\u00edmbolo. \nSignificado segundo o contexto.\nO s\u00edmbolo de moeda ten un significado ambiguo: \u00a412.50 pode interpretarse como 12,5 unidades de determinada divisa, pero esta divisa \u00e9 desco\u00f1ecida e s\u00f3 pode ser determinada por informaci\u00f3n allea ao car\u00e1cter. Por este motivo o s\u00edmbolo \u00a4 deber\u00eda de ser substitu\u00eddo polo glifo apropiado (\u20a4, \u00a5, \u0e3f, \u20b1\u2026) cando sexa posible para que o receptor poida entendelo. "}
{"id": "267879", "revid": "75439", "url": "https://gl.wikipedia.org/wiki?curid=267879", "title": "Opisthobranchia", "text": "Os opistobranquios son un amplo e diverso grupo de gaster\u00f3podos mari\u00f1os especializados. Foron previamente clasificados como Opisthobranchia dentro de Heterobranchia mais xa non se consideran un grupo monofil\u00e9tico. Actualmente, Euopisthobranchia \u00e9 a colecci\u00f3n de revisada de opistobranquios que si \u00e9 monofil\u00e9tica, mais a cal non cont\u00e9n xa alg\u00fans dos tradicionais opistobranquios.\nOs Opisthobranchia incl\u00faen a especies da orde Cephalaspidea, Sacoglossa, Aplysiomorpha, Gymnosomata e moitas familias de Nudibranchia.\n\"Opistobranquio\" significa \"branquia atr\u00e1s\" do coraz\u00f3n. Pola contra, \"Prosobranquio\" significa \"branquias na fronte\" (do coraz\u00f3n). Os opistobranquios caracter\u00edzanse por dous pares de tent\u00e1culos e unha \u00fanica branquia por detr\u00e1s e a dereita do coraz\u00f3n.\nHai f\u00f3siles de opistobranquios recollidos desde o Carbon\u00edfero\nDescrici\u00f3n.\nA reduci\u00f3n ou perda da cuncha, o elaborado das cabezas, os p\u00e9s ou os mantos e a adquisici\u00f3n de defensas qu\u00edmicas son tendencias evolutivas que se aprecian en case todos os taxons de opistobranquios.\nOs opistobranquios te\u00f1en sufrido unha \"detorsi\u00f3n\", unha inversi\u00f3n evolutiva da metade da torsi\u00f3n caracter\u00edstica na historia evolutiva previa dos gaster\u00f3podos. O resultante desta detorsi\u00f3n \u00e9 que o ganglio visceral non se superp\u00f3n e def\u00ednese como eutineuro. En contraposici\u00f3n est\u00e1 o estreptoneuro, com\u00fan en gaster\u00f3podos, no que si os ganglios forman un xiro diferente dentro do corpo do animal.\nNon hai unha distinci\u00f3n marcada entre a cabeza e o manto. Os tent\u00e1culos est\u00e1n situados cerca da cabeza e \u00fasanse para a orientaci\u00f3n. Detr\u00e1s destes est\u00e1n os rin\u00f3foros, \u00f3rganos olfactorios de, habitualmente, complexas formas. A \u00fanica parte do p\u00e9 \u00e9 a central e \u00fasase para locomoci\u00f3n. Os laterais dos p\u00e9s evolucionaron a parapodios, excrecencias brandas. En varios subordes, como Thecosomata e Gymnosomata, os par\u00e1podos \u00fasanse para moverse nunha forma de locomoci\u00f3n natatoria.\nTe\u00f1en ocelos, ollos sinxelos, cunha lente e c\u00f3rnea capaces de detectar a luz e o paso de sombras mais non de obter imaxes coherentes\nAlimentaci\u00f3n.\nHai opistobranquios herb\u00edvoros, detrit\u00edvoros e carn\u00edvoros. Ao seren lentos, os carn\u00edvoros cazan presas sedentarias. Comen os biozoos, os Cnidarios e as esponxas (das que absorben toxinas para defensa propia). Os opistobranquios poden ter zooxantelas das s\u00faas presas os corais e usalos como produtos metab\u00f3licos para eles mesmos. Alg\u00fans herb\u00edvoros fan o mesmo cos cloroplastos das algas das que se alimentan.\nReproduci\u00f3n.\nOs opistobranquios son hermafroditas e te\u00f1en estratexias reprodutoras complexas, que habitualmente implican a transferencia dun a outro de esperma e o seu almacenamento ata que os ovos est\u00e1n listos para a fertilizaci\u00f3n Os ovos acost\u00famanse po\u00f1er en bandas, cintas, que var\u00edan en estrutura. As cintas de ovos son caracter\u00edsticas de cada especie e nalg\u00fans casos s\u00f3 a identificaci\u00f3n da especie que os depositou permite identificar os ovos.\nComunicaci\u00f3ns.\nEmpregan comunicaci\u00f3n qu\u00edmica para puntos do seu ciclo vital. As larvas planct\u00f3nicas flotan ata que as feromonas as alertan de que est\u00e1n nunha contorna axeitada para o seu asentamento. Nalg\u00fans casos atrasan a s\u00faa metamorfose ata que detectan feromonas das s\u00faas presas. Nos momentos de reproduci\u00f3n existe comunicaci\u00f3n qu\u00edmica para atraer parellas.\nDefensa.\nOs opistobranquios son, basicamente, invertebrados mari\u00f1os con corpos brandos e cunha reducida ou ausente cuncha e sen op\u00e9rculos co que as t\u00e9cnicas de protecci\u00f3n destes bas\u00e9anse noutras t\u00e9cnicas. Grazas a combinaci\u00f3n de destacados camuflaxes e a unha agresiva toxicidade te\u00f1en poucos predadores. Con todo, alg\u00fans opistobranquis empregan as coloraci\u00f3ns de advertencia. Os predadores dos opistobranquios son outros opistobranquios e predadores resistentes a toxinas, como as ara\u00f1as de mar.\nOs opistobranquios segregan produtos irritantes como \u00e1cidos fortes ou toxinas acumuladas coa dieta. As Aeolidioidea absorben o contido das c\u00e9lulas con toxina doscnidarios, presas destes, e empregas esas toxinas para a s\u00faa propia defensa.\nEcolox\u00eda.\nOpisthobranchia representa un grupo morfoloxicamente diverso de gaster\u00f3podos e ocupan, polo tanto, unha ampla variedade de nichos ecol\u00f3xicos. Os opistobranquios te\u00f1en unha distribuci\u00f3n global restrinxida a medios oce\u00e1nicos, ag\u00e1s no caso de achochlidios.\nTaxonom\u00eda.\nSeguindo a clasificaci\u00f3n de Johannes Thiele do 1931 os Gaster\u00f3podos div\u00eddense en Prosobranchia, Pulmonata e Opisthobranchia. En clasificaci\u00f3ns posteriores os dous \u00faltimos, Pulmonata e Opisthobranchia, foron fusionados\nA relaci\u00f3n cos pulmonados.\nEst\u00e1 en debate que os opistobranquios sexan un grupo parafil\u00e9tico e que son a orixe dos Pulmonados. Sendo as\u00ed, Opisthobranchia non ser\u00eda monofil\u00e9tico e, polo tanto, un tax\u00f3n non v\u00e1lido. Os \u00faltimos estudos de secuenciaci\u00f3n de rRNA seguen sen esclarecer este debate\nTaxonom\u00eda Linneana.\nA Orde Opisthobranchia Milne-Edwards, 1848\nEstudos filoxen\u00e9ticos do 2004 te\u00f1en ofrecido novas definici\u00f3ns das sete principais li\u00f1axes de Opisthobranchia. Malia a todo, segue sen se considera un clado v\u00e1lido e consid\u00e9rase un grupo informal dentro dos Heterobranchia na taxonom\u00eda dos Gaster\u00f3podos, e que se adoita evitar nas publicaci\u00f3ns recentes"}
{"id": "267880", "revid": "98629", "url": "https://gl.wikipedia.org/wiki?curid=267880", "title": "Red's Dream", "text": "Red's Dream \u00e9 unha curtametraxe de animaci\u00f3n de Pixar que foi estreada en 1987. Foi dirixida, producida e escrita por John Lasseter.\nSinopse.\nHistoria ambientada nunha tenda de bicicletas, na que hai un pequeno monociclo tirado nun recuncho. Ent\u00f3n, o monociclo empeza a so\u00f1ar que est\u00e1 nun circo, e un pallaso est\u00e1 montado nel facendo malabares, logo o pallaso s\u00e1ese do monociclo e segue a pedalear e facer malabares, mais cando ve que non est\u00e1 enriba do monociclo, cae \u00f3 chan e o monociclo empeza a facer malabares cos pedais. Despois, o monociclo acorda e ve que est\u00e1 a so\u00f1ar e nada m\u00e1is que estaba dando voltas por toda a tenda. O malpocado vai cara o seu recuncho de sempre a agardar que alg\u00fan d\u00eda ese so\u00f1o se faga realidade."}
{"id": "267885", "revid": "98629", "url": "https://gl.wikipedia.org/wiki?curid=267885", "title": "Tin Toy", "text": "Tin Toy \u00e9 unha curtametraxe de animaci\u00f3n de Pixar que foi estreada en 1988.\nSinopse.\nTin Toy \u00e9 un xoguete acabado de mercar que chega a unha casa, onde ve a un beb\u00e9 que comeza a romper xoguetes. O beb\u00e9 ve a Tin Toy e vai a por el. Asustado, Tin Toy empeza a correr por toda a sala fuxindo do beb\u00e9 ata que se agocha debaixo do sof\u00e1, onde hai moitos outros xoguetes que coma el se agochan do cativo. Cando o beb\u00e9 empeza a chorar, Tin Toy sente compaix\u00f3n, sae do seu agocho e deixa que xogue con el. O beb\u00e9 colle a Tin Toy e ax\u00edtao no aire, pero axi\u00f1a deixa de xogar con el e ponse a rebeirar coa caixa na que vi\u00f1a Tin Toy. Ofendido, Tin Toy an\u00f3xase co beb\u00e9 porque non lle fai caso."}
{"id": "267886", "revid": "98629", "url": "https://gl.wikipedia.org/wiki?curid=267886", "title": "Knick Knack", "text": "Knick Knack \u00e9 unha curtametraxe de animaci\u00f3n de Pixar que foi estreada en 1989. \"Knick Knack\" foi a cuarta e derradeira curta que realizou Pixar durante a s\u00faa \u00e9poca como compa\u00f1\u00eda de hardware.\nSinopse.\nHistoria dun boneco de neve que quere unirse a outros recordos de viaxe na s\u00faa festa. Por\u00e9n, o cristal que o rodea na s\u00faa b\u00f3la imp\u00eddelle o cami\u00f1o malia t\u00f3dolos esforzos que fai."}
{"id": "267887", "revid": "5863", "url": "https://gl.wikipedia.org/wiki?curid=267887", "title": "Thomas Hardy", "text": "Thomas Hardy, nado en Stinsford o 2 de xu\u00f1o de 1840 e finado en Dorchester o 11 de xaneiro de 1928, foi un poeta e novelista ingl\u00e9s.\nTraxectoria.\nThomas Hardy naceu en Higher Bockhampton (\"Upper Bockhampton\" na actualidade), unha aldea na parroquia de Stinsford no leste de Dorchester en Dorset. O seu pai Thomas traballaba como tallador de pedra e construtor local, a s\u00faa nai Jemima era unha muller culta que lle proporcionou lecturas ata que foi \u00e1 escola en Bockhampton aos oito anos de idade. Logo continuou os seus estudos en Dorchester, onde aprendeu lat\u00edn e demostrou o seu potencial acad\u00e9mico. Como a familia de Hardy carec\u00eda de medios para que o fillo fora a universidade rematou os seus estudos \u00e1 idade de dezaseis anos, entrando como aprendiz de John Hicks, arquitecto e restaurador de Dochester.. En 1859 compuxo \"Domicilium\", o seu primeiro poema. En 1862 marchou a Londres como axudante dun arquitecto da capital e matriculouse no King's College. Consciente da divisi\u00f3n de clases e da s\u00faa inferioridade social, interesouse pola reforma social e estivo familiarizado coas obras de John Stuart Mill. Neste per\u00edodo o seu amigo Horace Moule deulle a co\u00f1ecer os escritos de Charles Fourier e Auguste Comte. En 1867 volveu a Dochester para traballar de novo con Hicks e nese ano comezou a escribir a s\u00faa primeira novela, hoxe desaparecida, que ti\u00f1a como t\u00edtulo \"The Poor Man and the Lady\". Despois da morte de Hicks trasladouse a Weymouth para traballar co seu sucesor, Crickmay. En 1870 durante unha estad\u00eda en Cornualla para restaurar unha igrexa co\u00f1eceu \u00e1 que ser\u00eda a s\u00faa dona, Emma Lavinia Gifford, casando en 1874. En 1871 publicou de forma an\u00f3nima a s\u00faa primeira novela, \"Desesperate Remedies\" que comezara a escribir dous anos antes. Segu\u00edronlle \"Under the Greenwood Tree\" (1872), \"A Pair of Blue Eyes\" (1873) e \"Far from the Madding Crowd\" (1874), a primeira que tivo \u00e9xito e que lle permitiu deixar a arquitectura centr\u00e1ndose en escribir.\nObra.\nHardy foi un realista vitoriano, na tradici\u00f3n de George Eliot, mais tam\u00e9n recibiu unha forte influencia nas s\u00faas poes\u00edas e nas s\u00faas novelas do Romanticismo, especialmente de William Wordsworth. Charles Dickens foi outra grande influencia. e coma el foi moi cr\u00edtico con moito da sociedade vitoriana, a\u00ednda que Hardy focalizou m\u00e1is a s\u00faa obra na decadente sociedade rural.\nA\u00ednda que Hardy escribiu poes\u00eda ao longo da s\u00faa vida e el consider\u00e1base a si mesmo principalmente un poeta, non publicou a s\u00faa primeira colecci\u00f3n de poes\u00eda ata 1898 e na s\u00faa \u00e9poca ga\u00f1ou fama como autor de novelas como \"Far from the Madding Crowd\" (1874), \"The Mayor of Casterbridge\" (1886), \"Tess of the d'Urbervilles\" (1891) e \"Jude the Obscure\" (1895). Non obstante a partir da d\u00e9cada de 1950 a s\u00faa poes\u00eda viuse reco\u00f1ecida como unha gran figura po\u00e9tica, e exerceu unha influencia significativa no grupo de poetas co\u00f1ecidos como The Movement, entre eles Phillip Larkin.\nMoitas das s\u00faas obras de ficci\u00f3n public\u00e1ronse por partes en revistas localiz\u00e1ndose nunha rexi\u00f3n semificticia de Wessex, explorando a tr\u00e1xica loita dos personaxes contra as s\u00faas paix\u00f3ns e as circunstancias sociais."}
{"id": "267888", "revid": "98629", "url": "https://gl.wikipedia.org/wiki?curid=267888", "title": "For the Birds (filme)", "text": "For the Birds \u00e9 unha curtametraxe de animaci\u00f3n de Pixar estreada no 2000.\nSinopse.\nA historia ten lugar nun cable telef\u00f3nico, onde 15 paxari\u00f1os, que est\u00e1n pousados nel, at\u00f3panse con outro paxaro meirande. Parece ser que non lles caen moi ben o paxaro grande polo que, cando se une a eles, os pequenos emp\u00e9zano a picar. Este cae suxeit\u00e1ndose a\u00ednda \u00f3 cable, e os paxari\u00f1os, \u00f3 ver que non se solta, emp\u00e9zano a picar nas patas. \u00d3 cabo, un deles descobre que o peso do paxaro grande estirou o cable de m\u00e1is, e este, non podendo suxeitarse m\u00e1is, cae e os paxari\u00f1os saen dispararon cara a arriba, deixando as plumas embaixo."}
{"id": "267892", "revid": "98629", "url": "https://gl.wikipedia.org/wiki?curid=267892", "title": "Boundin'", "text": "Boundin' \u00e9 unha curtametraxe de animaci\u00f3n de Pixar estreada no 2003. Foi emitida nos cines antes da estrea de \"The Incredibles\".\nSinopse.\nA curta est\u00e1 protagonizada por unha ovella, que vive no oeste americano, cuxa elegancia e baile son moi populares entre os outros animais. Un d\u00eda, o seu pastor chega e r\u00e1palle a la. Sen a s\u00faa fermosa cobertura, a ovella v\u00f3lvese t\u00edmida e perde a confianza que lle fac\u00eda bailar tan elegantemente. Tan apoucado estaba que un jackalope que se cruza con el ens\u00ednalle as vantaxes de \"chimpar\" ben alto. A ovella esquece o seu problema cos chimpos e recupera a s\u00faa vida feliz. A la v\u00f3lvelle medrar no inverno, s\u00f3 para que lla volvan cortar de novo, pero o seu orgullo est\u00e1 restaurado e xa non lle importa."}
{"id": "267893", "revid": "1131", "url": "https://gl.wikipedia.org/wiki?curid=267893", "title": "Conservatorio profesional de m\u00fasica Manuel Quiroga", "text": "O Conservatorio Profesional de M\u00fasica Manuel Quiroga \u00e9 un centro p\u00fablico de ensinanza musical da cidade de Pontevedra, de titularidade da Conseller\u00eda de Cultura, Educaci\u00f3n e Ordenaci\u00f3n Universitaria da Xunta de Galiza, que oferta ensinanzas dos graos elemental e profesional de m\u00fasica. Foi fundado en 1863 e recibe o nome actual en honor ao violinista pontevedr\u00e9s Manuel Quiroga Losada.\nHistoria.\nO Conservatorio de Pontevedra foi fundado en 1863, o que o converte nun dos conservatorios m\u00e1is antigos que funcionan en Galiza. Dende 1992 est\u00e1 integrado na rede p\u00fablica de conservatorios da Xunta de Galiza, impartindo os graos elemental e profesional dos plans de estudos regulados no RD 268/1966 ata a s\u00faa extinci\u00f3n, e o regulado no 253/1993 en vixencia e os estipulados na LOE/07 do 27 de setembro. En 2004 o Conservatorio abandonou a s\u00faa localizaci\u00f3n na c\u00e9ntrica r\u00faa de Afonso XIII para trasladarse \u00e1 avenida de Xo\u00e1n Carlos I, no barrio da Parda da capital pontevedresa, o que supuxo o incremento da s\u00faa oferta educativa e o aumento do alumnado, aumentando en consecuencia o n\u00famero de profesores e especialidades, engadindo tam\u00e9n m\u00fasica antiga.\nEspecialidades.\nO centro ten unha oferta educativa que incl\u00fae as especialidades de canto, piano, acorde\u00f3n, especialidades orquestrais de vento madeira, vento metal, instrumentos familia do viol\u00edn, percusi\u00f3n, corda pulsada, e instrumentos de m\u00fasica antiga e barroca como a frauta de bico, a viola da gamba ou o clave.\nInstalaci\u00f3ns.\nO edificio actual comprende un total de aproximadamente 3.200 m\u00b2 distribu\u00eddos en catro andares, \u00f3s que se suma aparcadoiro para 26 prazas e xard\u00edns. O centro conta coas seguintes instalaci\u00f3ns:"}
{"id": "267895", "revid": "98629", "url": "https://gl.wikipedia.org/wiki?curid=267895", "title": "One Man Band", "text": "One Man Band \u00e9 unha curtametraxe de animaci\u00f3n de Pixar estreada no 2005.\nSinopse.\nBass \u00e9 un home orquestra que toca na praza dende hai anos. Un d\u00eda, chega Treble, un novo home orquestra que semella superalo. A\u00ed entra Tippy, unha cativa que quere pedir un desexo \u00e1 fonte cunha moeda. Xa que os dous precisan dunha moeda, Bass e Treble comezan a competir pola atenci\u00f3n de Tippy, facendo que ela tire a moeda por accidente. Anoxada, Tippy p\u00eddelle un dos seus viol\u00edns a Treble, e sorprendentemente t\u00f3cao como unha verdadeira profesional, facendo que un home lle entregue unha enorme bolsa chea de moedas. Tippy saca d\u00faas e tenta con elas a Bass e Treble. Por\u00e9n, l\u00e1nzaas \u00f3 tope da fonte. Despois dos cr\u00e9ditos, vese como ambos tratan de facerse coas moedas."}
{"id": "267899", "revid": "27155", "url": "https://gl.wikipedia.org/wiki?curid=267899", "title": "Transportador mitocondrial", "text": "Os transportadores mitocondriais (\"mitochondrial carriers\") son prote\u00ednas da familia dos transportadores de solutos, que transfiren mol\u00e9culas, xeralmente de pequeno tama\u00f1o, a trav\u00e9s das membranas da mitocondria.\nFunci\u00f3n.\nNa membrana mitocondrial interna atop\u00e1ronse diversos transportadores proteicos que transportan diversos substratos; os m\u00e1is numerosos est\u00e1n implicados na transferencia de enerx\u00eda. Tam\u00e9n hai transportadores similares noutros org\u00e1nulos como os peroxisomas. Entre ditos transportadores est\u00e1n: prote\u00edna transportadora de ADP/ATP (ADP/ATP translocase); prote\u00edna transportadora de 2-oxoglutarato/malato (dicarboxilatos); prote\u00edna transportadora de fosfato; porte\u00edna transportadora de tricarboxilatos (ou prote\u00edna transportadora de citrato); prote\u00edna transportadora da enfermidade de Graves; prote\u00ednas mitocondriais de l\u00e9vedos MRS3 e MRS4; prote\u00edna transportadora de FAD mitocondrial de l\u00e9vedos; e moitas outras.\nEstrutura.\nTodos os transportadores mitocondriais est\u00e1n codificados en xenes nucleares. A maior\u00eda conte\u00f1en unha estrutura primaria que presenta rexi\u00f3ns de 100 repetici\u00f3ns de amino\u00e1cidos hom\u00f3logas, os extremos N-terminal e C-terminal dan ao espazo intermembrana e te\u00f1en seis segmnentos transmembrana definibles en cada transportador. Todos os transportadores conte\u00f1en tam\u00e9n unha secuencia com\u00fan en cada rexi\u00f3n repetida, denominada motivo MCF, con algunhas variaci\u00f3ns nunha ou d\u00faas secuencias sinatura.\nEntre os membros da familia dos transportadores mitocondriais que foron identificados hai que salientar o transportador de ADP/ATP (AAC) que \u00e9 responsable da importaci\u00f3n de ADP ao interior da mitocondria e de exportar ATP f\u00f3ra da mitocondria, que \u00e9 fundamental para que a mitocondria poida realizar a s\u00edntese de mol\u00e9culas enerx\u00e9ticas e estas sexan distribu\u00eddas na c\u00e9lula. O AAC \u00e9 unha prote\u00edna integral de membrana que carece dunha secuencia sinal no extremo N-terminal (com\u00fan noutras prote\u00ednas destinadas a funcionar na mitocondria), pero que ten unha secuencia interna, que permite que o sistema de transporte do complexo TIM/TOM das membranas mitocondriais o reco\u00f1eza e o transporte \u00e1 mitocondria e integre na membrana interna. Forma un d\u00edmero de d\u00faas subunidades id\u00e9nticas Ten unha estrutura con forma de cesta con seis h\u00e9lices transmembrana que est\u00e1n inclinadas con respecto \u00e1 membrana, tres delas retortas en residuos de prolina.\nSubstratos.\nExemplos de compostos transportados son:\nExemplos.\nProte\u00ednas humanas que conte\u00f1en este dominio son:\nTIM/TOM.\nAdemais destes transportadores de pequenas mol\u00e9culas, na membrana mitocondrial hai tam\u00e9n transportadores de pequenos i\u00f3ns, como Na+ ou Ca2+, e transportadores de mol\u00e9culas grandes, como prote\u00ednas, como \u00e9 o sistema de transporte do complexo TIM/TOM. Como os transportadores mitocondriais est\u00e1n codificados en xenes nucleares deben pasar do citosol \u00e1 mitocondria e para facelo utilizan os complexos proteicos TIM e TOM, que os levan ao interior da mitocondria e os insiren na membrana mitocondrial interna."}
{"id": "267901", "revid": "23204", "url": "https://gl.wikipedia.org/wiki?curid=267901", "title": "Virtuosismo", "text": "O virtuosismo (do lat\u00edn \"virtus\", que significa: virtude, habilidade, excelencia) \u00e9 a habilidade f\u00f3ra do com\u00fan dunha persoa \u00e1 hora de empregar un instrumento musical. Durante a \u00e9poca da m\u00fasica barroca, moitos, se non todos os compositores, eran tam\u00e9n \"virtuosos\" nos seus respectivos instrumentos.\nHistoria.\nO termo ten a s\u00faa orixe na Italia dos s\u00e9culos XVI e XVII, unha honra reservada \u00e1s persoas distinguidas nalg\u00fan \u00e1rea intelectual ou art\u00edstica, que foi outorgada a un gran n\u00famero de m\u00fasicos. O termo evolucionou co tempo, alargando e simultaneamente estreitando as interpretaci\u00f3ns que tiveron m\u00e1is ou menos uso. Orixinalmente un m\u00fasico era honrado coa distinci\u00f3n sendo compositor, te\u00f3rico ou un famoso director de orquestra, e o m\u00e1is importante de todo, sendo un artista de grandes cualidades.\nSebastien de Brossard no seu \"Dictionaire de Musique\" aborda a palabra virtuoso pola s\u00faa orixe latina \"virtu\", enfatizando a formaci\u00f3n excepcional, especialmente a parte te\u00f3rica. Esta posici\u00f3n foi tam\u00e9n defendida por Johann Gottfried Walther en \"Musicalisches Lexicon\" (1732), dando m\u00e1is valor ao te\u00f3rico que ao int\u00e9rprete. En \"Der brauchbare Virtuoso\" (1720) Johan Matthenson mant\u00e9n o respecto polo tradicional \"theoretische Virtuosen\" (virtuoso te\u00f3rico), mais tam\u00e9n presta tributo ao \"virtuosi prattici\" (virtuoso pr\u00e1ctico). Mais a \u00e9nfase ao virtuoso te\u00f3rico tam\u00e9n foi defendida por Johann Kuhnau no seu libro \"Der musikalische Quack-Salber\" (1700), onde define \"m\u00fasico altamente dotado\" ou \"virtuoso pr\u00e1ctico\" como nada m\u00e1is que unha persoa con gran pr\u00e1ctica.\nM\u00e1is tarde, no s\u00e9culo XVIII, o termo comezou a ser empregado para describir o m\u00fasico, instrumentista ou vocalista que ti\u00f1a unha carreira como solista."}
{"id": "267903", "revid": "89787", "url": "https://gl.wikipedia.org/wiki?curid=267903", "title": "Willis Tower", "text": "O Willis Tower (co\u00f1ecida antigamente como Sears Tower) \u00e9 un ra\u00f1aceos situado na intersecci\u00f3n entre a Admas street e a R\u00faa Wacker Oeste da cidade de Chicago, Illinois en Estados Unidos. A s\u00faa altura \u00e9 de 442 metros, pero acada 527 metros contando coa antena.\nNo momento da s\u00faa inauguraci\u00f3n, foi o ra\u00f1aceos m\u00e1is alto do mundo, ata a construci\u00f3n das Torres Petronas en 1998. \u00c9 tam\u00e9n o segundo ra\u00f1aceos m\u00e1is alto de Am\u00e9rica do Norte, s\u00f3 superado polo One World Trade Center de Nova York."}
{"id": "267909", "revid": "1888", "url": "https://gl.wikipedia.org/wiki?curid=267909", "title": "Jos\u00e9 Mar\u00eda Mill\u00e1n", "text": ""}
{"id": "267911", "revid": "56817", "url": "https://gl.wikipedia.org/wiki?curid=267911", "title": "La Cr\u00f3nica (Santiago de Compostela)", "text": "La Cr\u00f3nica foi un peri\u00f3dico editado en Santiago de Compostela en 1879.\nHistoria e caracter\u00edsticas.\nSubtitulada \"Revista M\u00e9dica\", apareceu en outubro de 1879. Publicaci\u00f3n quincenal dedicada especialmente a temas cient\u00edficos, estaba dirixida por Juan Barcia Caballero e Santiago L\u00f3pez Mosquera."}
{"id": "267913", "revid": "92340", "url": "https://gl.wikipedia.org/wiki?curid=267913", "title": "Vicente Carballo Caldas", "text": "Vicente C\u00e1ndido Carballo Caldas, finado en Cuntis en marzo de 1926, foi un m\u00e9dico e pol\u00edtico galego.\nTraxectoria.\nM\u00e9dico en Cuntis, foi alcalde de Cuntis durante 36 anos. En abril de 1926 recibiu unha homenaxe en Cuntis e foille dedicada unha r\u00faa da vila.\nVida persoal.\nCasou en 1905 con Avelina Arca Campos."}
{"id": "267914", "revid": "1888", "url": "https://gl.wikipedia.org/wiki?curid=267914", "title": "Vicente C\u00e1ndido Carballo Caldas", "text": ""}
{"id": "267916", "revid": "22570", "url": "https://gl.wikipedia.org/wiki?curid=267916", "title": "Partido xudicial de Redondela", "text": "O partido xudicial de Redondela \u00e9 un dos 45 partidos xudiciais nos que se divide Galiza, sendo o partido xudicial n\u00famero 10 da provincia de Pontevedra. Comprende os concellos de Redondela, Pazos de Borb\u00e9n, Fornelos de Montes e Soutomaior. As\u00ed, este partido xudicial abrangue unha poboaci\u00f3n de dereito de 40 766 habitantes.\nDescrici\u00f3n.\nA cabeza do partido e polo tanto a sede das instituci\u00f3ns xudiciais \u00e9 Redondela. A direcci\u00f3n do partido est\u00e1 na r\u00faa Xunqueira da localidade, e conta con dous Xulgados de Primeira Instancia e Instruci\u00f3n.\nNo ano 2012 o Consejo General del Poder Judicial (CGPJ) propuxo reducir de 13 a 5 os partidos xudiciais existentes na provincia pontevedresa. As\u00ed as cousas, con esta nova modificaci\u00f3n o partido xudicial de Redondela ficar\u00eda integrado no partido xudicial de Vigo. \nO partido xudicial de Redondela conta con dous xu\u00edces, establecendo unha proporci\u00f3n dun xu\u00edz por cada 20 383 habitantes (2004), en contraste co ano 1994 cando contaba cun xu\u00edz por cada 40 110 habitantes."}
{"id": "267917", "revid": "12452", "url": "https://gl.wikipedia.org/wiki?curid=267917", "title": "Conservatorio Manuel Quiroga", "text": ""}
{"id": "267918", "revid": "12452", "url": "https://gl.wikipedia.org/wiki?curid=267918", "title": "Conservatorio de Pontevedra", "text": ""}
{"id": "267920", "revid": "27155", "url": "https://gl.wikipedia.org/wiki?curid=267920", "title": "Translocase da membrana externa", "text": "A translocase da membrana externa mitocondrial ou TOM (do ingl\u00e9s \"translocase of the outer membrane\") \u00e9 un complexo proteico que se encontra na membrana mitocondrial externa que ten a funci\u00f3n de translocar prote\u00ednas citos\u00f3licas ao outro lado da membrana externa pas\u00e1ndoas ao espazo intermembrana. Funciona conxuntamente co TIM. A maior\u00eda das prote\u00ednas que act\u00faan nas mitocondrias est\u00e1n codificadas no ADN do n\u00facleo celular, e a membrana da mitocondria \u00e9 impermeable para mol\u00e9culas de m\u00e1is de 5000 Da, polo que \u00e9 necesario un sistema espec\u00edfico de transporte para elas. Moitas das prote\u00ednas do complexo TOM como TOMM22, foron identificadas por primeira vez nos fungos \"Neurospora crassa\" e \"Saccharomyces cerevisiae\".\nO complexo da prote\u00edn translocase mitocondrial completo consta de polo menos 19 prote\u00ednas: varias chaperonas, catro prote\u00ednas do receptor de importaci\u00f3n da translocase da membrana externa (Tom), cinco prote\u00ednas do complexo do canal Tom, cinco prote\u00ednas da translocase da membrana interna (Tim) e tres prote\u00ednas \"motoras\".\nProte\u00ednas destinadas \u00e1 mitocondria.\nNas mitocondrias hai varias v\u00edas para a importaci\u00f3n de prote\u00ednas destinadas a ese org\u00e1nulo. A chaperona HSP90 \u00fanese \u00e1s prote\u00ednas a transportar no citosol e axuda a entregalas ao TOM nun proceso dependente do ATP. Moitas prote\u00ednas precursoras (as destinadas \u00e1 matriz) conte\u00f1en unha secuencia sinal (ou presecuencia) no extremo amino terminal que indica que est\u00e1n destinadas \u00e1 matriz mitocondrial. A secuencia sinal ten xeralmente uns 10-80 residuos de amino\u00e1cidos que adoptan unha conformaci\u00f3n en h\u00e9lice \u03b1 anfip\u00e1tica e te\u00f1en unha cara positiva e outra hidr\u00f3foba. Unha vez que o precursor chega \u00e1 matriz, a secuencia sinal \u00e9 cortada por unha peptidase. Algunhas prote\u00ednas destinadas a outros subcompartimentos da mitocondria como o espazo intermembrana ou a membrana mitocondrial interna, conte\u00f1en sinais internos (non situados no extremo amino terminal), estas secuencias son moi variadas. As prote\u00ednas destinadas \u00e1 membrana externa tam\u00e9n conte\u00f1en sinais internos, e non todas foron identificadas, e comprenden prote\u00ednas que te\u00f1en unha estrutura en barril \u03b2, como Tom40. Algunhas prote\u00ednas, destinadas \u00e1 membrana externa mitocondrial te\u00f1en un dominio de cola hidrof\u00f3bico que ancora a prote\u00edna \u00e1 membrana.\nCompo\u00f1entes do complexo.\nA translocase da membrana externa (TOM) forma un complexo constitu\u00eddo por Tom70, Tom22, e Tom20, xunto con Tom40, Tom7, Tom6, e Tom5. A Tom20 e a Tom22 son receptores da preprote\u00edna que se vai transportar, que son responsables do reco\u00f1ecemento da secuencia sinal que pos\u00faen as prote\u00ednas destinadas \u00e1s mitocondrias. A Tom70 \u00e9 tam\u00e9n un receptor da preprote\u00edna a transportar e pode reco\u00f1ecer algunhas secuencias sinais clivables das prote\u00ednas, pero \u00e9 principalmente responsable do reco\u00f1ecemento de preprote\u00ednas non clivables e act\u00faa como un punto de uni\u00f3n para as chaperonas. Tom22 est\u00e1 ancorada \u00e1 membrana mitocondrial externa por un s\u00f3 segmento transmembrana e tam\u00e9n xoga un papel na estabilizaci\u00f3n do complexo TOM. A Tom40 \u00e9 o elemento central do complexo da translocase e forma un complexo con Tom22 cunha masa de aproximadamente 350kDa. Forma o canal central polo que pasa a prote\u00edna que se vai transportar cun di\u00e1metro de aproximadamente 2,5\u00a0nm. A Tom22 humana \u00e9 duns 15,5kDa e est\u00e1 en complexo coa Tom20. O extremo amino terminal da Tom22 est\u00e9ndese na parte citos\u00f3lica e est\u00e1 implicada na uni\u00f3n da preprote\u00edna a transportar.\nProte\u00ednas humanas.\nTOMM22, TOMM40, TOM7, TOMM7"}
{"id": "267921", "revid": "1888", "url": "https://gl.wikipedia.org/wiki?curid=267921", "title": "La Democracia (Caldas de Reis)", "text": "La Democracia foi un peri\u00f3dico editado en Caldas de Reis entre 1904 e 1911.\nHistoria e caracter\u00edsticas.\nSubtitulado \"Semanario defensor de los intereses morales y materiales del distrito\", apareceu o 17 de decembro de 1904. Sucesor de \"El Dem\u00f3crata\". Foi unha publicaci\u00f3n de tendencia republicano-lerrouxista promovida por Adolfo Mosquera e dirixida por Ram\u00f3n Paz Villar. Foi denunciado por inxurias e calumnias a un sacerdote pola publicaci\u00f3n do artigo \"Contrastes. Un cura de ayer y un cura de hoy\", e o seu director procesado e xulgado na Audiencia Provincial en novembro de 1906. En 1909 cambiou o seu subt\u00edtulo por \"Semanario liberal dem\u00f3crata\". A\u00ednda se publicaba en abril de 1911."}
{"id": "267931", "revid": "27155", "url": "https://gl.wikipedia.org/wiki?curid=267931", "title": "TOM", "text": ""}
{"id": "267933", "revid": "85894", "url": "https://gl.wikipedia.org/wiki?curid=267933", "title": "Casal, Entrambosr\u00edos, A Merca", "text": " Casal \u00e9 un lugar da parroquia de Entrambosr\u00edos no concello ourens\u00e1n da Merca na comarca da Terra de Celanova. Ti\u00f1a 10 habitantes no ano 2012 segundo datos do INE e do IGE, dos cales 4 eran homes e 6 mulleres."}
{"id": "267934", "revid": "85894", "url": "https://gl.wikipedia.org/wiki?curid=267934", "title": "Entrambosr\u00edos, Entrambosr\u00edos, A Merca", "text": " Entrambosr\u00edos \u00e9 un lugar da parroquia de Entrambosr\u00edos no concello ourens\u00e1n da Merca na comarca da Terra de Celanova. Ti\u00f1a 44 habitantes no ano 2012 segundo datos do INE e do IGE, dos cales 21 eran homes e 23 mulleres."}
{"id": "267935", "revid": "85894", "url": "https://gl.wikipedia.org/wiki?curid=267935", "title": "Lameiro Quente, Entrambosr\u00edos, A Merca", "text": " Lameiro Quente \u00e9 un lugar da parroquia de Entrambosr\u00edos no concello ourens\u00e1n da Merca na comarca da Terra de Celanova. Segundo o INE e o IGE en 2015 ti\u00f1a dous habitantes (un home e unha muller)."}
{"id": "267936", "revid": "85894", "url": "https://gl.wikipedia.org/wiki?curid=267936", "title": "Cabanas de Abaixo, Faramontaos, A Merca", "text": " Cabanas de Abaixo \u00e9 un lugar da parroquia de Faramontaos no concello ourens\u00e1n da Merca na comarca da Terra de Celanova. Ti\u00f1a 10 habitantes no ano 2012 segundo datos do INE e do IGE, dos cales 6 eran homes e 4 mulleres."}
{"id": "267937", "revid": "85894", "url": "https://gl.wikipedia.org/wiki?curid=267937", "title": "Cabanas de Ferro, Faramontaos, A Merca", "text": " Cabanas de Ferro \u00e9 un lugar da parroquia de Faramontaos no concello ourens\u00e1n da Merca na comarca da Terra de Celanova. Estaba deshabitado no ano 2012 segundo datos do INE e do IGE."}
{"id": "267938", "revid": "85894", "url": "https://gl.wikipedia.org/wiki?curid=267938", "title": "Cabanas de Loureiro, Faramontaos, A Merca", "text": " Cabanas de Loureiro \u00e9 un lugar da parroquia de Faramontaos no concello ourens\u00e1n da Merca na comarca da Terra de Celanova. Estaba deshabitado no ano 2012 segundo datos do INE e do IGE."}
{"id": "267939", "revid": "85894", "url": "https://gl.wikipedia.org/wiki?curid=267939", "title": "Faramontaos, Faramontaos, A Merca", "text": " Faramontaos \u00e9 un lugar da parroquia de Faramontaos no concello ourens\u00e1n da Merca na comarca da Terra de Celanova. Ti\u00f1a 57 habitantes no ano 2012 segundo datos do INE e do IGE, dos cales 25 eran homes e 32 mulleres."}
{"id": "267940", "revid": "85894", "url": "https://gl.wikipedia.org/wiki?curid=267940", "title": "Ponte Fechas, Faramontaos, A Merca", "text": " Ponte Fechas \u00e9 un lugar da parroquia de Faramontaos no concello ourens\u00e1n da Merca na comarca da Terra de Celanova. Segundo o INE e o IGE en 2012 ti\u00f1a tres habitantes (dous homes e unha muller)."}
{"id": "267941", "revid": "89787", "url": "https://gl.wikipedia.org/wiki?curid=267941", "title": "Renovaci\u00f3n Nacional", "text": "Renovaci\u00f3n Nacional (RN) \u00e9 un partido pol\u00edtico chileno de centro dereita, foi formado e fondado o 29 de abril de 1987. O partido \u00e9 considerado como a cara moderada da \"Alianza por Chile\", coalici\u00f3n que comparte coa Uni\u00f3n Dem\u00f3crata Independente. O presidente do partido \u00e9 Carlos Larra\u00edn que veu a suceder Sergio Diez. Entre os seus militantes e dirixentes, tivo entre os seus principais dirixentes ao actual presidente Sebasti\u00e1n Pi\u00f1era, que no 2010 foi elixido como primeiro ministro da rep\u00fablica de Chile. Outra destacada personalidade \u00e9 Andr\u00e9s Allamand, que foi senador e foi ministro de Defensa do Goberno do presidente xa mencionado.\nPresidentes da RN.\nA RN tivo oito presidentes no partido na s\u00faa historia:\nCandidatos presidenciais.\nLista dos candidatos presidenciais apoiados pola RN."}
{"id": "267942", "revid": "1888", "url": "https://gl.wikipedia.org/wiki?curid=267942", "title": "El Umia", "text": "El Umia foi o nome de dous peri\u00f3dicos:"}
{"id": "267943", "revid": "1888", "url": "https://gl.wikipedia.org/wiki?curid=267943", "title": "El Umia (Caldas de Reis)", "text": "El Umia foi un peri\u00f3dico editado en Caldas de Reis en 1886 e 1887.\nHistoria.\nApareceu en xu\u00f1o de 1886, dirixido por Adolfo Mosquera. Foi denunciado polo alcalde de Caldas de Reis en novembro dese ano. Cesou a s\u00faa publicaci\u00f3n en setembro de 1887."}
{"id": "267944", "revid": "785", "url": "https://gl.wikipedia.org/wiki?curid=267944", "title": "Revista Compostelana de Instrucci\u00f3n y Recreo", "text": "A Revista Compostelana de Instrucci\u00f3n y Recreo foi unha publicaci\u00f3n editada en Santiago de Compostela entre 1876 e 1877.\nHistoria e caracter\u00edsticas.\nPrimeira etapa.\nApareceu o 2 de outubro de 1876. Fundada e dirixida por Eduardo Mosquera Montes, coa inspecci\u00f3n do bispo Miguel Pay\u00e1 y Rico. Entre os seus redactores figuraban Jos\u00e9 Mar\u00eda Montes, Eduardo \u00c1lvarez Pertierra, Juan Barcia Caballero, Bernardo Barreiro de V\u00e1zquez Varela, Jos\u00e9 Varela Silvari, Clara Corral, Antonio L\u00f3pez Ferreiro e Emilia Pardo Baz\u00e1n. Trataba temas de arte, historia, viaxes, literatura etc. Publicou un poema relixioso en galego, de Bernardo Barreiro. Cesou a s\u00faa publicaci\u00f3n o 23 de xu\u00f1o de 1877."}
{"id": "267945", "revid": "85894", "url": "https://gl.wikipedia.org/wiki?curid=267945", "title": "Eduardo Mosquera Montes", "text": "Eduardo Mosquera Montes, nado en Padr\u00f3n o 7 de febreiro de 1850 e finado en Santiago de Compostela o 12 de abril de 1887, foi un avogado, catedr\u00e1tico e escritor galego.\nTraxectoria.\nFillo do xefe da Facenda P\u00fablica e pol\u00edtico galego Jos\u00e9 Mosquera Pallares e de Vicenta Montes, estudou a carreira de Dereito na Universidade de Santiago.\nDurante o Sexenio Democr\u00e1tico destacou como membro da \"Academia de la Juventud Cat\u00f3lica\", de Santiago, e coa Restauraci\u00f3n foi un dos asinantes do denominado \"Comit\u00e9 conservador alfonsino de Santiago\" que deron a benvida ao novo r\u00e9xime.\nFoi membro da comisi\u00f3n organizadora dos Xogos Florais de Santiago, celebrados o 28 de xullo de 1875, baixo a presidencia de Antonio Casares, dentro da Sociedade Econ\u00f3mica de Amigos do Pa\u00eds e constitu\u00edda o 22 de marzo. Xunto a el, formaban parte da devandita comisi\u00f3n o alcalde Andr\u00e9s Tom\u00e1s Bouza, os catedr\u00e1ticos Joaqu\u00edn D\u00edaz de R\u00e1bago e Francisco Romero Blanco, o futuro catedr\u00e1tico de Dereito Ramiro Rueda Neira, Pegerto Pardo Balmonte, Jos\u00e9 L\u00f3pez Romero, Antonio Llamas, Pedro Pais Lapido, Manuel Bibiano Fern\u00e1ndez e Manuel P\u00e9rez Santamarina.\nO 20 de setembro de 1876 tomou posesi\u00f3n da praza de profesor auxiliar da Facultade de Dereito, que desenvolveu ata o 20 de agosto de 1880. Tempo despois obtivo por oposici\u00f3n o cargo de auxiliar gratu\u00edto da mesma facultade, que desenvolveu desde o 10 de outubro de 1882, pasando pouco m\u00e1is tarde a exercer a praza de profesor auxiliar desde o 20 de xullo de 1883. Cesou o 4 de xaneiro de 1887, posto que ao d\u00eda seguinte tomou posesi\u00f3n por fin como catedr\u00e1tico numerario da materia de Dereito Mercantil \u00ab\"de Espa\u00f1a e das principais naci\u00f3ns de Europa e Am\u00e9rica\"\u00bb da Universidade de Santiago de Compostela.\nColaborou en \"La Gacetilla de Santiago\", \"El Diario de Santiago\" e \"El Porvenir\" e fundou e dirixiu en Santiago de Compostela a \"Revista Compostelana de Instrucci\u00f3n y Recreo\" (1876 a 1877). Foi fundador e presidente da Academia Compostelana de Jurisprudencia. Publicou \"Tratado de la sucesion testamentaria\" en 1883.\nVida persoal.\nCasou con Isabel Amores Dom\u00ednguez, coa que tivo a Jos\u00e9, \u00c1ngel e Eduardo Mosquera Amores, este \u00faltimo falecido xusto oito d\u00edas antes ca el. Foi irm\u00e1n, entre outros, do avogado, xu\u00edz e xornalista Antol\u00edn Mosquera Montes e do avogado e pol\u00edtico Ram\u00f3n Mosquera Montes, que foi alcalde de Santiago."}
{"id": "267946", "revid": "1888", "url": "https://gl.wikipedia.org/wiki?curid=267946", "title": "La Justicia (Vigo)", "text": "La Justicia foi un peri\u00f3dico editado en Vigo entre 1902 e 1904.\nHistoria e caracter\u00edsticas.\nDiario republicano que apareceu en 1902. A partir de 1903 f\u00edxose cargo da direcci\u00f3n Emiliano Iglesias. Distinguiuse polas s\u00faas campa\u00f1as a favor dos intereses agr\u00edcolas e econ\u00f3micos de Galicia e polo seu car\u00e1cter anticaciquil."}
{"id": "267947", "revid": "27155", "url": "https://gl.wikipedia.org/wiki?curid=267947", "title": "Translocase da membrana interna", "text": "A translocase da membrana interna mitocondrial ou TIM (do ingl\u00e9s \"translocase of the inner membrane\") \u00e9 un complexo proteico que se encontra na membrana mitocondrial interna, que facilita a translocaci\u00f3n de prote\u00ednas a trav\u00e9s da membrana interna da mitocondria, pas\u00e1ndoas \u00e1 matriz ou inser\u00edndoas na membrana interna. Funciona conxuntamente co complexo TOM, situado na membrana mitocondrial externa; entre os dous poden pasar prote\u00ednas desde o citosol ao interior da mitocondria. Existen dous tipos de complexos TIM, chamados TIM23 e TIM22.\nO complexo TIM23.\nO complexo TIM23 facilita a translocaci\u00f3n \u00e1 matriz mitocondrial de prote\u00ednas destinadas \u00e1 matriz. Estas prote\u00ednas conte\u00f1en unha secuencia sinal (ou presecuencia) no seu extremo N-terminal, que despois se elimina. O complexo TIM23 est\u00e1 constitu\u00eddo polas subunidades Tim17, Tim21 e Tim23, as cales se cre que contrib\u00faen \u00e1 formaci\u00f3n estrutural do canal de translocaci\u00f3n que abrangue todo o grosor da membrana, e Tim44, que \u00e9 unha prote\u00edna perif\u00e9rica de membrana. A uni\u00f3n de Tim44 con Tim23 \u00e9 feble e est\u00e1 localizada no lado que d\u00e1 \u00e1 matriz da membrana interna. Cando se abre o complexo TIM17-23, Tim44 recruta a prote\u00edna de choque t\u00e9rmico mitocondrial 70 (hsp70), que despois media a translocaci\u00f3n do precursor para o que se necesita hidr\u00f3lise de ATP. Despois da entrada de prote\u00ednas na matriz, a secuencia sinal ou presecuencia \u00e9 cortada por unha peptidase da matriz e a prote\u00edna pr\u00e9gase na s\u00faa conformaci\u00f3n activa. Ademais, TIM23 env\u00eda ao espazo intermembrana prote\u00ednas que te\u00f1en detr\u00e1s da secuencia sinal mitocondrial outra secuencia hidrof\u00f3bica.\nO complexo TIM22.\nO complexo TIM22 \u00e9 responsable de mediar na integraci\u00f3n de preprote\u00ednas de transporte destinadas \u00e1 ubicarse na membrana mitocondrial interna. Estas preprote\u00ednas te\u00f1en unha secuencia sinal interna (non no extermo). A subunidade Tim22 do complexo TIM22, forma un canal na membrana interna e denom\u00ednase translocase do transportador (\"carrier translocase\"). A subunidade Tim54 e as pequenas prote\u00ednas Tim, Tim9, Tim10 e Tim12 tam\u00e9n contrib\u00faen \u00e1 formaci\u00f3n do complexo TIM22, como tam\u00e9n Tim18. A funci\u00f3n de Tim18 non est\u00e1 clara; por\u00e9n, crese que xoga un papel na ensamblaxe e estabilizaci\u00f3n do complexo TIM22, a\u00ednda que non est\u00e1 implicada na inserci\u00f3n de prote\u00ednas na membrana. Tim54, a\u00ednda que non est\u00e1 asociada directamente con Tim22, crese tam\u00e9n que axuda na estabilidade da Tim22. A diferenza das preprote\u00ednas que son clivadas (eliminando a secuencia sinal) despois de que son translocadas a trav\u00e9s da membrana externa pola translocase da membrana externa, as preprote\u00ednas transportadoras mitocondriais ou \"carriers\" \u00fanense ao complexo soluble Tim9-Tim10 (o ~95% do cal flota libremente no espazo intermembrana). \u00c9 posible que este pequeno complexo Tim poida estabilizar os precursores das prote\u00ednas transportadoras mitocondriais ao actuar como chaperona e impedir que os precursores hidrof\u00f3bicos se agreguen no ambiente acuoso do espazo intermembrana. Unha pequena porci\u00f3n de Tim9 e Tim10 (~5%) ens\u00e1mblase nun complexo modificado que cont\u00e9n Tim12, na superficie do complexo TIM22. Tim12 est\u00e1 unido \u00e1 membrana e deste xeito pode actuar como unha mol\u00e9cula de ligaz\u00f3n que se une a Tim9 e Tim10 na superficie do complexo TIM22. A preprote\u00edna transportadora que se est\u00e1 a translocar \u00e9 despois inserida na membrana mitocondrial interna dun modo que depende do potencial electoqu\u00edmico. O potencial de membrana \u00e9 necesario tanto para a inserci\u00f3n do precursor na translocase coma para a liberaci\u00f3n lateral da prote\u00edna na fase lip\u00eddica da membrana mitocondrial interna, o cal completa a translocaci\u00f3n da prote\u00edna. Por\u00e9n, este proceso dependente do potencial de membrana e ten lugar en ausencia de ATP.\nProte\u00ednas humanas que conte\u00f1en este dominio.\nTIM17A; TIMM17A; TIMM17B; TIMM22; TIMM23;\nEvoluci\u00f3n.\nO complexo TIM como tal non ten hom\u00f3logos en procariotas (a\u00ednda que hai homolox\u00eda dalgunhas subunidades con prote\u00ednas procari\u00f3ticas), pero est\u00e1 presente en todos os eucariotas, polo que se cre que apareceu no seu antepasado com\u00fan que levaba unha \"protomitocondria\" ancestral. Estudos sobre Tim17 indican que \u00e9 unha prote\u00edna moi conservada na evoluci\u00f3n. As prote\u00ednas Tim17, Tim22, e Tim23 te\u00f1en en com\u00fan unha topolox\u00eda similar e unha secuencia de amino\u00e1cidos hom\u00f3loga, e presentan semellanza co transportador OEP16 dos cloroplastos, e co compo\u00f1ente LivH dunha permease procari\u00f3tica. Tam\u00e9n se atopou homolox\u00eda no dominio de Tim44 e Tim14 eucari\u00f3ticas con prote\u00ednas de proteobacterias como as chamadas TimA e TimB. As subunidades de TIM puideron ter evolucionado a partir de transportadores de membrana de p\u00e9ptidos e amino\u00e1cidos bacterianos."}
{"id": "267948", "revid": "27155", "url": "https://gl.wikipedia.org/wiki?curid=267948", "title": "TIM", "text": ""}
{"id": "267949", "revid": "56817", "url": "https://gl.wikipedia.org/wiki?curid=267949", "title": "Po\u00e9tica (Arist\u00f3teles)", "text": "Po\u00e9tica (en grego \u03a0\u03b5\u03c1\u1f76 \u03c0\u03bf\u03b9\u03b7\u03c4\u03b9\u03ba\u1fc6\u03c2, \"Per\u00ec poi\u00eatik\u00eas\", literalmetne 'Da po\u00e9tica') \u00e9 unha obra de Arist\u00f3teles escrita no s\u00e9culo IV a.C., entre a fundaci\u00f3n da s\u00faa escola en Atenas o 335 a.C. e a s\u00faa marcha definitiva da cidade no ano 323 a.C., un ano antes da s\u00faa morte, coa funci\u00f3n de ditar as normas da arte. Concibida como apuntamentos persoais en d\u00faas partes, unha centrada na traxedia e a outra, que non se conserva, na comedia. \u00c9 o traballo de te\u00f3rica dram\u00e1tica m\u00e1is antigo que se conserva e o primeiro tratado filos\u00f3fico en tratar da teor\u00eda literaria . Perdido na tradici\u00f3n occidental, durante a Idade Media s\u00f3 se co\u00f1ec\u00eda por unha traduci\u00f3n latina dunha versi\u00f3n \u00e1rabe realizada por Averroes , actualmente o c\u00f3dice conservado m\u00e1is antigo que cont\u00e9n o texto \u00e9 o C\u00f3dex Parisinus 1141, redactado a fins do s\u00e9culo X ou principios do XI. A primeira traduci\u00f3n ao galego realizouna Fernando Gonz\u00e1lez M\u00fa\u00f1oz publicada pola Universidade da Coru\u00f1a no ano 2000.\nConcepci\u00f3n da arte.\nSegundo Arist\u00f3teles, a arte, e m\u00e1is concretamente a literatura, bas\u00e9ase na mimese ou imitaci\u00f3 da realidade e o seu obxectivo \u00e9 conseguir a catarse do receptor, que se identifica cos acontecementos que veu pasar aos personaxes que producen emoci\u00f3ns reais, as\u00ed e todo presenciar feitos de ficci\u00f3n. Estas emoci\u00f3ns serven de purificaci\u00f3n, xa que act\u00faan como desabafo e como aprendizaxe para saber como reaccionar en situaci\u00f3ns semellantes que se puideran presentar na vida. Por este motivo \u00e9 fundamental a verosimilitude da obra literaria, xa que se non \u00e9 crible non se pode producir a necesaria identificaci\u00f3n. Polo tanto, a diferenza do que pensaba Plat\u00f3n a arte ten unha funci\u00f3n social.\nA traxedia.\nPara Arist\u00f3teles a arte que explora m\u00e1is a fondo \u00e9 a da traxedia. Tr\u00e1tase dunha arte do teatro que imita personaxes nobres ou elevados, pero que padecen maluras, habitualmente ligadas ao destino, que provocan a catarse das emoci\u00f3ns do medo e da piedade no espectador, xa que non quere sufrir o que est\u00e1 a presenciar (temor), sentindo pola contra compaix\u00f3n polos infortunios dos protagonistas da obra."}
{"id": "267952", "revid": "23204", "url": "https://gl.wikipedia.org/wiki?curid=267952", "title": "Presto (filme)", "text": "Presto \u00e9 unha curtametraxe de animaci\u00f3n de Pixar que foi estreada no 2008. Emitiuse nos cines antes da estrea de \"WALL-E\". A curta conta a historia dun mago que trata de representar un espect\u00e1culo cun coello pouco colaborativo. \"Presto\" foi dirixido por veter\u00e1n animador de Pixar Doug Sweetland, sendo o seu debut como director."}
{"id": "267953", "revid": "23204", "url": "https://gl.wikipedia.org/wiki?curid=267953", "title": "Partly Cloudy", "text": "Partly Cloudy \u00e9 unha curtametraxe de animaci\u00f3n de Pixar que foi estreada no 2009. Foi escrita e dirixida por Peter Sohn e producida por Kevin Reher. Foi emitida nos cines antes da estrea de \"Up\" e foi incl\u00faido como contido especial no lanzamento en DVD e Blu-ray."}
{"id": "267954", "revid": "3054", "url": "https://gl.wikipedia.org/wiki?curid=267954", "title": "Vocalista", "text": ""}
{"id": "267955", "revid": "23204", "url": "https://gl.wikipedia.org/wiki?curid=267955", "title": "Day &amp; Night", "text": "Day &amp; Night \u00e9 unha curtametraxe de animaci\u00f3n de Pixar que foi estreada no 2010. Foi dirixida por Teddy Newton e producida por Kevin Reher. Foi emitida nos cines antes da estrea de \"Toy Story 3\"."}
{"id": "267956", "revid": "89787", "url": "https://gl.wikipedia.org/wiki?curid=267956", "title": "La Luna", "text": "La Luna \u00e9 unha curtametraxe de animaci\u00f3n de Pixar que foi estreada no 2011."}
{"id": "267957", "revid": "23204", "url": "https://gl.wikipedia.org/wiki?curid=267957", "title": "The Blue Umbrella", "text": "The Blue Umbrella \u00e9 unha curtametraxe de animaci\u00f3n de Pixar que foi estreada no 2013. Foi emitido nos cines xunto con \"Monsters University\". A curta foi dirixida por Saschka Unseld, do departamento t\u00e9cnico de Pixar."}
{"id": "267958", "revid": "22570", "url": "https://gl.wikipedia.org/wiki?curid=267958", "title": "S\u00edmbolos l\u00f3xicos", "text": "En L\u00f3xica empr\u00e9ganse un conxunto de s\u00edmbolos para representar expresi\u00f3ns l\u00f3xicas. Moitos destes s\u00edmbolos aparecen tam\u00e9n en expresi\u00f3ns matem\u00e1ticas."}
{"id": "267961", "revid": "1888", "url": "https://gl.wikipedia.org/wiki?curid=267961", "title": "Jos\u00e9 Sixto Garc\u00eda", "text": ""}
{"id": "267964", "revid": "839", "url": "https://gl.wikipedia.org/wiki?curid=267964", "title": "Diocese de Londres", "text": "Diocese de Londres pode referirse a:"}
{"id": "267965", "revid": "839", "url": "https://gl.wikipedia.org/wiki?curid=267965", "title": "Diocese episcopal de Pittsburgh", "text": ""}
{"id": "267966", "revid": "25871", "url": "https://gl.wikipedia.org/wiki?curid=267966", "title": "Diocese de Canterbury", "text": "Diocese de Canterbury pode referirse a:"}
{"id": "267969", "revid": "89787", "url": "https://gl.wikipedia.org/wiki?curid=267969", "title": "Lactato deshidroxenase", "text": "A lactato deshidroxenase ou L-lactato deshidroxenase (LDH ou LD) \u00e9 un encima que se encontra en animais, plantas e procariotas, que interv\u00e9n na fermentaci\u00f3n homol\u00e1ctica. Como deshidroxenase que \u00e9 transfire un hidr\u00f3xeno dunha mol\u00e9cula a outra. En concreto, a lactato deshidroxenase cataliza a conversi\u00f3nn reversible do piruvato en lactato e \u00e1 vez converte o coencima NADH na s\u00faa forma oxidada NAD+.\nPiruvato + NADH + H+ L-lactato + NAD+\nA lactato deshidroxenase ten importancia m\u00e9dica porque se encontra abundantemente nos tecidos corporais, como o m\u00fasculo e c\u00e9lulas do sangue. Como se libera cando hai danos nos tecidos, serve como marcador de lesi\u00f3ns e doenzas com\u00fans.\nO coencima que act\u00faa con este encima \u00e9 normalmente o NADH, pero pode actuar tam\u00e9n o NADP, a\u00ednda que m\u00e1is lentamente, no encima animal, pero non no bacteriano.\nEste artigo trata sobre a L-lactato deshidroxenase dependente de NAD(P) (EC1.1.1.27, e nome sistem\u00e1tico (S)-lactato:NAD+ oxidorredutase), pero existen outras clases de lactato deshidroxenase, que poden actuar sobre o D-lactato ou o L-lactato e ser dependentes do citocromo c ou do NAD(P), entre as que est\u00e1n: D-lactato deshidroxenase (citrocromo) (EC: 1.1.2.4), D-lactato deshidroxenase dependente de NAD(P) (EC: 1.1.1.28), e L-lactato deshidroxenase (citocromo) (EC: 1.1.2.3).\nReacci\u00f3ns.\nA lactato deshidroxenase cataliza a interconversi\u00f3n reversible do piruvato e o lactato \u00e1 vez que se interconverten o NADH e o NAD+. O piruvato \u00e9 o produto final da glic\u00f3lise, que cando non hai ox\u00edxeno ou \u00e9 moi escaso, fermenta a lactato. Despois, real\u00edzase a reacci\u00f3n inversa durante o ciclo de Cori no f\u00edgado. A altas concentraci\u00f3ns de lactato, o encima mostra inhibici\u00f3n por retroalimentaci\u00f3n, e a velocidade de conversi\u00f3n do piruvato en lactato dimin\u00fae.\nTam\u00e9n pode catalizar a deshidroxenaci\u00f3n do 2-hidroxibutirato, pero \u00e9 un substrato moito peor que o lactato para o encima. Ten moi pouca ou ningunha actividade co beta-hidroxibutirato.\nRegulaci\u00f3n do encima.\nEsta prote\u00edna pode usar o modelo da morfee\u00edna de regulaci\u00f3n alost\u00e9rica.\nHipoglicemia inducida por etanol.\nO etanol pode afectar indirectamente \u00e1 actividade deste encima. O etanol \u00e9 deshidroxenado a acetaldehido pola alcohol deshidroxenase, e despois este \u00e9 transformado en acetato pola acetaldehido deshidroxenase. Durante esta reacci\u00f3n prod\u00facense 2 NADH. Se est\u00e1n presentes grandes cantidades de etanol, prod\u00facense grandes cantidades de NADH, o que orixina unha depleci\u00f3n do NAD+ celular. Deste xeito, a conversi\u00f3n de piruvato en lactato increm\u00e9ntase debido \u00e1 rexeneraci\u00f3n asociada do NAD+ que se produce. Por tanto, pode ocorrer unha acidose l\u00e1ctica metab\u00f3lica no envelenamento por etanol.\nO incremento da proporci\u00f3n NADH/NAD+ tam\u00e9n pode causar hipoglicemia nun individuo en xax\u00fan que estivo bebendo e \u00e9 dependente da gliconeox\u00e9nese para manter os niveis de glicosa sangu\u00ednea. A alanina e o lactato son importantes precursores gliconeox\u00e9nicos que entran na gliconeox\u00e9nese en forma de piruvato. A proporci\u00f3n alta NADH/NAD+ cambia o equilibrio da lactato deshidroxenase cara ao lactato, para que se forme menos piruvato e, por tanto, dimin\u00faa a gliconeox\u00e9nese.\nIsoencimas.\nA lactato deshidroxenase funcional \u00e9 un homo ou heterotetr\u00e1mero composto polas subunidades M e H codificadas polos xenes \"LDHA\" do cromosoma 11 e \"LDHB\" do cromosoma 12, respectivamente. As posibles isoencimas son:\nO principal isoencima presentes no f\u00edgado e m\u00fasculo esquel\u00e9tico \u00e9 o M4, que ten catro subunidades M (M do ingl\u00e9s \"muscle\"), mentres que o isoencima H4 \u00e9 o principal na maior\u00eda das especies no coraz\u00f3n, con 4 subunidades H (H de \"heart\"). As outras variantes conte\u00f1en as d\u00faas subunidades en diferentes proporci\u00f3ns, polo que son heterotetr\u00e1meras.\nXeralmente a LDH-2 \u00e9 a forma predominante no soro sangu\u00edneo. Un nivel de LDH-1 m\u00e1is alto que o de LDH-2 (un \"patr\u00f3n invertido\" con respecto ao normal) suxire infarto de miocardio (as lesi\u00f3ns card\u00edacas liberan a LDH card\u00edaca LDH-1, no torrente sangu\u00edneo).\nXen\u00e9tica en humanos.\nAs subunidades M e H est\u00e1n codificadas en dous xenes diferentes:\nAs mutaci\u00f3ns na subunidade M foron asociadas \u00e1 rara enfermidade chamada \"mioglobinuria do esforzo\", e describ\u00edronse mutaci\u00f3ns da subunidade H, pero non parecen producir doenzas.\nUso m\u00e9dico.\nA LDH \u00e9 unha prote\u00edna que normalmente aparece en todo o corpo en pequenas cantidades. Moitos cancros poden aumentar os niveis de LDH, polo que a LDH pode utilizarse como un marcador de tumores, pero ao mesmo tempo, non \u00e9 \u00fatil para identificar o tipo de cancro. A medida dos niveis de LDH pode ser \u00fatil para monitorizar o tratamento dun cancro. Condici\u00f3ns non cancerosas que tam\u00e9n elevan os niveis de LDH son a insuficiencia card\u00edaca, hipotiroidismo, anemia, e enfermidades pulmonares ou hep\u00e1ticas.\nA descomposici\u00f3n dos tecidos libera LDH, e, por tanto, pode medirse a LDH para co\u00f1ecer o grao de descomposici\u00f3n do tecido, por exemplo hem\u00f3lise. Outros trastornos indicados por niveis elevados de LDH son cancro, meninxite, encefalite, pancreatite aguda, e infecci\u00f3n por VIH. A LDH m\u00eddese polo test da lactato deshidroxenase (LDH). A comparaci\u00f3n dos valores de LDH medidos cos normais axuda \u00e1 diagnose.\nHem\u00f3lise.\nEn medicina, a LDH util\u00edzase a mi\u00fado como marcador da descomposici\u00f3n de tecidos, e como a LDH \u00e9 abundante nos gl\u00f3bulos vermellos pode funcionar como marcador para a hem\u00f3lise. Unha mostra de sangue que foi manipulada incorrectamente pode dar un falso positivo indicando altos niveis de LDH debido ao dano sufrido polos gl\u00f3bulos vermellos pola mala manipulaci\u00f3n.\nPode utilizarse tam\u00e9n como marcador para o infarto de miocardio. Despois dun infarto, os niveis de LDH chegan a un m\u00e1ximo aos 3\u20134 d\u00edas e permanecen elevados durante 10 d\u00edas. Deste modo, os niveis elevados de LDH (nos que o nivel de LDH1 \u00e9 m\u00e1is alto que o de LDH2) poden ser \u00fatiles para determinar se un paciencte tivo un infarto de miocardio se o examinan os doutores d\u00edas despois do episodio de dor de peito.\nRenovaci\u00f3n de tecidos.\nOutros usos son a avaliaci\u00f3n da necrose nos tecidos en xeral; isto p\u00f3dese aplicar cando non hai outros indicadores de hem\u00f3lise. Util\u00edzase para facer un seguimento do cancro (especialmente en pacientes de linfoma), xa que as c\u00e9lulas cancerosas te\u00f1en un alto grao de renovaci\u00f3n e as c\u00e9lulas destru\u00eddas orixinan un nivel elevado de LDH.\nExsudados e transudados.\nA medida da LDH en flu\u00eddos aspirados dun derramamento pleural ou peric\u00e1rdico poden axudar a distinguir entre exsudados (flu\u00eddos segregados activamente, por exemplo, debido \u00e1 inflamaci\u00f3n) ou transudados (flu\u00eddos segregados pasivamente, debido a unha alta presi\u00f3n hidrost\u00e1tica ou a unha baixa presi\u00f3n onc\u00f3tica). O criterio usual \u00e9 que unha proporci\u00f3n de LDH no flu\u00eddo con respecto ao l\u00edmite superior de LDH normal no soro de m\u00e1is de 0,6 ou 2/3 indica un exsudado, mentres que unha proporci\u00f3n menor indica un transudado. Os distintos laboratorios te\u00f1en diferentes valores como l\u00edmite superiro de LDH no soro, pero son exemplos 200 e 300 IU/L. Nun empiema (pus nunha cavidade anat\u00f3mica natural), os niveis de LDH, en xeral, exceden as 1000 IU/L.\nMeninxite e encefalite.\nNiveis altos de LDH no l\u00edquido cefalorraqu\u00eddeo est\u00e1n asociados a mi\u00fado coa meninxite bacteriana. En casos de meninxite v\u00edrica, uns niveis altos de LDH, en xeral, indican a presenza de encefalite e un mal progn\u00f3stico.\nVIH.\nA LDH m\u00eddese con frecuencia en pacientes de VIH como un marcador non espec\u00edfico para a pneumon\u00eda por Pneumocystis (PCP), causada por \"Pneumocystis jirovecii\". Unha elevada LDH no marco de s\u00edntomas respiratorios das v\u00edas superiores nun paciente de VIH suxiren unha PCP (pero non a diagnostican con certeza). Por\u00e9n, nos pacientes VIH positivos con s\u00edntomas respiratorios, un nivel moi alto de LDH (&gt;600 IU/L) indicou histoplasmose nun estudo de 120 pacientes de PCP e 30 de histoplasmose.\nV\u00e9xase tam\u00e9n.\nOutros artigos.\n\"Este artigo incorpora contidos en dominio p\u00fablico de Pfam e InterPro IPR015409\""}
{"id": "267971", "revid": "27155", "url": "https://gl.wikipedia.org/wiki?curid=267971", "title": "L-lactato deshidroxenase", "text": ""}
{"id": "267974", "revid": "85894", "url": "https://gl.wikipedia.org/wiki?curid=267974", "title": "Emilio Villelga Rodr\u00edguez", "text": "Emilio Antonio Villelga Rodr\u00edguez, nado en Santiago de Compostela o 27 de outubro de 1846 e finado na mesma cidade o 23 de xu\u00f1o de 1934, foi un sacerdote, te\u00f3logo e xornalista galego.\nTraxectoria.\nCursou estudos de profesor mercantil na Coru\u00f1a e despois fixo o bacharelato en Santiago de Compostela. Ingresou no Seminario de Compostela, f\u00edxose doutor en Teolox\u00eda e foi profesor do Seminario. Foi profesor de grego, hebreo e alem\u00e1n no Instituto de Santiago e cara a 1900 foi profesor de Relixi\u00f3n e Moral na Escola Normal Superior de Santiago.\nViaxou por varios pa\u00edses de Europa. Foi redactor de \"El Porvenir\", dirixiu \"Galicia Cat\u00f3lica\" e colaborou en \"La Revista Popular\" e \"El Requet\u00e9\". Participou nos Xogos florais de Pontevedra o 18 de agosto de 1887 co texto \"Unha festa en Louxo\".\nBeneficiario da Catedral de Santiago de Compostela, foi elixido correspondente da Real Academia Galega o 2 de abril de 1907."}
{"id": "267975", "revid": "5863", "url": "https://gl.wikipedia.org/wiki?curid=267975", "title": "Santa Baia de Donas", "text": ""}
{"id": "267976", "revid": "1888", "url": "https://gl.wikipedia.org/wiki?curid=267976", "title": "Emilio A. Villelga Rodr\u00edguez", "text": ""}
{"id": "267982", "revid": "22570", "url": "https://gl.wikipedia.org/wiki?curid=267982", "title": "Porcentaxe (s\u00edmbolo)", "text": "O signo de porcentaxe (%) \u00e9 o s\u00edmbolo empregado para indicar unha porcentaxe ou unha fracci\u00f3n de 100. Tam\u00e9n est\u00e1n relacionados con este s\u00edmbolo os que indican a expresi\u00f3n dun n\u00famero \"por mil\" (\u2030) ou \"por dez mil\" (), que significan que o n\u00famero est\u00e1 dividido por mil ou por dez mil, respectivamente.\nHistoria.\nNon existen evidencias do uso dun s\u00edmbolo para indicar a porcentaxe anterior a 1425. O habitual era o emprego de expresi\u00f3ns italianas como \"per cento\" (\"para cen\"), en ocasi\u00f3ns abreviado (\"per 100\", \"p 100\", \"p cento\"). A letra p cun trazo cruzado adoitaba representar na Idade Media as palabras per, por, par ou pur.\nA partir de 1425 aparece a abreviatura \"pc\" cun pequeno c\u00edrculo indicando a terminaci\u00f3n \"-o\" do italiano (como en \"primo, secondo\"). A abreviatura \"pc\" evolucionou a un signo de fracci\u00f3n horizontal arredor do 1650.\nOs signos \u2030 e foron creados a partir de %.\nUso.\nO uso m\u00e1is habitual do signo % \u00e9 para indicar unha porcentaxe, pero tam\u00e9n se emprega noutros contextos:"}
{"id": "267983", "revid": "85894", "url": "https://gl.wikipedia.org/wiki?curid=267983", "title": "Dar\u00edo Ulloa", "text": "Dar\u00edo Ulloa Varela, nado en Pontevedra cara a 1850 e finado en Madrid o 13 de setembro de 1903, foi un xornalista e maxistrado galego.\nTraxectoria.\nIrm\u00e1n de Torcuato Ulloa Varela. Foi director de \"La Idea\" (1870), redactor de \"El Radical\", participou en \"Biograf\u00edas gallegas. Historia y hechos de los personajes m\u00e1s importantes del pais\" (1876) e colaborou en \"El Heraldo Gallego\". Trasladouse a Madrid, onde foi redactor de \"La Iberia\" e \"La Correspondencia de Espa\u00f1a\" e redactor e logo director de \"La Izquierda Din\u00e1stica\". Licenciouse en Dereito e seguiu a carreira xudicial: foi xu\u00edz municipal dun dos distritos de Madrid, fiscal en Filipinas, foi maxistrado da Audiencia de Ponce (Porto Rico) e en 1897 da Audiencia da Habana. \nRetornado \u00e1 pen\u00ednsula foi xu\u00edz de Santander, dun dos distritos de Barcelona e despois presidente da Audiencia de Bilbao; en agosto de 1903 foi nomeando maxistrado da Audiencia Territorial da Coru\u00f1a."}
{"id": "267984", "revid": "1888", "url": "https://gl.wikipedia.org/wiki?curid=267984", "title": "Dar\u00edo Ulloa Varela", "text": ""}
{"id": "267985", "revid": "85894", "url": "https://gl.wikipedia.org/wiki?curid=267985", "title": "Albino Sim\u00e1n", "text": "Albino Sim\u00e1n Pintos, nado en Pontevedra en 1868 e finado na mesma cidade o 10 de xullo de 1890, foi un xornalista e escritor galego.\nTraxectoria.\nFoi redactor de \"El Adelanto\" (1882) e \"O Galiciano\", colaborou en \"A Fuliada\" e foi director de \"El Chisme\" (1884) e \"El Trueno\" (1885). Finou en Pontevedra con vinte e un anos."}
{"id": "267989", "revid": "56817", "url": "https://gl.wikipedia.org/wiki?curid=267989", "title": "Prima", "text": "Os s\u00edmbolos prima (\u00a0\u2032\u00a0), segunda (\u00a0\u2033\u00a0) e terceira (\u00a0\u00a0) son s\u00edmbolos empregados con distintos significados en Matem\u00e1ticas e outras Ciencias, Ling\u00fc\u00edstica e M\u00fasica. Este s\u00edmbolo \u00e9 diferente do ap\u00f3strofo, acento agudo, acento grave, comi\u00f1as ou o signo de \u00eddem.\nHistoria.\nO nome \"prima\" prov\u00e9n de ler a notaci\u00f3n \"x\"\u2032 como a primeira dunha serie, seguida por \u201cx segunda\u201d, e as\u00ed sucesivamente.\nUsos.\nLing\u00fc\u00edstica.\nNa transliteraci\u00f3n dalgunhas linguas eslavas denota palatalizaci\u00f3n.\nM\u00fasica.\nNo sistema de notaci\u00f3n de Helmholtz empr\u00e9ganse a prima e a segunda para distinguir notas en diferentes oitavas."}
{"id": "267991", "revid": "1888", "url": "https://gl.wikipedia.org/wiki?curid=267991", "title": "Albino Sim\u00e1n Pintos", "text": ""}
{"id": "267992", "revid": "89787", "url": "https://gl.wikipedia.org/wiki?curid=267992", "title": "L-lactato deshidroxenase (citocromo)", "text": "A L-lactato deshidroxenase (citocromo) (n\u00famero EC 1.1.2.3) \u00e9 un encima que cataliza a reacci\u00f3n qu\u00edmica reversible seguinte:\nNos l\u00e9vedos \"Saccharomyces\" en cada un das subunidades deste encima tetram\u00e9rico hai dous dominios que levan un grupo hemo e un grupo prost\u00e9tico FMN. O citocromo est\u00e1 nos residuos 1-99."}
{"id": "267996", "revid": "89787", "url": "https://gl.wikipedia.org/wiki?curid=267996", "title": "D-lactato deshidroxenase (citrocromo)", "text": "A D-lactato deshidroxenase (citocromo) (n\u00famero EC 1.1.2.4) \u00e9 un encima que cataliza a seguinte reacci\u00f3n qu\u00edmica reversible:\nD-lactato + 2 ferricitocromo c piruvato + 2 ferrocitocromo c\nEste encima pertence \u00e1 clase das oxidorredutases, especificamente os que act\u00faan sobre o grupo CH-OH do doante cun citocromo como aceptor. O nome sistem\u00e1tico deste encima \u00e9 (D)-lactato:ferricitocromo-c 2-oxidorredutase. Outros nomes com\u00fans que se lle dan son D-lactato (citocromo) deshidroxenase, D-(-)-lactato deshidroxenase dependente de citocromo, D-lactato-cytochrome c redutase, e D-(-)-l\u00e1ctico citocromo c redutase. Este encima participa no metabolismo do piruvato. Emprega un cofactor, o FAD. Este tipo de encima aparece en animais, fungos, bacterias e recentemente foi atopado en plantas.\n. Crese que \u00e9 importante para a detoxificaci\u00f3n do metilglioxal por medio da ruta da glioxilase."}
{"id": "267997", "revid": "85894", "url": "https://gl.wikipedia.org/wiki?curid=267997", "title": "David P\u00e9rez Mandado", "text": "Juan David P\u00e9rez Mandado, finado en 1897, foi un mestre e escritor galego.\nTraxectoria.\nMestre, exerceu en Cambados. Foi director de \"La Antorcha Marinera\" de Pontevedra (1892). Escribiu de varias obras did\u00e1cticas."}
{"id": "268001", "revid": "54334", "url": "https://gl.wikipedia.org/wiki?curid=268001", "title": "D-lactato deshidroxenase", "text": "A D-lactato deshidroxenase (n\u00famero EC 1.1.1.28) \u00e9 un encima que cataliza a seguinte reacci\u00f3n reversible:\npiruvato + NADH + H+ D-lactato + NAD+\nO seu nome sistem\u00e1tico \u00e9 (R)-lactato:NAD+ oxidorredutase. Outros nomes que recibe son: D-\u00e1cido l\u00e1ctico deshidroxenase, D-LDH, D-l\u00e1ctico deshidroxenase. Existe en eucariotas e procariotas.\nEn \"Lactobacillus bulgaricus\" o encima ten d\u00faas subunidades iguais de 332 amino\u00e1cidos e durante o peche do dominio do centro activo un grupo de residuos de amino\u00e1cidos hidrof\u00f3bicos rodea o grupo metilo do piruvato, e a especificidade do substrato depende de polo menos tres destes residuos.\nNa D-lactato deshidroxenase de \"Escherichia coli\" existe un dominio de uni\u00f3n \u00e1 membrana. Este consta dunha grande folla beta de sete cadeas antiparalelas flanqueada a ambos os lados por h\u00e9lices alfa. Permite a asociaci\u00f3n a membranas."}
{"id": "268002", "revid": "25871", "url": "https://gl.wikipedia.org/wiki?curid=268002", "title": "Uni\u00f3n Dem\u00f3crata Independente", "text": "A Uni\u00f3n Dem\u00f3crata Independiente (UDI) \u00e9 un partido pol\u00edtico chileno de dereita. O partido foi fondado no 24 de setembro de 1983 como un movemento pol\u00edtico por o seu principal precursor chamado Xaime Guzm\u00e1n, un avogado, pol\u00edtico e un profesor universitario, quen establece os cimentos das pol\u00edticas clave do r\u00e9xime militar do pa\u00eds e tam\u00e9n foi senador desde 1990 ata o seu asasinato no 1 de abril de 1991 polo Frente Patri\u00f3tico Manuel Rodr\u00edguez. As s\u00faas orixes rem\u00f3ntanse ao movemento ideol\u00f3xico gremial nacido na Pontificia Universidade Cat\u00f3lica de Chile no ano 1966, o partido caracter\u00edzase por fomentar a independencia e a despolitizaci\u00f3n dos corpos intermedios da sociedade do pa\u00eds. A UDI, en conxunto coa Renovaci\u00f3n Nacional e outros movementos pequenos, conforman unha coalici\u00f3n dos partidos de dereita chamada \"Coalici\u00f3n por el Cambio\", que \u00e9 o sucesor da \"Alianza por Chile\" e subiu ao poder en marzo de 2010, tras a vitoria das elecci\u00f3ns presidenciais realizada en xaneiro de 2010. O partido \u00e9 no presente o maior partido pol\u00edtico no Congreso do pa\u00eds. O presidente do partido \u00e9 Patricio Melero.\nCandidatos presidenciais.\nLista dos candidatos presidenciais apoiados pola UDI."}
{"id": "268004", "revid": "85894", "url": "https://gl.wikipedia.org/wiki?curid=268004", "title": "Solbeira, A Manchica, A Merca", "text": " Solbeira \u00e9 un lugar da parroquia da Manchica no concello ourens\u00e1n da Merca na comarca da Terra de Celanova. Ti\u00f1a 82 habitantes no ano 2012 segundo datos do INE e do IGE, dos cales 33 eran homes e 49 mulleres."}
{"id": "268005", "revid": "85894", "url": "https://gl.wikipedia.org/wiki?curid=268005", "title": "Bouzas, A Manchica, A Merca", "text": "Bouzas \u00e9 un lugar da parroquia da Manchica no concello ourens\u00e1n da Merca na comarca da Terra de Celanova."}
{"id": "268006", "revid": "85894", "url": "https://gl.wikipedia.org/wiki?curid=268006", "title": "Fondo de Vila, A Manchica, A Merca", "text": " Fondo de Vila \u00e9 un lugar da parroquia da Manchica no concello ourens\u00e1n da Merca na comarca da Terra de Celanova."}
{"id": "268007", "revid": "85894", "url": "https://gl.wikipedia.org/wiki?curid=268007", "title": "Nogueira, A Manchica, A Merca", "text": " Nogueira \u00e9 un lugar da parroquia da Manchica no concello ourens\u00e1n da Merca na comarca da Terra de Celanova."}
{"id": "268008", "revid": "785", "url": "https://gl.wikipedia.org/wiki?curid=268008", "title": "As P\u00edas", "text": "O top\u00f3nimo As P\u00edas pode referirse a varios lugares de Galicia:"}
{"id": "268009", "revid": "32797", "url": "https://gl.wikipedia.org/wiki?curid=268009", "title": "Partido Socialista de Chile", "text": "O Partido Socialista de Chile (PS) \u00e9 un partido pol\u00edtico chileno de esquerda democr\u00e1tica. O partido \u00e9 parte da \"Concertaci\u00f3n de Partidos por la Democracia\" e agora tam\u00e9n \u00e9 parte da \"Nueva Mayor\u00eda\". Tras as elecci\u00f3ns de 2005, o seu bloque parlamentario est\u00e1 composto de 15 deputados e oito senadores. O presidente do partido \u00e9 Osvaldo Andrade. O PS foi o partido do presidente Salvador Allende, quen foi un dos seus fundadores en 19 de abril de 1933. No ano 1969, consegue entrar inicialmente na coalici\u00f3n de centro esquerda da Unidade Popular. Despois do golpe militar de 1973, o partido foi prohibido xunto con todos os outros partidos pol\u00edticos, e foi dividido en varios grupos que non volven xuntos ata a restauraci\u00f3n da democracia no ano 1990. Desde a restauraci\u00f3n da democracia, constit\u00fae a coalici\u00f3n de centro esquerda entre os socialistas e o \"Partido Dem\u00f3crata Cristiano de Chile\", formando a \"Concertaci\u00f3n\" que gobernou o pa\u00eds desde 1990 ata 2010."}
{"id": "268011", "revid": "1888", "url": "https://gl.wikipedia.org/wiki?curid=268011", "title": "Juan David P\u00e9rez Mandado", "text": ""}
{"id": "268012", "revid": "56817", "url": "https://gl.wikipedia.org/wiki?curid=268012", "title": "La Antorcha Marinera", "text": "La Antorcha Marinera foi un semanario editado en Pontevedra entre 1892 e 1893.\nHistoria e caracter\u00edsticas.\nApareceu en decembro de 1892. O seu director, propietario e \u00fanico redactor era Juan David P\u00e9rez Mandado. Naceu coa pretensi\u00f3n de dar a co\u00f1ecer as posibilidades tur\u00edsticas das r\u00edas galegas. Cesou a s\u00faa publicaci\u00f3n ao pouco tempo."}
{"id": "268013", "revid": "89787", "url": "https://gl.wikipedia.org/wiki?curid=268013", "title": "Alfa-cetoglutarato deshidroxenase", "text": "A alfa-cetoglutarato deshidroxenase ou 2-oxoglutarato deshidroxenase compo\u00f1ente E1, mitocondrial (n\u00famero EC 1.2.4.2) \u00e9 un dos tres encimas que forman parte do complexo da alfa-cetoglutarato deshidroxenase, que interv\u00e9n no ciclo do \u00e1cido c\u00edtrico. Nos humanos esta unidade encim\u00e1tica est\u00e1 codificada no xene OGDH do cromosoma 7. O xene cont\u00e9n 32 ex\u00f3ns e carece das t\u00edpicas caixas TATA ou CAAT na rexi\u00f3n que flanquea a rexi\u00f3n 5'.\nFunci\u00f3n.\nO xene OGDH codifica a subunidade E1 do complexo da alfa-cetoglutarato deshidroxenase que realiza a primeira das reacci\u00f3ns do complexo, na que se produce unha descarboxilaci\u00f3n con liberaci\u00f3n de CO2. Nas outras unidades encim\u00e1ticas do complexo ten lugar a formaci\u00f3n de succinil-CoA e NADH, que, xunto co CO2, son os produtos finais desta reacci\u00f3n do ciclo do \u00e1cido c\u00edtrico. A prote\u00edna est\u00e1 localizada na matriz mitocondrial e utiliza o cofactor pirofosfato de tiamina. A reacci\u00f3n catalizada \u00e9:\nalfa-cetoglutarato + [dihidrolipoillisina-residuo succiniltransferase] lipoillisina = [dihidrolipoillisina-residuo succiniltransferase] S-succinildihidrolipoillisina + CO2.\nImportancia m\u00e9dica.\nUnha deficiencia conx\u00e9nita na actividade da alfa-cetoglutarato deshidroxenase crese que produce hipoton\u00eda, acidose metab\u00f3lica, e hiperlactatemia."}
{"id": "268014", "revid": "27155", "url": "https://gl.wikipedia.org/wiki?curid=268014", "title": "OGDH", "text": ""}
{"id": "268015", "revid": "56817", "url": "https://gl.wikipedia.org/wiki?curid=268015", "title": "La Uni\u00f3n Nacional", "text": "La Uni\u00f3n Nacional foi un xornal editado en Pontevedra entre 1900 e 1901.\nHistoria e caracter\u00edsticas.\nSubtitulado \"Diario de Pontevedra\", apareceu o 2 de abril de 1900. Dirixido por Juan Manuel Rodr\u00edguez de Cea. Portavoz do movemento republicano de Pontevedra, o seu administrador era Joaqu\u00edn Poza Cobas. Foi o seu redactor Severino P\u00e9rez V\u00e1zquez e entre os seus colaboradores figurou Adolfo Lahorra. Cesou a s\u00faa publicaci\u00f3n non antes de marzo de 1901."}
{"id": "268025", "revid": "27155", "url": "https://gl.wikipedia.org/wiki?curid=268025", "title": "Caixa TATA", "text": "A caixa TATA (tam\u00e9n chamada TATA box ou caixa de Goldberg-Hogness) \u00e9 unha secuencia de ADN (elemento regulador en cis) que se encontra na rexi\u00f3n promotora dos xenes de eucariotas e arqueas. Aproximadamente o 24% dos xenes humanos conte\u00f1en unha caixa TATA na parte central (\"core\") do seu promotor.\nA caixa TATA consid\u00e9rase que \u00e9 a secuencia promotora central, e constit\u00fae o sitio de uni\u00f3n do factor de transcrici\u00f3n xeral ou de histonas (a uni\u00f3n do factor de transcrici\u00f3n bloquea a uni\u00f3n al\u00ed dunha histona e viceversa) e est\u00e1 implicado nos procesos de transcrici\u00f3n da ARN polimerase.\nFuncionamento.\nA caixa TATA ten unha secuencia de ADN central, que \u00e9 5'-TATAAA-3' ou unha variante, que xeralmente vai seguida por tres ou m\u00e1is bases de adenina. Xeralmente est\u00e1 localizada 25 pares de bases en direcci\u00f3n \"corrente arriba\" do sitio de inicio da transcrici\u00f3n. A secuencia crese que variou pouco no decurso da evoluci\u00f3n, e posiblemente se orixinou nun primitivo organismo eucari\u00f3tico.\n\u00c1 caixa TATA \u00fanese normalmente a prote\u00edna de uni\u00f3n \u00e1 TATA (TBP, \"TATA binding protein\") durante o proceso da transcrici\u00f3n, o cal fai que o ADN se desenrole, e dobre uns 80\u00b0. A secuencia rica en AT facilita un desenrolamento doado (debido \u00e1 menor forza das interacci\u00f3ns entre as bases A e T en comparaci\u00f3n coas G e C). A TBP \u00e9 unha prote\u00edna pouco usual porque se une ao suco menor do ADN e faino por medio dunha folla \u03b2.\nA caixa TATA at\u00f3pase xeralmente no sitio onde se une a ARN polimerase II. Primeiro, \u00fanese o factor de transcrici\u00f3n TFIID \u00e1 caixa TATA, o que vai seguido da uni\u00f3n de TFIIA \u00e1 parte situada \"augas arriba\" de TFIID. O TFIIB pode despois unirse \u00e1 parte situada \"augas abaixo\" de TFIID. A polimerase pode despois reco\u00f1ecer este complexo multiproteico e unirse a el, xunto con outros varios factores de transcrici\u00f3n como TFIIF, TFIIE e TFIIH. Ent\u00f3n, a transcrici\u00f3n pode comezar, e a polimerase m\u00f3vese ao longo da febra de ADN, deixando a TFIID e TFIIA, que permanecen unidos \u00e1 caixa TATA. Estes poden despois facilitar a uni\u00f3n de m\u00e1is mol\u00e9culas de ARN polimerase II.\nEste conxunto formado pola ARN polimerase II e varios factores de transcrici\u00f3n co\u00f1\u00e9cese como complexo transcricional basal (BTC). Neste estado, o complexo s\u00f3 pode producir un nivel baixo de transcrici\u00f3n. Para que se incrementen os niveis de transcrici\u00f3n, o BTC debe ser estimulado por outros factores, como por exemplo rexi\u00f3ns do ADN adicionais estimulantes como a caixa CAAT.\nEn realidade, a maior\u00eda dos xenes carecen de caixa TATA e utilizan no seu lugar un elemento iniciador ou un n\u00facleo promotor augas abaixo (DCE , \"downstream core promoter\"). Non obstante, a TBP sempre est\u00e1 implicada e \u00e9 forzada a unirse ao ADN mesmo sen que haxa especificidade de secuencia. Un estudo de todo o xenoma estableceu que a fracci\u00f3n de promotores humanos dependentes da TATA era de ~10%. Un estudo anterior de ~1.000 xenes atopou que o 32% dos promotores ti\u00f1an caixa TATA."}
{"id": "268026", "revid": "98629", "url": "https://gl.wikipedia.org/wiki?curid=268026", "title": "A forza do cari\u00f1o", "text": "A forza do cari\u00f1o (en versi\u00f3n orixinal inglesa Terms of Endearment) \u00e9 un filme estadounidense dirixido, producido e escrito por James L. Brooks que se estreou en 1983. \u00c9 unha adaptaci\u00f3n da novela de Larry McMurtry, e est\u00e1 protagonizada por Shirley MacLaine, Debra Winger, Jack Nicholson, Danny DeVito, Jeff Daniels e John Lithgow. A historia abrangue 30 anos da relaci\u00f3n entre Aurora Greenway (MacLaine) e a s\u00faa filla Emma (Winger).\nO filme recibiu 11 nomeamentos \u00f3s Premios Oscar e ga\u00f1ou cinco. Brooks ga\u00f1ou o premio polo mellor filme, mellor director e mellor gui\u00f3n adaptado, mentres que MacLaine ga\u00f1ou o Oscar \u00e1 mellor actriz e Nicholson ga\u00f1ou o Oscar \u00f3 mellor actor secundario. Ademais, ga\u00f1ou catro Globos de Ouro.\nSinopse.\nAurora (Shirley MacLaine) e Emma (Debra Winger) son unha nai e unha filla moi unidas, pero con puntos de vista moi distintos sobre a vida. Aurora, que est\u00e1 vi\u00fava, \u00e9 unha muller temperamental pero de bo coraz\u00f3n, e Emma \u00e9 unha moza rebelde que est\u00e1 desexando sa\u00edr de casa e independizarse; o malo \u00e9 que para conseguilo segue o cami\u00f1o m\u00e1is convencional: casar. Pola s\u00faa parte, Aurora ten un romance cun ex-astronauta (Jack Nicholson). A trav\u00e9s dos anos, nai e filla intentan sempre buscar o mellor xeito de soportarse e atopar a felicidade."}
{"id": "268031", "revid": "1888", "url": "https://gl.wikipedia.org/wiki?curid=268031", "title": "Emilio \u00c1lvarez Jim\u00e9nez", "text": ""}
{"id": "268032", "revid": "5863", "url": "https://gl.wikipedia.org/wiki?curid=268032", "title": "Jos\u00e9 Varela Cadaval", "text": "Jos\u00e9 Varela-Cadaval Fern\u00e1ndez-de Tejada, I conde de Ramir\u00e1s, nado en Tui o 22 de outubro de 1817 e finado en Santiago de Compostela o 3 de decembro de 1885, foi un pol\u00edtico galego.\nTraxectoria.\nFoi varias veces alcalde de Santiago de Compostela, e concelleiro tam\u00e9n dende 1852 e Primeiro Tenente de Alcalde en 1875. Foi deputado a Cortes por Pontevedra en 1867. Por Real decreto de 5 de xullo de 1875 Afonso XII concedeulle o t\u00edtulo de conde de Ramir\u00e1s.\nCasou coa s\u00faa curm\u00e1 Mar\u00eda del Socorro Berm\u00fadez Acevedo, coa que tivo unha filla, Mar\u00eda del Carmen Varela Berm\u00fadez. En Santiago de Compostela constru\u00edu a s\u00faa casa-palacio no soar no que anteriormente se situaba o Colexio dos Irlandeses."}
{"id": "268033", "revid": "5488479", "url": "https://gl.wikipedia.org/wiki?curid=268033", "title": "Condado de Ramir\u00e1s", "text": "O condado de Ramir\u00e1s \u00e9 un t\u00edtulo nobiliario outorgado ao deputado en Cortes Jos\u00e9 Varela Cadaval por Afonso XII, mediante Real Decreto de 5 de xullo de 1875."}
{"id": "268034", "revid": "12452", "url": "https://gl.wikipedia.org/wiki?curid=268034", "title": "Conde de Ramiranes", "text": ""}
{"id": "268035", "revid": "98629", "url": "https://gl.wikipedia.org/wiki?curid=268035", "title": "Mar\u00eda del Carmen Varela Berm\u00fadez", "text": "Mar\u00eda del Carmen Varela Berm\u00fadez, II condesa de Ramir\u00e1s, finada en Madrid o 15 de novembro de 1927, foi unha arist\u00f3crata galega.\nTraxectoria.\nFilla de Jos\u00e9 Varela Cadaval, \u00e1 s\u00faa morte sucedeuno no t\u00edtulo por Real carta de sucesi\u00f3n do 14 de xu\u00f1o de 1886. Casou co seu curm\u00e1n Jos\u00e9 Mar\u00eda Berm\u00fadez de la Puente. O fillo m\u00e1is vello, Alfonso Berm\u00fadez Varela, herdou o condado de Ramiranes, e o segundo, Jos\u00e9 Mar\u00eda, foi conde de Castelo."}
{"id": "268036", "revid": "98629", "url": "https://gl.wikipedia.org/wiki?curid=268036", "title": "Ensign F1", "text": "Ensign foi un construtor brit\u00e1nico de F\u00f3rmula 1. Participou en 133 grandes premios, cun total de 155 coches. Ensign anotou 19 puntos no campionato e non fixo ning\u00fan podio. O mellor resultado foi un cuarto lugar no Gran Premio do Brasil de 1981 de Marc Surer, quen tam\u00e9n fixo a volta r\u00e1pida da carreira.\nO equipo Ensign foi fundado por Morris Nunn, que tam\u00e9n levaba a cabo tarefas de dese\u00f1o durante as d\u00faas primeiras tempadas da existencia do equipo. Nunn m\u00e1is tarde pasar\u00eda a ser un enxe\u00f1eiro xefe prominente na Champ Car serie con sede en Am\u00e9rica, ga\u00f1ando campionatos cos pilotos Alex Zanardi e Juan Pablo Montoya a finais de 1990.\nF\u00f3rmula Un.\nEn 1973 Ensing presentouse na F\u00f3rmula 1 financiado por Rikky von Opel. A s\u00faa primeira tempada non foi exitosa e von Opel s\u00f3 acabou tres carreiras. O mellor resultado do equipo esa tempada foi o 13\u00ba no Gran Premio de Gran Breta\u00f1a. Ensign mantivo a Rikky von Opel para , pero foise logo da primeira carreira da tempada retir\u00e1ndose da competici\u00f3n e logo de fichar polo equipo Brabham. Vern Schuppan substitu\u00edu a von Opel. Schuppan s\u00f3 terminou o Gran Premio de B\u00e9lxica e m\u00e1is tarde nesa tempada foi substitu\u00eddo por Mike Wilds. Wilds s\u00f3 cualificou en Am\u00e9rica, terminou a carreira, pero non clasificou.\nEn 1975 Ensign foi esponsorizado por HB Bewaking (unha compa\u00f1\u00eda holandesa) fac\u00e9ndoos asinar a pilotos holandeses. Roelof Wunderink e Gijs van Lennep. Wunderink non tivo moito \u00e9xito, clasificou en tres carreiras e terminou unha. Gijs van Lennep clasificado para todas as s\u00faas carreiras e logrou o sexto lugar en Alema\u00f1a, firmando os primeiros puntos de Ensign na F\u00f3rmula Un. Chris Amon tam\u00e9n correu para o equipo en Austria e Italia terminando 12\u00ba en ambas ocasi\u00f3ns. En Chris Amon quedou con Ensign tendo grandes resultados en cualificaci\u00f3n. Cualificou terceiro en Suecia e no sexto lugar en Gran Breta\u00f1a, pero s\u00f3 logrou puntos en Espa\u00f1a, onde terminou no quinto lugar. Patrick N\u00e8ve substitu\u00edu a Amon en Francia e Hans Binder substitu\u00edu a Amon en Austria. Jacky Ickx correr\u00eda o resto da tempada para Ensign.\nEn Clay Regazzoni correu para Ensign, anotando cinco puntos obtendo como mellor resultado a quinta posici\u00f3n en Italia e Am\u00e9rica. En , o equipo fichou a Danny Ongais e Lamberto Leoni, pero Ongais abandonou logo de d\u00faas carreiras e Leoni logo de catro carreiras. Jacky Ickx correu as seguinte catro carreiras. Derek Daly correr\u00eda o resto da tempada anotando un punto no Canad\u00e1. Tam\u00e9n en 1978 Nelson Piquet fixo o seu debut na F\u00f3rmula 1 no Gran Premio de Alema\u00f1a en Hockenheim pilotando un Ensign. En Daly quedou con Ensign pero foise despois do Gran Premio de M\u00f3naco e foi substitu\u00eddo por Patrick Gaillard. Gaillard s\u00f3 se clasificou en d\u00faas de cinco carreiras e foi substitu\u00eddo por Marc Surer para as tres \u00faltimas carreiras da tempada.\nEn Clay Regazzoni uniuse de novo Ensign pero en Long Beach o pedal do freo de Regazzoni rompeu causando que se sa\u00edse recto na forquita Queen e se estrelara contra o coche aparcado de Ricardo Zunino deix\u00e1ndoo paralizado. Tiff Needell correu en B\u00e9lxica, pero non puido clasificarse para o Gran Premio de M\u00f3naco. Jan Lammers correu o resto da tempada.\nMarc Surer correu para Ensign en 1981 e terminou nun sensacional cuarto lugar no Brasil, onde tam\u00e9n logrou a volta r\u00e1pida da carreira. Surer tam\u00e9n terminou sexto en M\u00f3naco. Eliseo Salazar substitu\u00edu a Surer a partir de Espa\u00f1a. Salazar terminou sexto en Holanda. En Roberto Guerreiro correu para Ensign. S\u00f3 terminou d\u00faas carreiras. Logo da tempada , Ensign fusionouse co equipo Theodore, co que ti\u00f1a v\u00ednculos a trav\u00e9s de financeiro Teddy Yip e tomou o nome dese equipo. Durante moitas tempadas, a conexi\u00f3n entre Ensign e Theodore foi tan grande que nalg\u00fans anos utilizaron case o mesmo coche, como Red Bull Racing ten un segundo equipo pero separado, Toro Rosso, recentemente.\nO piloto Roberto Guerreiro continuou co equipo Ensign recentemente fusionada en , como o fixo o dese\u00f1ador principal do coche do equipo. O equipo Theodore F1 non durou a tempada de 1983, pechou a finais de ano.\nResultados completos no Campionato do Mundo de F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "268037", "revid": "5863", "url": "https://gl.wikipedia.org/wiki?curid=268037", "title": "Jos\u00e9 Berm\u00fadez de la Puente", "text": "Jos\u00e9 Mar\u00eda Berm\u00fadez de la Puente Acevedo, nado en 1849 e finado en Palencia o 16 de agosto de 1905, foi un xornalista e pol\u00edtico galego.\nTraxectoria.\nFillo de Ram\u00f3n Mar\u00eda Berm\u00fadez Acevedo. Foi director de \"El Anunciador\" en 1888. Foi Gobernador civil de C\u00e1ceres en 1892. Casou con Mar\u00eda del Carmen Varela Berm\u00fadez, condesa de Ramir\u00e1s."}
{"id": "268038", "revid": "1888", "url": "https://gl.wikipedia.org/wiki?curid=268038", "title": "Jos\u00e9 Mar\u00eda Berm\u00fadez de la Puente Acevedo", "text": ""}
{"id": "268039", "revid": "1888", "url": "https://gl.wikipedia.org/wiki?curid=268039", "title": "Jos\u00e9 Mar\u00eda Berm\u00fadez de la Puente", "text": ""}
{"id": "268040", "revid": "89787", "url": "https://gl.wikipedia.org/wiki?curid=268040", "title": "Selecci\u00f3n de f\u00fatbol de Ir\u00e1n", "text": "A selecci\u00f3n de f\u00fatbol de Ir\u00e1n (en persa: \u062a\u06cc\u0645 \u0645\u0644\u06cc \u0641\u0648\u062a\u0628\u0627\u0644 \u0627\u06cc\u0631\u0627\u0646, \"T\u012bm-e Melli-e F\u016btb\u0101l-e Mard\u0101n-e \u012ar\u0101n\") \u00e9 o equipo representativo de Ir\u00e1n en diferentes competici\u00f3ns internacionais de f\u00fatbol. Est\u00e1 controlada pola Federaci\u00f3n de F\u00fatbol de Ir\u00e1n (\u0641\u062f\u0631\u0627\u0633\u06cc\u0648\u0646 \u0641\u0648\u062a\u0628\u0627\u0644 \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646\u200e, \"Fedr\u0101sion-e Futb\u0101ll-e Ir\u0101n\"), afiliada \u00e1 Confederaci\u00f3n Asi\u00e1tica de F\u00fatbol (AFC) e \u00e1 UEFA. Os seus maiores \u00e9xitos son tres Copas Asi\u00e1ticas, conseguidas en 1968, 1972 e 1976; e cinco participaci\u00f3ns na Copa do Mundo (, , , e )."}
{"id": "268041", "revid": "1888", "url": "https://gl.wikipedia.org/wiki?curid=268041", "title": "Jos\u00e9 Mar\u00eda Berm\u00fadez Fern\u00e1ndez de la Puente", "text": ""}
{"id": "268042", "revid": "23204", "url": "https://gl.wikipedia.org/wiki?curid=268042", "title": "Selecci\u00f3n iraniana de f\u00fatbol", "text": ""}
{"id": "268047", "revid": "5863", "url": "https://gl.wikipedia.org/wiki?curid=268047", "title": "Heliodoro Cid", "text": "Heliodoro Cid Rozo, nado en Pontevedra en 1831 e finado na mesma cidade o 31 de marzo de 1888, foi un xornalista e escritor galego.\nTraxectoria.\nColaborou nos peri\u00f3dicos pontevedreses \"El Pa\u00eds\" (1857), \"La Perseverancia\" (1859) e \"El Esquil\u00f3n\" (1861). Marchou a Lugo onde foi redactor e logo director de \"El Progreso\". Volveu a Pontevedra e foi redactor de \"La Cr\u00f3nica\", \"La Rep\u00fablica\" (1873), \"El Avisador\" (1881), \"La Opini\u00f3n\" (1884) e \"Galicia C\u00f3mica\" (1885). Colaborou no \"\u00c1lbum de la Caridad\" co poema \"\u00c1'mi\u00f1a hirman\", segundo Carballo Calero: \"moi sentimental e de escaso m\u00e9rito\".\nEmpregou o pseud\u00f3nimo de Fray Zacar\u00edas.\nFinou pobre en Pontevedra o 31 de marzo de 1888 aos 57 anos de idade."}
{"id": "268048", "revid": "1888", "url": "https://gl.wikipedia.org/wiki?curid=268048", "title": "Heliodoro Cid Rozo", "text": ""}
{"id": "268051", "revid": "56817", "url": "https://gl.wikipedia.org/wiki?curid=268051", "title": "Caixa CAAT", "text": "En biolox\u00eda molecular unha caixa CAAT, tam\u00e9n chamada caixa CCAAT, \u00e9 un determinado patr\u00f3n na secuencia de nucle\u00f3tidos do ADN eucari\u00f3tico coa secuencia consenso 3'-GGCCAATCT-5' (no sentido de transcrici\u00f3n na cadea molde do ADN). A caixa CAAT sinala o sitio onde se debe unir un factor de transcrici\u00f3n, e est\u00e1 tipicamente acompa\u00f1ada dunha secuencia consenso conservada. Un destes factores \u00e9 o CBF (factor de uni\u00f3n \u00e1 caixa CAAT, \"CAAT-box binding factor\"). A caixa est\u00e1 situada xeralmente a 75-80 bases \"augas arriba\" do sitio de inicio da transcrici\u00f3n, pero en promotores de clase II de eucariotas superiores est\u00e1 situado a 50-100 nucle\u00f3tidos do sitio de inicio da transcrici\u00f3n.\nTranscrici\u00f3n.\nNos xenes que presentan este elemento parece que este \u00e9 necesario para que o xene se transcriba en cantidade suficiente. A caixa est\u00e1 con frecuencia ausente en xenes que codifican prote\u00ednas que se usan en practicamente todas as c\u00e9lulas. Esta caixa, xunto coa caixa GC, co\u00f1\u00e9cese porque a ela se unen factores de transcrici\u00f3n xeral. As prote\u00ednas espec\u00edficas que c\u00f3mpren para unirse e activar a caixa CAAT, denom\u00ednanse prote\u00ednas de uni\u00f3n \u00e1 caixa CAAT (ou CCAAT) ou factores de uni\u00f3n \u00e1 caixa CAAT.\nNos animais o factor CBF necesita un alto nivel de conservaci\u00f3n da secuencia no motivo CCAAT, e as secuencias que o rodean contrib\u00faen \u00e1 especificidade da uni\u00f3n.\nA caixa CAAT est\u00e1 sempre situada \"augas arriba\" da caixa TATA, e estas d\u00faas secuencias consenso pertencen \u00e1 rexi\u00f3n promotora reguladora. A expresi\u00f3n x\u00e9nica plena ocorre cando prote\u00ednas activadoras da transcrici\u00f3n se unen a cada m\u00f3dulo da rexi\u00f3n promotora reguladora.\nDistribuci\u00f3n.\nAs caixas CAAT enc\u00f3ntranse con frecuencia en eucariotas, pero non en procariotas. An\u00e1lises inform\u00e1ticos de 502 rexi\u00f3ns promotoras da ARN polimerase II atoparon que un 30% dos promotores conti\u00f1an unha secuencia CCAAT (ou ATTGG na cadea complementaria)"}
{"id": "268052", "revid": "5863", "url": "https://gl.wikipedia.org/wiki?curid=268052", "title": "Anton van Leeuwenhoek", "text": ""}
{"id": "268053", "revid": "1888", "url": "https://gl.wikipedia.org/wiki?curid=268053", "title": "Emilio Couto", "text": "Emilio Couto Salcedo, finado en Pontevedra en abril de 1897, foi un xornalista galego.\nTraxectoria.\nDirixiu os peri\u00f3dicos de Pontevedra \"La Constancia\", \"La Cr\u00f3nica del Magisterio\" e \"El Anunciador\" (1890) e foi redactor de \"El Progreso\", \"El Derecho\", \"La Uni\u00f3n Republicana\" e \"Cr\u00f3nica de la Asamblea Pedag\u00f3gica y Exposici\u00f3n Escolar\". Tam\u00e9n dirixiu en 1880 \"El Mercado\" de Madrid, peri\u00f3dico de anuncios en cinco idiomas. Finou en Pontevedra en abril de 1897."}
{"id": "268054", "revid": "1888", "url": "https://gl.wikipedia.org/wiki?curid=268054", "title": "Emilio Couto Salcedo", "text": ""}
{"id": "268055", "revid": "1888", "url": "https://gl.wikipedia.org/wiki?curid=268055", "title": "La Constancia", "text": "La Constancia foi o nome de varias publicaci\u00f3ns:"}
{"id": "268056", "revid": "1888", "url": "https://gl.wikipedia.org/wiki?curid=268056", "title": "La Constancia (Pontevedra)", "text": "La Constancia foi un peri\u00f3dico editado en Pontevedra entre 1856 e 1865.\nTraxectoria.\nSubtitulado \"Peri\u00f3dico de instrucci\u00f3n primaria, secundario, ciencia, artes y literatura\", apareceu en 1856. Fundado e dirixido por Jos\u00e9 Sanmart\u00edn de Santiago. Os seus redactores eran Luis Mar\u00eda Sobrino, Severiano Gonz\u00e1lez Regueral, Joaqu\u00edn Baeza, Antol\u00edn Esper\u00f3n, Evaristo Antonio Mosquera e Jos\u00e9 Benito Juncal. Logo da morte do director Jos\u00e9 Sanmart\u00edn, en 1860, foi dirixido e redactado por Emilio Couto Salcedo. Cesou a s\u00faa publicaci\u00f3n en 1865\nTivo unha segunda \u00e9poca en 1874 co subt\u00edtulo \"Peri\u00f3dico de noticias, ciencia, artes y literatura\"."}
{"id": "268058", "revid": "27155", "url": "https://gl.wikipedia.org/wiki?curid=268058", "title": "Caixa CCAAT", "text": ""}
{"id": "268060", "revid": "56817", "url": "https://gl.wikipedia.org/wiki?curid=268060", "title": "La Cr\u00f3nica del Magisterio", "text": "La Cr\u00f3nica del Magisterio foi un peri\u00f3dico editado en Pontevedra entre 1865 e 1866.\nTraxectoria.\nSubtitulado \"Revista quincenal de instrucci\u00f3n p\u00fablica, Ciencias, Artes y Literatura\", apareceu o 30 de outubro de 1865. Estaba dirixida por Emilio Couto Salcedo, quen era o seu principal redactor. Ti\u00f1a a intenci\u00f3n de converterse no voceiro dos mestres da provincia de Pontevedra. Imprim\u00edase nos obradoiros de Jos\u00e9 Antonio Ant\u00fanez. Cesou a s\u00faa publicaci\u00f3n o 30 de xaneiro de 1866."}
{"id": "268061", "revid": "5863", "url": "https://gl.wikipedia.org/wiki?curid=268061", "title": "Clasificaci\u00f3n dos seres vivos", "text": ""}
{"id": "268062", "revid": "27155", "url": "https://gl.wikipedia.org/wiki?curid=268062", "title": "Caixa GC", "text": "En biolox\u00eda molecular, unha caixa GC \u00e9 un patr\u00f3n espec\u00edfico na secuencia de nucle\u00f3tidos, que se encontra na rexi\u00f3n promotora dalg\u00fans xenes eucari\u00f3ticos situada \"augas arriba\" da caixa TATA e aproximadamente a 110 bases augas arriba do sitio de iniciaci\u00f3n da transcrici\u00f3n. Ten a secuencia consenso GGGCGG, que \u00e9 dependente da posici\u00f3n e independente da orientaci\u00f3n. Aos elementos GC \u00fanense factores de transcrici\u00f3n e te\u00f1en funci\u00f3ns similares aos amplificadores (\"enhancers\").\nUnha clase de promotores da ARN polimerase II carecen de caixa TATA e de caixa CCAAT, pero conte\u00f1en moitas caixas GC. Nos promotores que non te\u00f1en caixa TATA pero te\u00f1en moitas caixas GC, os sitios de inicio da transcrici\u00f3n poden ser \u00fanicos e espec\u00edficos (por exemplo no xene do receptor do factor de crecemento neural), ou poden ser m\u00faltiples e heterox\u00e9neos (por exemplo, no xene do receptor da insulina). Polo menos debe haber d\u00faas caixas GC para que se produza a transcrici\u00f3n nestes promotores."}
{"id": "268063", "revid": "85894", "url": "https://gl.wikipedia.org/wiki?curid=268063", "title": "Antol\u00edn Esper\u00f3n", "text": "Antol\u00edn Esper\u00f3n Nov\u00e1s, nado en Pontevedra o 6 de setembro de 1821 e finado na mesma cidade o 7 de decembro de 1895, foi un avogado, escritor, profesor e xornalista galego.\nTraxectoria.\nLicenciado en Dereito pola Universidade de Santiago de Compostela. No Instituto de Pontevedra desempe\u00f1ou a c\u00e1tedra de Ret\u00f3rica e Pol\u00edtica e Cl\u00e1sicos latinos. Foi fiscal da Delegaci\u00f3n de Facenda e s\u00edndico do Concello. Trasladouse a Madrid onde exerceu a avogac\u00eda e adquiriu fama de orador. Impartiu clases de Literatura e Elocuencia, Historia de Espa\u00f1a e Dereito penal e Administrativo. Foi Alcalde de Xix\u00f3n (1851-1852) e Comisario provincial de Albacete. En 1855 volveu a Pontevedra. En 1859 traballaba como censor, e autorizou a publicaci\u00f3n de \"La hija del mar\" de Rosal\u00eda de Castro.\nFoi deputado provincial polo distrito de Ponte Caldelas e profesor de franc\u00e9s, catedr\u00e1tico e director do Instituto (1881). No Instituto de Pontevedra pronunciou o seu discurso con motivo do bicentenario da morte de Calder\u00f3n de la Barca. Pertenceu \u00e1 Sociedad Econ\u00f3mica de Amigos del Pa\u00eds de Santiago e foi membro fundador da de Pontevedra. Foi redactor de \"Las Musas del L\u00e9rez\", \"La Distracci\u00f3n\", \"El Restaurador\", \"La Constancia\", \"La Reforma\" e \"Diario de Pontevedra\" e colaborou nas publicaci\u00f3ns madrile\u00f1as \"La Ilustraci\u00f3n\", \"La Patria\", \"El Continental\" e \"El Heraldo\".\nHomenaxes.\nO concello de Pontevedra acordou dedicarlle unha r\u00faa da cidade en 1896."}
{"id": "268065", "revid": "23204", "url": "https://gl.wikipedia.org/wiki?curid=268065", "title": "Paperman", "text": "Paperman \u00e9 unha curtametraxe de animaci\u00f3n de The Walt Disney Company que foi estreada no 2012.\nGalard\u00f3ns e nomeamentos.\n\"Paperman\" foi nomeado e ga\u00f1ou o Oscar \u00f3 Oscar \u00e1 mellor curtametraxe animada na 85\u00aa edici\u00f3n dos premios e o Annie \u00e1 mellor curtametraxe animada na 40\u00aa edici\u00f3n dos Annie."}
{"id": "268067", "revid": "56817", "url": "https://gl.wikipedia.org/wiki?curid=268067", "title": "Elemento iniciador", "text": "Un elemento iniciador (Inr), \u00e1s veces chamado motivo iniciador, \u00e9 unha secuencia de nucle\u00f3tidos que funciona como n\u00facleo dun promotor (\"core promoter\") de xenes, que act\u00faa de forma similar \u00e1 caixa de Pribnow (dos procariotas) ou \u00e1 caixa TATA (dos eucariotas). Presenta a secuencia consenso YYANWYY. De xeito similar \u00e1 caixa TATA, o elemento iniciador facilita a uni\u00f3n de factores de transcrici\u00f3n como o factor de transcrici\u00f3n II D (TBP). O elemento iniciador (Inr) \u00e9 o \u00fanico elemento nos xenes codificantes de prote\u00ednas animais que \u00e9 un an\u00e1logo funcional da caixa TATA no sentido que \u00e9 suficiente para dirixir unha axeitada iniciaci\u00f3n da transcrici\u00f3n en xenes que carecen de caixa TATA."}
{"id": "268068", "revid": "27155", "url": "https://gl.wikipedia.org/wiki?curid=268068", "title": "Motivo iniciador", "text": ""}
{"id": "268069", "revid": "1888", "url": "https://gl.wikipedia.org/wiki?curid=268069", "title": "Sociedad Econ\u00f3mica de Amigos del Pa\u00eds de Santiago", "text": ""}
{"id": "268070", "revid": "98629", "url": "https://gl.wikipedia.org/wiki?curid=268070", "title": "Caixa de Pribnow", "text": "A caixa de Pribnow (ou caixa de Pribnow-Schaller) \u00e9 unha secuencia de nucle\u00f3tidos que forma parte da rexi\u00f3n promotora dos xenes procari\u00f3ticos, que \u00e9 esencial para o inicio da transcrici\u00f3n en bacterias. A s\u00faa secuencia de seis nucle\u00f3tidos \u00e9 \"TATAAT\", polo que \u00e9 rica en timina e adenina (igual que a caixa TATA eucari\u00f3tica). \u00c9 unha secuencia idealizada ou consenso, que \u00e9 a que se encontra con m\u00e1is frecuencia no gran n\u00famero de promotores que foron ananlizados, pero cada promotor en concreto pode variar da secuencia consenso nalgunha posici\u00f3n dos nucle\u00f3tidos. Tam\u00e9n se lle chama comunmente a secuencia -10, porque est\u00e1 centrada arredor de 10 pares de bases \"augas arriba\" do sitio de iniciaci\u00f3n da transcrici\u00f3n.\nA caixa de Pribnow ten unha funci\u00f3n similar \u00e1 da caixa TATA dos promotores de eucariotas e arqueas: \u00e9 reco\u00f1ecida por unha subunidade da ARN polimerase que se une a ela durante a iniciaci\u00f3n da transcrici\u00f3n. Esta rexi\u00f3n do ADN \u00e9 tam\u00e9n o primeiro lugar onde os pares de bases se separan durante a transcrici\u00f3n procari\u00f3tica para permitir as\u00ed o acceso \u00e1 cadea molde do ADN. A riqueza en AT \u00e9 importante para permitir m\u00e1is doadamente esta separaci\u00f3n, xa que a adenina e a timina son m\u00e1is f\u00e1ciles de separar.\nRecibe o seu nome por David Pribnow e Heinz Schaller."}
{"id": "268075", "revid": "27155", "url": "https://gl.wikipedia.org/wiki?curid=268075", "title": "Caixa de Pribnow-Schaller", "text": ""}
{"id": "268076", "revid": "1888", "url": "https://gl.wikipedia.org/wiki?curid=268076", "title": "Cr\u00f3nica de la Asamblea Pedag\u00f3gica y Exposici\u00f3n Escolar", "text": "Cr\u00f3nica de la Asamblea Pedag\u00f3gica y Exposici\u00f3n Escolar foi unha revista editada en Pontevedra en 1894.\nTraxectoria.\nSubtitulada \"Propiedad de la Asociaci\u00f3n Pedag\u00f3gica de Maestros de Pontevedra\", apareceu en 1894. Creada co obxecto de dar conta da Asemblea Pedag\u00f3xica celebrada en Pontevedra do 15 ao 18 de agosto de 1894 e da Exposici\u00f3n Escolar correspondente. Estaba dirixida por Jos\u00e9 Dur\u00e1n Alonso. Foron os seus redactores Sarah Lorenzana, Emilio Couto, Jos\u00e9 L\u00f3pez Otero e Jos\u00e9 Juncal Verdulla. Entre os colaboradores figuraron Perfecta Castro, Ram\u00f3n M\u00edguez Cao, Joaqu\u00edn Poza Cobas e Manuel Paz Varela. Da parte gr\u00e1fica ocupouse Jos\u00e9 Pe\u00f1a. Sa\u00edron 10 n\u00fameros."}
{"id": "268077", "revid": "98629", "url": "https://gl.wikipedia.org/wiki?curid=268077", "title": "M24 Chaffee", "text": "O Light Tank M24 foi un carro de combate lixeiro estadounidense usado durante a \u00faltima parte da segunda guerra mundial e en conflitos de posguerra como a guerra de Corea e, con Francia, a guerra de Alxeria e a guerra de Indochina. No servizo brit\u00e1nico foi co\u00f1ecido como Chaffee, polo xeneral do ex\u00e9rcito dos Estados Unidos Adna R. Chaffee, Jr., que axudou a desenvolver o uso dos carros de combate nas forzas armadas estadounidenses."}
{"id": "268089", "revid": "56817", "url": "https://gl.wikipedia.org/wiki?curid=268089", "title": "S\u00edndrome de Bartter", "text": "A s\u00edndrome de Bartter \u00e9 un defecto xen\u00e9tico raro na parte grosa da asa descendente de Henle. Caracter\u00edzase por presentar hipopotasemia, alcalose metab\u00f3lica e presi\u00f3n arterial normal ou baixa. Hai dous tipos diferentes de S\u00edndrome de Bartter: neonatal e cl\u00e1sico. A s\u00edndrome de Gitelman \u00e9 unha doenza moi semellante a esta s\u00edndrome, de caracter\u00edsticas dacabalo de \u00e1mbolos dous tipos.\nO seu nome v\u00e9n do doutor Frederic Bartter, que xunto co doutor Pacita Pronove describiu por vez primeira a doenza no ano 1960."}
{"id": "268103", "revid": "23204", "url": "https://gl.wikipedia.org/wiki?curid=268103", "title": "Bel\u00e9n Artesanal de Valga", "text": "O Bel\u00e9n Artesanal de Valga \u00e9 a maior representaci\u00f3n belen\u00edstica de Galicia, constru\u00edda polos veci\u00f1os do concello e reco\u00f1ecida como Festa de Galicia de interese tur\u00edstico. M\u00f3ntase desde 1995 e o n\u00famero de visitantes nos \u00faltimos anos calc\u00falase nuns 40.000 cada ano.\nCon m\u00e1is de 3.000 figuras, das que m\u00e1is de 300 est\u00e1n animadas, repartidas sobre uns 250 m2, o Bel\u00e9n de Valga representa non s\u00f3 o cl\u00e1sico nacemento sen\u00f3n a vida tradicional dunha aldea galega t\u00edpica, inclu\u00edndo escenas populares e coti\u00e1s, e diversos elementos actuais que tiveran sona en Galicia ou no resto de Espa\u00f1a. A iluminaci\u00f3n remeda ritmicamente o paso do d\u00eda e a noite.\n\u00c9 visitable -de balde- desde o primeiro domingo de decembro ata o segundo domingo de xaneiro.\nEscenas do Bel\u00e9n.\nEntre as imaxes t\u00edpicas do Nacemento est\u00e1n a Anunciaci\u00f3n; o Portal, con Xos\u00e9, Mar\u00eda e Xes\u00fas recibindo os presentes dos pastores e dos Reis Magos; e o castelo de Herodes, ante o que tam\u00e9n pasan os Reis.\nA vida rural galega repres\u00e9ntase co traballo arando a terra, segando a herba ou sachando na horta, o coidado do gando, a malla, a mata do porco, un lagar e un alambique para facer augardente, unha escola, o lavadoiro, o baile na praza maior, tabernas nas que os veci\u00f1os beben e xogan \u00e1s cartas e \u00f3 domin\u00f3, e mesmo un \"pulpeiro\". Tam\u00e9n se representan diversos oficios, como o carniceiro, dentista, afiador, carpinteiro, ferreiro, oleiro e outros. \u00d3 lonxe, aparece a Santa Compa\u00f1a. A aldea tam\u00e9n est\u00e1 presente en casas, igrexas, mu\u00ed\u00f1os, piornos, fontes etc., sen faltar un espazo para un parque biosaudable.\nAs figuras representan tanto persoas an\u00f3nimas como persoeiros identificables, como a valguesa Bela Otero bailando no seu escenario ou unha conversa entre Castelao, Cunqueiro, Rosal\u00eda e Cela \u00f3 redor dunha mesa do xard\u00edn. E non faltan tampouco escenas propias do concello de Valga e das terras pr\u00f3ximas: as procesi\u00f3ns relixiosas das distintas parroquias, a \"novillada\" celebrada no contexto da Festa da Xuventude, as escavaci\u00f3ns arqueol\u00f3xicas de Igrexa Vella (en Cordeiro), a homenaxe \u00e1 asociaci\u00f3n de veci\u00f1os de Vilarello (tam\u00e9n en Cordeiro), a representaci\u00f3n da batalla en Casal do Eirixo (27 de abril de 1809) na Guerra de Independencia espa\u00f1ola, os mu\u00ed\u00f1os de Catoira ou a figura do propio alcalde Jos\u00e9 Mar\u00eda Bello Maneiro. Tam\u00e9n se lle fai unha homenaxe a Jos\u00e9 Bur\u00e9s \"o Rato\", veci\u00f1o de Valga que recentemente doou un cento de apeiros agr\u00edcolas \u00f3 concello.\nA todos estas escenas tradicionais tam\u00e9n se unen outras de total actualidade, galega e espa\u00f1ola. As\u00ed, o Bel\u00e9n conta cunha representaci\u00f3n da Catedral de Santiago, co Papa Francisco no Obradoiro rodeado de rapaces e peregrinos (e mesmo co seu vello Renault 4); un plat\u00f3 do programa da TVG Luar, coa presenza de Gayoso, Mucha e Nucha; o Hospital Comarcal do Saln\u00e9s e unha lembranza \u00f3s ERE de Andaluc\u00eda. Tam\u00e9n hai unha homenaxe \u00e1s v\u00edtimas do accidente do Alvia en Angrois, co tren baixo a ponte na que sa\u00edu das v\u00edas. Incluso pode verse presidente Feijoo no momento de comunicar a declaraci\u00f3n do B\u00e9l\u00e9n como Festa de Interese Tur\u00edstico.\nEntre as escenas nacionais p\u00f3dense citar o plat\u00f3 de \"El Hormiguero\" (con Pablo Motos entrevistando a Santiago Segura) e outro coa tertulia de \"S\u00e1lvame Deluxe\", a \"peineta\" de B\u00e1rcenas \u00e1 s\u00faa chegada a Barajas e mesmo a Urdangarin co seu malet\u00edn do caso Noos. No alto dun monte pode verse a silueta dun Touro de Osborne. Noutros anos foron moi sonados o roubo do C\u00f3dice Calixtino, a voda da Duquesa de Alba, a selecci\u00f3n nacional de f\u00fatbol, os debates electorais.\n\u00c9 tradici\u00f3n agochar entre as figuras unha que representa a un personaxe famoso, do que non se d\u00e1 ningunha informaci\u00f3n. Os visitantes que cren identificalo participan nun concurso e o ganador recibe unha figura do Bel\u00e9n a modo de premio.\nNun lateral do Bel\u00e9n exponse outro, de pequeno tama\u00f1o e destinado \u00f3 p\u00fablico infantil, no que se incl\u00faen as figuras dos \"Simpsons\", \"SpongeBob SquarePants\" ou \"Peppa Pig\".\nCuesti\u00f3ns t\u00e9cnicas.\nA montaxe do Bel\u00e9n comeza xa en setembro, a cargo da Asociaci\u00f3n Amigos do Bel\u00e9n de Valga. T\u00f3dalas figuras, casas e obxectos son artesanais, feitas \u00e1 man, sen comprar ning\u00fan elemento. As figuras (homes, mulleres, vacas, cabalos, gali\u00f1as, cans, gaivotas e mesmo un peto nun pi\u00f1eiro) fanse con papel de peri\u00f3dico e pasta de modelar e v\u00edstense con retrincos de tea cedidos polos veci\u00f1os. As construci\u00f3ns fanse de madeira, barro e pedra, iluminadas por unhas 8.000 l\u00e1mpadas; e para mover as 300 figuras animadas \u00fasanse mecanismos de todo tipo, como motores de limpaparabrisas, cepillos de dentes el\u00e9ctricos e outros sistemas. T\u00f3dolos anos modif\u00edcase a montaxe, os decorados, as escenas (relixiosas ou non) e moitos dos personaxes.\nFesta de interese tur\u00edstico.\nO pasado 31 de outubro de 2013, o Consello da Xunta de Galicia declarou o Bel\u00e9n Artesanal en Movemento de Valga como Festa de Galicia de Interese Tur\u00edstico. Este reco\u00f1ecemento bas\u00e9ase no seu tama\u00f1o e o elevado n\u00famero de visitantes, as\u00ed como no car\u00e1cter popular e participativo da s\u00faa montaxe. Tam\u00e9n se valorou o feito de manter a tradici\u00f3n belen\u00edstica e os valores formativos \u00f3 representar e mostrar oficios xa desaparecidos."}
{"id": "268104", "revid": "75439", "url": "https://gl.wikipedia.org/wiki?curid=268104", "title": "Redondel\u00e1ns Adiante", "text": "Redondel\u00e1ns Adiante (\"A.D.I.A.N.T.E.\") \u00e9 unha formaci\u00f3n pol\u00edtica de car\u00e1cter municipalista, independente, nacionalista e progresista, que focaliza o seu \u00e1mbito de actuaci\u00f3n no concello pontevedr\u00e9s de Redondela. Actualmente at\u00f3pase integrado no Partido Galeguista. O seu l\u00edder \u00e9 Alejandro Bastos Fernando.\nHistoria.\nRedondel\u00e1ns Adiante foi inscrito no rexistro de partidos do Ministerio do Interior de Espa\u00f1a o 11 de marzo de 2003. Ese mesmo ano alcanzou dous ed\u00eds nas elecci\u00f3ns municipais de 2003. No ano 2005 o partido pasou a formar parte do Partido Galeguista. Nas elecci\u00f3ns municipais do ano 2007 volveu repetir resultado, mantendo os mesmos dous escanos. Nos comicios de 2011, por\u00e9n, non conseguiu ning\u00fan escano ao obteren s\u00f3 631 votos e o 6,82%.\nA s\u00faa sede est\u00e1 en Chapela."}
{"id": "268105", "revid": "5863", "url": "https://gl.wikipedia.org/wiki?curid=268105", "title": "Andr\u00e9s Land\u00edn", "text": "Andr\u00e9s Land\u00edn, nado en Nogueira (Meis) en 1846 e finado en Pontevedra o 18 de febreiro de 1910, foi un impresor, xornalista e pol\u00edtico galego.\nTraxectoria.\nInstalouse en Pontevedra. Foi propietario da imprenta A. Land\u00edn (1868-69), que despois se denominou Land\u00edn y Compa\u00f1\u00eda (1871) e finalmente A. Land\u00edn (1873-1900). No seu obradoiro imprim\u00edronse moitos libros e peri\u00f3dicos como \"El Payaso\", \"La Rep\u00fablica Federal\" (do que foi redactor), \"El Progreso\", \"El Orden\", \"La Cr\u00f3nica\", \"La Rep\u00fablica\" e \"Extracto de Literatura\". Fundou e dirixiu \"La Luz\", \"El L\u00e9rez\", \"El Noticiero Gallego\" e \"Diario de Pontevedra\". Foi un \"riestrista\" e \"monterista\" moi destacado. Foi concelleiro e primeiro tenente de alcalde de Pontevedra e vicepresidente da C\u00e1mara de Comercio de Pontevedra.\nVida persoal.\nCasou con Dolores Tob\u00edo e foi pai de Prudencio Land\u00edn Tob\u00edo."}
{"id": "268106", "revid": "5863", "url": "https://gl.wikipedia.org/wiki?curid=268106", "title": "La Luz (Pontevedra)", "text": "La Luz foi unha revista editada en Pontevedra entre 1874 e 1886.\nTraxectoria.\nSubtitulada \"Peri\u00f3dico de primera ense\u00f1anza\", apareceu o 1 de xullo de 1874. Fundada e dirixida por Andr\u00e9s Land\u00edn. Comezou sendo trimensual, pasou despois a semanal e, por \u00faltimo, terminou sa\u00edndo outra vez tres veces ao mes. Constaba de artigos de fondo, comentarios e publicidade. Ti\u00f1a unha secci\u00f3n oficial, en moitas ocasi\u00f3ns seguida dalg\u00fan comentario. Despois dunha pequena tempada de inactividade, volveu aparecer unha segunda \u00e9poca a partir do 1 de xullo de 1876 co subt\u00edtulo \"Revista da instrucci\u00f3n primaria\". Entre os seus redactores figuraron Carlos Rub\u00edn, Ram\u00f3n Fern\u00e1ndez, Enrique Garc\u00eda e Manuel Mart\u00ednez. A\u00ednda se publicaba o 20 de febreiro de 1886."}
{"id": "268107", "revid": "56817", "url": "https://gl.wikipedia.org/wiki?curid=268107", "title": "Title of Record", "text": "Title of Record \u00e9 o segundo \u00e1lbum da banda estadounidense de rock industrial Filter, publicado o 24 de agosto de 1999 a trav\u00e9s do selo Reprise Records."}
{"id": "268113", "revid": "89787", "url": "https://gl.wikipedia.org/wiki?curid=268113", "title": "Metr\u00f3pole ortodoxa grega de Derkoi", "text": "A metr\u00f3pole de Derkoi (en grego: \"\u1f39\u03b5\u03c1\u1f70 \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u0394\u03ad\u03c1\u03ba\u03c9\u03bd\") \u00e9 unha s\u00e9 ortodoxa da Igrexa de Constantinopla, situada no suburbio de Yesilk\u00f6y en Istambul, Turqu\u00eda. A s\u00faa catedral \u00e9 a de San Parakevi en Therapia (Tarabya). O seu metropolitano \u00e9 membro do S\u00ednodo Patriarcal.\nHistoria.\nA\u00ednda que se ten vencellado a orixe da s\u00e9 \u00e1 predicaci\u00f3n de San Andr\u00e9,non \u00e9 mencionada con anterioridade ao s\u00e9culo VIII, a\u00ednda que unha cr\u00f3nica pouco clara de Balsamon permite supo\u00f1er que foi estabelecida pouco despois do Concilio de Trullo de 692.\nO primeiro bispo co\u00f1ecido, Gregorio, asistiu ao Segundo Concilio de Nicea en 787. Nas cr\u00f3nicas dos concilios baixo Focio at\u00f3panse as sinaturas do seu partidario, Ne\u00f3fito, e de Macario, o partidario de San Ignacio. Arredor de 840 a s\u00e9 era a vix\u00e9sima dos arcebispados autoc\u00e9falos. O seu arcebispo, Xo\u00e1n, subscribiu unha sentenza sinodal en 997. Balsamon tam\u00e9n fala doutro prelado que pediu permiso para residir na cidade maior e m\u00e1is rica de Phileas. Outro foi reprochado no Santo S\u00ednodo polo patriarca Miguel coa ordenaci\u00f3n dun bispo nativo de Constantinopla que non alcanzaba a idade can\u00f3nica, e seica este foi o Xo\u00e1n presente en 1166 no Concilio de Constantinopla. Outro Gregorio participou noutro concilio en 1193. En 1316 a s\u00e9 foi dada ao arcebispo de Nymphaion, quen fora privado da propia s\u00e9. Lucas era arcebispo en 1329.\nEn 1466 era rexida directamente polo Patriarca Ecum\u00e9nico de Constantinopla, e non foi restabelecida at\u00e9 os comezos do s\u00e9culo XVII, cando o titular residiu en Therapia no B\u00f3sforo. Delcus foi convertida en metr\u00f3pole en 1655.\nEn outubro de 1746 foi elevada ao oitavo posto na xerarqu\u00eda grega. A diocese inclu\u00edu 41 vilas nas proximidades de Constantinopla, e ao longo das ribeiras do Mar Negro e do Mar de M\u00e1rmara, entre elas San Stefano, Makrik\u00f6y e B\u00fcy\u00fckdere."}
{"id": "268115", "revid": "89787", "url": "https://gl.wikipedia.org/wiki?curid=268115", "title": "Nebulosa do Cono", "text": "A Nebulosa do Cono \u00e9 unha rexi\u00f3n H II da constelaci\u00f3n de Monoceros. Foi descuberta por William Herschel o 26 de decembro de 1785, momento na que a designou coma H V.27 . A nebulosa est\u00e1 situada a uns 830 parsecs ou 2.700 anos luz de distancia respecto da Terra. A Nebulosa do Cono forma parte da nebulosidade \u00f3 redor do C\u00famulo \u00c1rbore de Nadal. A designaci\u00f3n de NGC 2264 no New General Catalogue ref\u00edrese a obxectos e non a nebulosa por separado.\nA difusa Nebulosa do Cono, chamada as\u00ed pola s\u00faa forma c\u00f3nica, at\u00f3pase na parte sur de NGC 2264, a parte norte ven sendo a magnitude -3,9 do C\u00famulo \u00c1rbore de Nadal. \u00c1 s\u00faa vez o conxunto est\u00e1 situado na parte norte de Monoceros, xusto \u00f3 norte do punto medio dunha li\u00f1a \"imaxinaria\" entre Procyon e Betelgeuse.\nA forma do cono v\u00e9n dunha nebulosa de absorci\u00f3n escura que est\u00e1 composta hidr\u00f3xeno molecular fr\u00edo e po en fronte dunha \"apagada\" nebulosa de emisi\u00f3n que cont\u00e9n hidr\u00f3xeno ionizado por S Monocerotis, a estrela m\u00e1is brillante de NGC 2264. Esta nebulosa d\u00e9bil (cun tama\u00f1o aparente de 10 minutos de arco) est\u00e1 separada uns sete anos luz respecto da nebulosa escura, e o conxunto de ambas est\u00e1 a 2.700 anos luz de distancia da Terra.\nA nebulosa \u00e9 parte dun complexo moito m\u00e1is grande de formaci\u00f3n de estrelas -o Telescopio Espacial Hubble foi usado para capturar imaxes das estrelas en formaci\u00f3n en 1997."}
{"id": "268116", "revid": "89787", "url": "https://gl.wikipedia.org/wiki?curid=268116", "title": "Parque natural de Saja-Besaya", "text": "O Parque Natural de Saja-Besaya at\u00f3pase en Cantabria e conta con importantes extensi\u00f3ns de fragas caducifolias.\nFlora.\nExtensas fragas de faias, carballo com\u00fan e Carballo albari\u00f1o. Outras especies salientables son o bidueiro, o acivro e o teixo.\nFauna.\nAs especies m\u00e1is importantes son os grandes mam\u00edferos coma o corzo, o cervo e o lobo. Tam\u00e9n est\u00e1 presente a lebre europea."}
{"id": "268121", "revid": "839", "url": "https://gl.wikipedia.org/wiki?curid=268121", "title": "Diocese anglicana inglesa de Canterbury", "text": ""}
{"id": "268124", "revid": "27155", "url": "https://gl.wikipedia.org/wiki?curid=268124", "title": "Oxoglutarato deshidroxenase", "text": ""}
{"id": "268125", "revid": "27155", "url": "https://gl.wikipedia.org/wiki?curid=268125", "title": "2-oxoglutarato deshidroxenase", "text": ""}
{"id": "268126", "revid": "839", "url": "https://gl.wikipedia.org/wiki?curid=268126", "title": "Arquidiocese ortodoxa romanesa de Arad", "text": "A arquidiocese de Arad (en roman\u00e9s: \"Arhiepiscopia Aradului\") \u00e9 unha divisi\u00f3n eclesi\u00e1stica ortodoxa da Igrexa ortodoxa romanesa con s\u00e9 na cidade de Arad, baixo a autoridade da Metr\u00f3pole de Banat. A s\u00faa xurisdici\u00f3n est\u00e9ndese dende 2009 \u00e1 totalidade do condado de Arad, a\u00ednda que anteriormente abrangu\u00eda tam\u00e9n o condado de Hunedoara. O seu actual arcebispo \u00e9 Timotei Seviciu.\nHistoria.\nA diocese de Arad foi fundada no ano 1706 para acoller aos ortodoxos serbios refuxiados do Imperio Otom\u00e1n no territorio do Reino de Hungr\u00eda, controlado daquela pola Casa de Habsburgo. No ano 1690 o bispo Isaia Diacovici obtera do emperador Leopoldo I de Viena os \"privilexios de Iliria\", que daban liberdade relixiosa e autonom\u00eda pol\u00edtica aos serbios ortodoxos no territorio baixo administraci\u00f3n imperial, facendo que se estabeleceran arredor de 40.000 familias en Banat e Cri\u0219ana, acompa\u00f1ados de numerosos cregos. O 15 de abril de 1706 o bispo serbio Isaia obtivo do emperador Xos\u00e9 I a aprobaci\u00f3n para a creaci\u00f3n do arcebispado.\nNa d\u00e9cada de 1830, durante o episcopado de Gherasim Ra\u0163, a lingua lit\u00farxica eslava foi substitu\u00edda gradualmente pola lingua romanesa. Pouco despois, a escola relixiosa serbia foi abolida e substitu\u00edda por unha escola de lingua romanesa."}
{"id": "268127", "revid": "27155", "url": "https://gl.wikipedia.org/wiki?curid=268127", "title": "Estrutura secundaria das prote\u00ednas", "text": "En bioqu\u00edmica e biolox\u00eda estrutural ent\u00e9ndese por estrutura secundaria das prote\u00ednas a forma xeral tridimensional de \"segmentos locais\" das prote\u00ednas (o concepto de estrutura secundaria apl\u00edcase tam\u00e9n a outros biopol\u00edmeros como os \u00e1cidos nucleicos, ADN/ARN). Non describe as posici\u00f3ns de \u00e1tomos espec\u00edficos no espazo tridimensional, o cal se considera estrutura terciaria. As estruturas secundarias m\u00e1is com\u00fans das prote\u00ednas son a h\u00e9lice alfa e a folla beta.\nA estrutura secundaria pode definirse formalmente polos enlaces de hidr\u00f3xeno do biopol\u00edmero, como se observa nunha estrutura de resoluci\u00f3n at\u00f3mica. No caso das prote\u00ednas, a estrutura secundaria def\u00ednese polos patr\u00f3ns de enlaces de hidr\u00f3xeno entre os grupos amino e carboxilo da cadea de amino\u00e1cidos. Os patr\u00f3ns de enlaces de hidr\u00f3xeno poden estar significativamente distorsionados, o que fai que sexa dif\u00edcil a determinaci\u00f3n autom\u00e1tica da estrutura secundaria.\nA estrutura secundaria pode definirse tam\u00e9n base\u00e1ndose nos patr\u00f3ns regulares nos \u00e1ngulos diedros da cadea nunha determinada rexi\u00f3n do gr\u00e1fico de Ramachandran; as\u00ed, un segmento de residuos de amino\u00e1cidos abonda con que te\u00f1a determinados \u00e1ngulos para poder ser considerado como unha h\u00e9lice, sen importar se ten os enlaces de hidr\u00f3xeno correctos. A estrutura secundaria poden proporcionala tam\u00e9n os cristal\u00f3grafos en bancos de datos como \"PDB\".\nA estrutura secundaria aproximada dunha prote\u00edna pode obterse por espectroscop\u00eda. por exemplo, pode dicirse \"est\u00e1 prote\u00edna \u00e9 nun 40% unha h\u00e9lice \u03b1 e nun 20% unha folla \u03b2\". Para as prote\u00ednas un m\u00e9todo com\u00fan de determinaci\u00f3n \u00e9 o dicro\u00edsmo circular do ultravioleta distante (170-250\u00a0nm). Un dobre m\u00ednimo pronunciado a 208 e 222\u00a0nm indica que \u00e9 unha h\u00e9lice \u03b1, mentres que un s\u00f3 m\u00ednimo a \u03bb 204\u00a0nm ou 217\u00a0nm indica un enrolamento aleatorio ou estrutura en folla \u03b2, respectivamente. Un m\u00e9todo menos com\u00fan \u00e9 a espectroscop\u00eda de raios infravermellos, que detecta diferenzas nas oscilaci\u00f3ns de enlace dos grupos amida debido aos enlaces de hidr\u00f3xeno. Finalmente, os contidos dos distintos tipos de estrutura secundaria poden estimarse con exactitude utilizando os desprazamentos qu\u00edmicos dun espectro de resonancia magn\u00e9tica nuclear (NMR) non asignado.\nO concepto de estrutura secundaria foi introducida por Kaj Ulrik Linderstr\u00f8m-Lang en Stanford en 1952.\nTipos.\nA estrutura secundaria das prote\u00ednas pode describirse polo patr\u00f3n dos seus enlaces de hidr\u00f3xeno do esqueleto da cadea de amino\u00e1cidos da prote\u00edna. As estruturas secundarias m\u00e1is com\u00fans son a h\u00e9lice alfa e a folla beta. Outras h\u00e9lices, como as h\u00e9lices 310 e a h\u00e9lice \u03c0, calc\u00falase que te\u00f1en patr\u00f3ns de enlaces de hidr\u00f3xeno enerxeticamente favorables, pero raramente se observan nas prote\u00ednas naturais ag\u00e1s nos extremos das h\u00e9lices \u03b1 debido a un empaquetamento desfavorable do esqueleto da cadea pept\u00eddica no centro da h\u00e9lice. Outras estruturas estendidas como a h\u00e9lice de poliprolina e a folla alfa son raras en prote\u00ednas no estado nativo pero a mi\u00fado hipotet\u00edzase que son importantes intermediarios no pregamento de prote\u00ednas. Os elementos estruturais secundarios m\u00e1is \"regulares\" est\u00e1n enlazados por xiros apertados ou laxos, e bucles flexibles. O enrolamento aleatorio non \u00e9 unha verdadeira estrutura secundaria, sen\u00f3n que \u00e9 o tipo de conformaci\u00f3n que indica a ausencia dunha estrutura secundaria regular.\nOs distintos amino\u00e1cidos difiren na s\u00faa capacidade de formar os diversos elementos da estrutura secundaria. A prolina e a glicina consid\u00e9rase que \"rompen as h\u00e9lices\" porque distorsionan a regularidade da conformaci\u00f3n do esqueleto da h\u00e9lice \u03b1, pero ambos os dous te\u00f1en a capacidade de orixinar conformaci\u00f3ns infrecuentes e at\u00f3panse xeralmente nos xiros da estrutura. Os amino\u00e1cidos que prefiren adoptar conformaci\u00f3ns en h\u00e9lice alfa nas prote\u00ednas son: metionina, alanina, leucina, glutamato e lisina (\"MALEK\" no c\u00f3digo dunha letra dos s\u00edmbolos dos amino\u00e1cidos). Polo contrario, os amino\u00e1cidos arom\u00e1ticos grandes (tript\u00f3fano, tirosina e fenilalanina) e os amino\u00e1cidos ramificados formula_1 (isoleucina, valina, e treonina) prefiren adoptar conformaci\u00f3ns en folla beta. Non obstante, estas preferencias non son fortes dabondo como para permitir o uso dun m\u00e9todo fiable de predicir a estrutura secundaria contando s\u00f3 coa secuencia de amino\u00e1cidos.\nHai varios m\u00e9todos para definir a estrutura secundaria das prote\u00ednas (por exemplo DEFINE, DSSP, STRIDE, SST).\nH\u00e9lice alfa.\nNa conformaci\u00f3n en h\u00e9lice alfa t\u00edpica a cadea de amino\u00e1cidos xira en espiral dextroxira (xira \u00e1 dereita) e en cada paso de rosca hai 3,6 amino\u00e1cidos. A h\u00e9lice est\u00e1 estabilizada pola formaci\u00f3n de enlaces de hidr\u00f3xeno entre os amino\u00e1cidos; cada residuo de amino\u00e1cidos establece dous destes enlaces, un co cuarto amino\u00e1cido superior na h\u00e9lice e outro co cuarto amino\u00e1cido inferior. En cada enlace pept\u00eddico f\u00f3rmase un grupo C=O e un grupo NH, e son estes grupos os que establecen os enlaces de hidr\u00f3xeno cos grupos dos amino\u00e1cidos que est\u00e1n encima e debaixo na h\u00e9lice (sempre entre o O dun C=O e o H dun NH). Os grupos R dos amino\u00e1cidos est\u00e1n pola parte de f\u00f3ra da h\u00e9lice e non interve\u00f1en nos enlaces que a estabilizan.\nAlgunhas prote\u00ednas estableces h\u00e9lices diferentes a estas, como o col\u00e1xeno, que forma unha h\u00e9lice m\u00e1is estirada e levoxira (xira \u00e1 esquerda) e cont\u00e9n moita prolina.\nFolla beta.\nNa conformaci\u00f3n beta as\u00f3cianse cadeas de amino\u00e1cidos paralelas, que poden ser cadeas distintas ou tramos paralelos dunha mesma cadea. Establ\u00e9cense pontes de hidr\u00f3xeno similares aos da h\u00e9lice alfa entre os grupos C=O e NH do enlace pept\u00eddico das cadeas enfrontadas. As cadeas forman planos en zigzag e os grupos R est\u00e1n por riba ou por debaixo dos planos. As cadeas poden discorrer de forma paralela (empezan polo mesmo extremo, o N-terminal) ou antiparalela (por onde empeza unha acaba a outra).\nO c\u00f3digo DSSP.\nO Dicionario de Estruturas Secundarias das Prote\u00ednas ou DSSP util\u00edzase comunmente para describir as estruturas secundarias das prote\u00ednas usando c\u00f3digos dunha letra. A estrutura secundaria as\u00edgnase base\u00e1ndose nos patr\u00f3ns de enlaces de hidr\u00f3xeno como os propostos inicialmente por Pauling et al. en 1951 (antes todas es estruturas das prote\u00ednas ti\u00f1an que ser determinadas experimentalmente). Hai oito tipos de estrutura secundaria definidos no DSSP, que son:\nOs 'enrolamentos' son a mi\u00fado codificados como ' ' (espazo), C ou '-' (hifen). As h\u00e9lices (G,H e I) e as conformaci\u00f3ns en folla necesitan ter unha lonxitude razoable. Isto significa que dous residuos adxacentes da estrutura primaria deben formar o mesmo patr\u00f3n de enlaces de hidr\u00f3xeno. Se o patr\u00f3n de enlaces de hidr\u00f3xeno da h\u00e9lice ou folla \u00e9 demasiado curto des\u00edgnanse como T ou B, respectivamente. Existen outras prote\u00ednas don categor\u00edas asignadas de estrutura secundaria (xiros bruscos, biucles omega etc.), pero util\u00edzanse menos frecuentemente.\nDefinici\u00f3n de enlaces de hidr\u00f3xeno do DSSP.\nA estrutura secundaria def\u00ednese polos seus enlaces de hidr\u00f3xeno, polo que \u00e9 importante facer unha definici\u00f3n exacta de ponte de hidr\u00f3xeno para as estruturas secundarias. A definici\u00f3n est\u00e1ndar de enlace ou ponte de hidr\u00f3xeno \u00e9 a do DSSP, que \u00e9 un modelo puramente electrost\u00e1tico. Asigna cargas de formula_2 ao carbono do carbonilo e ao ox\u00edxeno, respectivamente, e cargas de formula_3 ao nitr\u00f3xeno da amida e ao hidr\u00f3xeno, respectivamente. A enerx\u00eda electrost\u00e1tica \u00e9\nSegundo o DSSP, existe un enlace de hidr\u00f3xeno se e s\u00f3 se formula_5 \u00e9 de menos de -0,5 kcal/mol. A\u00ednda que a f\u00f3rmula do DSSP \u00e9 unha aproximaci\u00f3n relativamente burda da enerx\u00eda do enlace de hidr\u00f3xeno \"f\u00edsica\", \u00e9 xeralmente aceptada como unha ferramenta de traballo para definir as estruturas secundarias.\nPredici\u00f3n de estruturas secundarias de prote\u00ednas.\nTratar de precidir a estrutura terciaria das prote\u00ednas s\u00f3 coa s\u00faa secuencia de amino\u00e1cidos \u00e9 un problema moi complicado, pero utilizar as definici\u00f3ns m\u00e1is simples de estrutra secundaria \u00e9 m\u00e1is practicable e foi o obxecto de investigaci\u00f3ns desde hai tempo.\nA\u00ednda que o c\u00f3digo de oito estados do DSSP \u00e9 xa unha simplificaci\u00f3n da variaci\u00f3n continua dos patr\u00f3ns de enlaces de hidr\u00f3xeno presenten nunha prote\u00edna a maior\u00eda dos m\u00e9todos de predici\u00f3n de estruturas secundarias simplif\u00edcano a\u00ednda m\u00e1is a s\u00f3 tres estados dominantes: h\u00e9lice, folla e enrolamento. A forma en que se fai a conversi\u00f3n de 8 a 3 estados var\u00eda segundo o m\u00e9todo. Os primeiros m\u00e9todos que se utilizaron para a predici\u00f3n de estruturas secundarias estaban baseados na propensi\u00f3n a formar h\u00e9lices ou follas de cada amino\u00e1cido, \u00e1s veces acompa\u00f1ado de regras para estimar a enerx\u00eda libre de formar os elementos de estrutura secundaria. Tales m\u00e9todos ti\u00f1an xeralmente unha exactitude de ~60% ao predicir cal dos tres estados (h\u00e9lice/folla/enrolamento) adoptaba un residuo. Un incremento en precisi\u00f3n significativo (a case ~80%) supuxo o aproveitar os ali\u00f1amentos de secuencias m\u00faltiples; saber a distribuci\u00f3n completa de amino\u00e1cidos que se produce nunha posici\u00f3n (e na s\u00faa veci\u00f1anza, a tipicamente ~7 residuos a cada lado) ao longo da evoluci\u00f3n proporciona unha imaxe mellor das tendencias estruturais preto de cada posici\u00f3n. Por exemplo, unha prote\u00edna dada poder\u00eda ter unha glicina nunha determinada posici\u00f3n, o cal por si mesmo poder\u00eda suxerir que hai un enrolamento aleatorio al\u00ed. Por\u00e9n, o ali\u00f1amento de secuencias m\u00faltiples poder\u00eda revelar que aparecen nesa posici\u00f3n (e nas posici\u00f3ns pr\u00f3ximas) amino\u00e1cidos que favorecen a formaci\u00f3n dunha h\u00e9lice no 95% das prote\u00ednas hom\u00f3logas que abranguen case mil mill\u00f3ns de anos de evoluci\u00f3n. Ademais, ao examinar a hidrofobicidade media nesa posici\u00f3n e nas adxacentes, a presenza do mesmo ali\u00f1amento poder\u00eda tam\u00e9n suxerir un patr\u00f3n de accesibilidade ao solvente dos residuos concordante cunha h\u00e9lice \u03b1. Tomados en conxunto, estes factores suxerir\u00edan que a glicina da prote\u00edna orixinal adopta unha estruitura en h\u00e9lice \u03b1, en vez dun enrolamento aleatorio. Util\u00edzanse varios tipos de m\u00e9todos para combinar todos os datos dispo\u00f1ibles para formar unha predici\u00f3n de 3 posibles estados, como as redes neurais, modelos de Markov agochados e m\u00e1quinas de vector de apoio. Os m\u00e9todos de predici\u00f3n modernos tam\u00e9n proporcionan unha valoraci\u00f3n da confianza das s\u00faas predici\u00f3ns en cada posici\u00f3n.\nOs m\u00e9todos de predici\u00f3n da estrutura secundaria est\u00e1n continuamente avali\u00e1ndose por comparaci\u00f3n, por exemplo, no experimento EVA. Despois de ~270 semanas de proba, consid\u00e9rse que os m\u00e9todos m\u00e1is exactos actualmente son PSIPRED, SAM, PORTER, PROF e SABLE. A principal \u00e1rea para mellorar os m\u00e9todos parece ser a predici\u00f3n de cadeas \u03b2; residuos preditos con bastante certeza como cadeas \u03b2 \u00e9 probable que realmente o sexan, pero os m\u00e9todos son propensos a pasar por alto alg\u00fans segmentos de cadea \u03b2 (falsos negativos).\nA predici\u00f3n exacta de estruturas secundarias \u00e9 un elemento fundamental na predici\u00f3n de estruturas terciarias en todos os casos excepto nos m\u00e1is simples (modelado de homolox\u00edas). Por exemplo, un patr\u00f3n predito con seguridade de seis elementos de estrutura secundaria \u03b2\u03b1\u03b2\u03b2\u03b1\u03b2 \u00e9 a sinatura dun pregamento de ferredoxina.\nAli\u00f1amento.\nAs estruturas secundarias de prote\u00ednas e \u00e1cidos nucleicos poden utilizarse como axuda para facer ali\u00f1amentos de secuencias m\u00faltiples (co grao de homolox\u00eda que se atope poden facerse an\u00e1lises filoxen\u00e9ticas). Estes ali\u00f1amentos poden facerse con m\u00e1is precisi\u00f3n pola inclusi\u00f3n de informaci\u00f3n da estrutura secundaria ademais da simple informaci\u00f3n da secuencia. \u00c1s veces, grazas \u00e1s s\u00faas estruturas secundarias, poden atoparse relaci\u00f3ns distantes entre prote\u00ednas con estruturas primarias que non se poden ali\u00f1ar."}
{"id": "268128", "revid": "56817", "url": "https://gl.wikipedia.org/wiki?curid=268128", "title": "Manuel B\u00e1rcena Castro", "text": "Manuel B\u00e1rcena Castro, III Conde de Torrecedeira, nado en Cedeira (Redondela) en 1905 e finado na mesma parroquia o 2 de novembro de 1962, foi un enxe\u00f1eiro galego.\nTraxectoria.\nFillo de Manuel B\u00e1rcena Andr\u00e9s, II Conde de Torrecedeira. Enxe\u00f1eiro militar. Herdou o t\u00edtulo nobiliario en 1927. Casou con Mercedes I\u00f1\u00edguez Gal\u00edndez e faleceu sen descendencia, polo que o sucedeu no t\u00edtulo o seu irm\u00e1n Felipe B\u00e1rcena Castro."}
{"id": "268129", "revid": "1888", "url": "https://gl.wikipedia.org/wiki?curid=268129", "title": "Manuel B\u00e1rcena de Castro", "text": ""}
{"id": "268130", "revid": "98629", "url": "https://gl.wikipedia.org/wiki?curid=268130", "title": "The Croods", "text": "The Croods \u00e9 un filme de animaci\u00f3n estadounidense dirixido por que se estreou no 2013.\nSinopse.\nTrala destruci\u00f3n do seu fogar por mor dun gran terremoto, Grug vese obrigado a emigrar coa s\u00faa familia. Mentres avanzan por un mundo desco\u00f1ecido e arrepiante, at\u00f3panse cun n\u00f3made de mente aberta que os deixa a todos abraiados, sobre todo \u00e1 filla de Grug."}
{"id": "268131", "revid": "5863", "url": "https://gl.wikipedia.org/wiki?curid=268131", "title": "Partido xudicial de Vigo", "text": "O partido xudicial de Vigo \u00e9 un dos 45 partidos xudiciais nos que se divide Galiza, sendo o partido xudicial n\u00famero 3 da provincia de Pontevedra. Comprende os concellos de Vigo, Nigr\u00e1n, Gondomar e Baiona. Abrangue unha poboaci\u00f3n de 337 650 habitantes.\nEst\u00e1 composto por 14 xulgados de Primeira Instancia, dos que 2 son de Familia, 8 de Instruci\u00f3n, 3 do Penal, 2 do Contencioso-Administrativo e 5 do Social.\nTen unha proporci\u00f3n de un xu\u00edz por cada 16 079 habitantes."}
{"id": "268132", "revid": "1888", "url": "https://gl.wikipedia.org/wiki?curid=268132", "title": "Manuel B\u00e1rcena Andr\u00e9s-Garc\u00eda", "text": ""}
{"id": "268133", "revid": "98629", "url": "https://gl.wikipedia.org/wiki?curid=268133", "title": "Conserveras La Coca", "text": "Conservas La Coca \u00e9 unha empresa conserveira galega con sede en Redondela.\nFoi fundada no ano 1961 por Jos\u00e9 Rodr\u00edguez Lago. Ap\u00f3s o seu pasamento en 1979, a direcci\u00f3n da empresa ficou en poder dos seus fillos. O seu principal nicho de comercio \u00e9 a exportaci\u00f3n exterior.\nDescrici\u00f3n.\nA s\u00faa sede at\u00f3pase no fondo da r\u00eda de Vigo, na enseada de San Sim\u00f3n (Redondela). Entre as s\u00faas instalaci\u00f3ns at\u00f3panse unha plante de procesado de peixes e mariscos, unha planta de embalaxe e un edificio de oficinas.\nEntre os produtos que comercializa, destacan as conservas de at\u00fan, sardi\u00f1as, cefal\u00f3podos, ameixas, navallas, zamburi\u00f1as e ovos de ourizo de mar.\nEn 2002 os beneficios de facturaci\u00f3n acheg\u00e1ronse aos 3 mill\u00f3ns de euros."}
{"id": "268134", "revid": "56817", "url": "https://gl.wikipedia.org/wiki?curid=268134", "title": "El Noticiero Gallego (1884)", "text": "El Noticiero Gallego foi un peri\u00f3dico editado en Pontevedra entre 1884 e 1885.\nHistoria e caracter\u00edsticas.\nApareceu en 1884. Foi continuaci\u00f3n de \"La Voz de Helenes\". Fundado por Torcuato Ulloa e Andr\u00e9s Land\u00edn, estivo dirixido por Andr\u00e9s Land\u00edn, a quen sucedeu F\u00e9lix L\u00e1zaro Muriel. Os seus redactores foron F\u00e9lix L\u00e1zaro e Torcuato Ulloa. Cesou a s\u00faa publicaci\u00f3n non antes de marzo de 1885."}
{"id": "268135", "revid": "25871", "url": "https://gl.wikipedia.org/wiki?curid=268135", "title": "Parque Natural de Arribas do Douro", "text": "O Parque Natural de Arribas do Douro ou Arribes del Duero en castel\u00e1n, at\u00f3pase en Castela e Le\u00f3n, estend\u00e9ndose polas provincias de Zamora e Salamanca. Limita \u00f3 oeste co Parque Natural do Douro Internacional, en Portugal.\nEtimolox\u00eda.\n\"Arribes\", en feminino, \u00e9 unha palabra asturleonesa antigamente pronunciada co o fonema schwa, son a medio cami\u00f1o entre o fonema \"e\" e \"a\" castel\u00e1n, escrita \"Arribas\" na maneira galego-portuguesa.\nFlora.\nImportantes fragas, \u00fanicas a nivel europeo, de lodoeiro na zona de Mieza, cunha extensi\u00f3n de 200 hect\u00e1reas.\nPresente a aci\u00f1eira, a sobreira, o \u00e9rbedo e a \"Juniperus oxycedrus\".\nFauna.\nPoboaci\u00f3ns senlleiras de cego\u00f1a negra, aguia perdiceira e anduri\u00f1a d\u00e1urica. Entre os mam\u00edferos, c\u00f3mpre salientar a mangosta exipcia, que \u00e9 unha especie recente no parque, e as diferentes especies de morcegos: o morcego de cova, o \"Rhinolophus ferrumequinum\" e o \"Rhinolophus hipposideros\"."}
{"id": "268137", "revid": "1888", "url": "https://gl.wikipedia.org/wiki?curid=268137", "title": "Juan Cuveiro", "text": ""}
{"id": "268139", "revid": "89787", "url": "https://gl.wikipedia.org/wiki?curid=268139", "title": "Beladona", "text": "A beladona (\"Atropa belladonna\") \u00e9 unha especie de gamallo perenne, da familia Solanaceae. \u00c9 nativa de Europa, norte de \u00c1frica, e oeste de Asia, e se pode atopar naturalizada en partes de Am\u00e9rica do Norte. Ten unha baixa tolerancia \u00e1 exposici\u00f3n directa ao sol. At\u00f3pase en \u00e1reas normalmente sombrizas e cun solo rico en limo.\nDescrici\u00f3n.\nPlanta perenne herb\u00e1cea, con frecuencia con porte de gamallo, a partir dun rizoma carnoso. As plantas medran at\u00e9 1,5 metros de altura coas follas longas ovaladas duns dezaoito cent\u00edmetros. Talos moi ramificados e le\u00f1osos na s\u00faa base. As s\u00faas flores, son rechamangueiras pola s\u00faa forma de camp\u00e1, a\u00ednda que non acostuman ser de cor vistosa, p\u00farpuras con reflexos verdes a verdosas e cun feble recendo. Os froitos son bagas de cor verde a unha cor negra brillante ao madureceren totalmente, e aproximadamente 1 cent\u00edmetro de di\u00e1metro. As bagas son doces, conte\u00f1en atropina e son consumidas polas aves que espallan as sememtes nos seus excrementos, malia conteren estas sementes alcaloides t\u00f3xicos. Hai unha forma p\u00e1lida de flor amarela chamada \"Atropa belladona\" var. \"lutea\" con froitos de cor amarela p\u00e1lida.\nA beladona util\u00edzase moi pouco nos xard\u00edns, mais cando se planta \u00e9 xeralmente polos seus grandes froitos vistosos. Tense naturalizado nalgunhas partes de Am\u00e9rica do Norte, onde se encontra a mi\u00fado en lugares sombrizos e h\u00famidos de solo calcario. Consid\u00e9rase unha especie de maleza nalgunhas partes do mundo, onde coloniza zonas con solos alterados eutrofizados, outeiros boscosos ou xacementos carbon\u00edferos. A xerminaci\u00f3n das sementes non adoita ser doada, por mor \u00e1 codia dura destas, que causa latencia. A xerminaci\u00f3n tarda varias semanas baixo condici\u00f3ns de temperatura alterna; por\u00e9n, p\u00f3dese acelerar co uso de \u00e1cido xiber\u00e9lico. As sementes aturan o sistema dixestivo das aves.\nHistoria.\nO mesmo que as \"Datura\" (macela) ou a mandr\u00e1gora, esta planta pertence \u00e1 cl\u00e1sica farmacopea das \"herbas das feiticeiras\". Para moitas tradici\u00f3ns europeas, a beladona foi -e segue a ser- obxecto de crenzas, lendas e f\u00e1bulas diversas. Foi utilizada no antigo Exipto como narc\u00f3tico, nas orx\u00edas dionis\u00edacas gregas como afrodis\u00edaco, nas ofrendas romanas a Atenea, deusa da guerra, para provocar o fulgor na mirada dos soldados, en Siria para \"afastar os pensamentos tristes\", e en terras celtas e centroeuropeas para honrar a Bellona, deusa da guerra. Na Idade Media o seu uso e difusi\u00f3n pasa a ser secreto e se relaciona con Paracelso e outros autores vinculados \u00e1 alquimia, as\u00ed como coas mulleres de co\u00f1ecemento co\u00f1ecidas coma \"bruxas\".\nCrese que o seu nome deriva do uso dom\u00e9stico que fac\u00edan dela as donas romanas (\"donnas bellas\"), facendo infusi\u00f3n coas s\u00faas follas para embranquecer a cute e aplicando o zume do seu froito nos ollos para provocar dilataci\u00f3n das meni\u00f1as (midr\u00edase).\nCaracter\u00edsticas.\nA planta medra en lugares sombreados, normalmente acada unha altura de 1,5 metros, pos\u00fae flores de cor morade e un fedor caracter\u00edstico.\nOs seus alcaloides (hiosciamina, atropina, escopolamina), derivados do tropano, conv\u00e9rtena nunha planta velenosa, capaz de provocar estados de coma ou morte se \u00e9 mal administrada. En doses t\u00f3xicas provoca cadros de delirio e alucinaci\u00f3ns. A pesar disto, a planta util\u00edzase medicinalmente en oftalmolox\u00eda coma midri\u00e1tico, como antiespasm\u00f3dico, antiasm\u00e1tico, anticolin\u00e9rxico etc. Correctamente utilizada en pneumonolox\u00eda \u00fasase para problemas de espasmos bronquiais a\u00ednda que pode acarrexar escaseza de secreci\u00f3ns. Os extractos de beladona empreg\u00e1ronse clasicamente no tratamento da doenza de Parkinson e as s\u00edndromes parkinsonianas con relativo \u00e9xito, coidando de previr efectos colaterais e adversos. A beladona tam\u00e9n se emprega en gastroenterolox\u00eda en doses baixas como neuroregulador intestinal en casos de colon irrit\u00e1bel, colite ulcerosa etc.\nEn doses moderadas pode servir como un bo analx\u00e9sico ou unha planta anestesiante.\nTaxonom\u00eda.\n\"Atropa belladonna\" foi descrita por Carl von Linn\u00e9 e publicado en \"Species Plantarum 1: 181\", no ano 1753.\n\"Atropa\" deriva de \u00c1tropos, unha das tres Moiras da Mitolox\u00eda Grega e \"belladonna\" prov\u00e9n da lingua italiana, co significado de \"muller fermosa\". Ambos os dous nomes fan alusi\u00f3n tanto ao seu efecto velenoso como ao seu uso para dilatar as meni\u00f1as, conseguindo as\u00ed un ollar m\u00e1is fermoso.\nN\u00famero de cromosomas de \"Atropa bella-donna\" (Fam. Solanaceae) e t\u00e1xones infraespec\u00edficos: n=25.\nUsos.\nAs bagas da beladona (A. belladona) utiliz\u00e1ronse nos tratamentos tradicionais durante s\u00e9culos para unha variedade de s\u00edntomas inclu\u00edndo dor de cabeza, s\u00edntomas menstruais, doenza de \u00falcera p\u00e9ptica, reacci\u00f3n histam\u00ednicos, inflamaci\u00f3n e maila enfermidade de movemento. Polo menos at\u00e9 o s\u00e9culo XIX as revistas de medicina ecl\u00e9ctica explicaban como preparar unha tintura de beladona para a administraci\u00f3n directa aos doentes.\nOs preparados homeop\u00e1ticos de beladona t\u00e9\u00f1ense vendido como tratamentos para varias enfermidades, a\u00ednda que non hai evidencia cient\u00edfica para apoiar a s\u00faa eficacia cl\u00ednica e en ensaios de investigaci\u00f3n. A preparaci\u00f3n m\u00e1is com\u00fan dil\u00faese at\u00e9 o nivel 30 C na notaci\u00f3n homeop\u00e1tica. Este nivel de diluci\u00f3n, non cont\u00e9n ning\u00fan vestixio mensur\u00e1bel co instrumental actual da planta orixinal, a\u00ednda que con preparaci\u00f3ns con menor nivel de diluci\u00f3n mostraron que estatisticamente poden conter vestixios da planta que se anuncian para a venda.\nPrincipios activos.\nCont\u00e9n nas partes a\u00e9reas: alcaloides trop\u00e1nicos (0,03-0,06%): l-hiosciamina (predominante na planta fresca), atropina (na planta seca), norhiosciamina, noratropina. \u00c9steres do escopanol: escopolamina ou hioscina, atroscina. Hidroxicumarina: escopoletol.\nCont\u00e9n na ra\u00edz e rizomas: cumarinas: escopoletol, umbeliferona, hiosciamina, atropina, cuscohigrina, belaradina.\nNoutras fontes: hiosciamina, atropina, hiescina, escopolamina, piridina, \u00e1cido crisatr\u00f3fico, taninos e amid\u00f3n.\nCultivo.\nP\u00f3dese reproducir por semente ou esgallos, a\u00ednda que \u00e9 m\u00e1is recomend\u00e1bel o uso de sementes.\nC\u00f3mpre p\u00f3rmolas en auga quente unhas horas antes de sementar. Tardan un bo tempo en xermolaren e requiren dunha boa humidade e calor, a\u00ednda mantendo todas as condici\u00f3ns necesarias, a taxa de xerminaci\u00f3n non \u00e9 alta.\nAs plantas agradecer\u00e1n un substrato adubado con esterco ou materia org\u00e1nica calquera, e un ambiente h\u00famido e sombreado. Os nitratos e os sales amoniacais son os mellores fertilizantes para dobrar a cantidade de alcaloides."}
{"id": "268145", "revid": "51526", "url": "https://gl.wikipedia.org/wiki?curid=268145", "title": "Arquidiocese cat\u00f3lica latina de Canterbury", "text": "A arquidiocese metropolitana de Canterbury foi unha diocese cat\u00f3lica latina en Inglaterra, suprimida en 1558.\nHistoria.\nA chegada dos anglos, dos sax\u00f3ns e dos xutos cara a metade do s\u00e9culo V puxo fin \u00e1 estrutura cristi\u00e1 existente na Britania romana. Foi o papa Gregorio Magno a finais do s\u00e9culo VI quen asumiu a tarefa de evanxelizar aos novos pobos a\u00ednda pag\u00e1ns, co env\u00edo dun grupo de misioneiros beneditinos, guiados por Agosti\u00f1o de Canterbury. Partiron de Roma na primavera de 596, e chegaron \u00e1 costa da illa de Thanet un ano despois.\nThanet pertenc\u00eda ao reino de Kent e, segundo sab\u00eda o papa Gregorio, na corte de Canterbury hab\u00eda a posibilidade e exercer unha acci\u00f3n misioneira eficaz, xa que o rei Aethelberht casara coa cristi\u00e1 Berta, filla do rei franco Cariberto I; con Berta arribara \u00e1 corte de Kent o bispo Liutardo que, para atender \u00e1s necesidades espirituais da ra\u00ed\u00f1a, adaptara a igrexa que restaba da Canterbury romana. As previsi\u00f3ns do papa foron acertadas, e na Pascua de 601 Aethelberht recibiu o Bautismo, sendo o primeiro monarca anglosax\u00f3n convertido ao cristianismo.\nAgosti\u00f1o, que na s\u00faa viaxe a Inglaterra fora consagrado bispo na Galia, institu\u00edu a s\u00e9 episcopal de Canterbury (602); e coa axuda do rei iniciou a construci\u00f3n da catedral de Cristo Salvador e fundou na antiga igrexa de San Marti\u00f1o un mosteiro, cuxa igrexa estaba destinada a acoller as tumbas dos bispos e da corte real de Canterbury.\nDende o punto de vista do papa Gregorio, a antiga Britania romana deb\u00eda ser subdividida en d\u00faas provincias eclesi\u00e1sticas, con s\u00e9s en Londres e York, que eran as antigas capitais das provincias romanas. Por este motivo no 601 o bispo Agosti\u00f1o recibiu o palio co cometido de estabelecer a s\u00faa s\u00e9 en Londres. Por\u00e9n, en Roma non era co\u00f1ecida con exactitude a situaci\u00f3n pol\u00edtica da rexi\u00f3n: Londres pertenc\u00eda ao Reino de Essex, cuxo rei era a\u00ednda pag\u00e1n. O proxecto inicial era por tanto impracticable, e a s\u00e9 de Canterbury pasou por tanto a asumir unha preminencia entre as dioceses anglosaxoas, e esta preminencia foi sancionada en 624 polo papa Bonifacio V co env\u00edo do palio ao bispo Xusto de Canterbury.\n\u00c1 morte de Agosti\u00f1o (604 ou 605) non faltaron alg\u00fans episodios, mesmo cruentos, de retorno ao paganismo, mais no reino de Kent o cristianismo estaba xa solidamente asentado, especialmente grazas aos primeiros sucesores de Santo Agosti\u00f1o, todos eles venerados como santos tanto no catolicismo como no anglicanismo. Entre eles sobresae a figura de Teodoro, un grego de Tarso. Durante o seu longo episcopado (669 - 690), Teodoro foi o primeiro bispo de Canterbury en ser reco\u00f1ecido por toda a igrexa inglesa. Esforzouse en dar forma \u00e1s dioceses anglosaxoas, que \u00e1 s\u00faa morte alcanzaban o n\u00famero de 13. Fundou a importante escola de Canterbury, onde se formaban as personalidades m\u00e1is importantes do mundo cultural ingl\u00e9s da \u00e9poca, entre os que salientan as figuras de Aldelmo de Malmesbury, Beda o Venerable e Alcu\u00edno de York.\nNon foi at\u00e9 o 735 cando se realizou o proxecto de Gregorio Magno, coa constituci\u00f3n da segunda provincia eclesi\u00e1stica anglosaxoa, a de York, que deixou a Canterbury sen xurisdici\u00f3n sobre as s\u00e9s de Northumbria, Lindisfarne, Hexham e Whithorn.\nCara ao final do s\u00e9culo VIII, o poderoso rei de Mercia traballou para minar a supremac\u00eda de Canterbury sobre a Igrexa en Inglaterra. En 788 o rei Offa erixiu a provincia eclesi\u00e1stica de Lichfield, mais foi unha metr\u00f3pole de breve existencia (at\u00e9 o 802). Un dos seus sucesores, Cenwulf, tentou trasladar a s\u00e9 metropolitana da Inglaterra meridional dende Canterbury a Londres, apelando \u00e1 idea inicial do papa Gregorio, mais este proxecto tampouco tivo \u00e9xito, debido \u00e1 tradici\u00f3n que xa ti\u00f1a a s\u00e9 de Agosti\u00f1o e de Teodoro.\nA partir do 834 comezaron as invasi\u00f3ns dos viquingos, a\u00ednda pag\u00e1ns, que devastaron a Inglaterra central e setentrional, chegando a estabelecer un reino aut\u00f3nomo (\"Danelaw\"). Grazas \u00e1s campa\u00f1as militares dos reis de Wessex-Sussex-Kent Alfredo o Grande e o seu fillo Eduardo, p\u00faidose evitar o aniquilamento total dos reinos anglosax\u00f3ns e, con eles, da presenza cristi\u00e1 nas illas. Co neto de Alfredo, Atelstano (925-939), completouse a tarefa de reconquista e de unificaci\u00f3n dos antigos reinos anglosax\u00f3ns.\nA obra de reconstruci\u00f3n pol\u00edtica e militar de Inglaterra foi acompa\u00f1ada dunha obra an\u00e1loga de reconstruci\u00f3n e de reforma da vida eclesi\u00e1stica e relixiosa. Neste proxecto salientan tres monxes da Orde de San Bieito, posteriormente canonizados, postos ao cargo das dioceses inglesas m\u00e1is importantes: Oswald de York, Ethelwold de Winchester e Dunstan de Canterbury. A obra conxunta dos tres bispos trasladou aos mosteiros ingleses o modelo das abad\u00edas de Cluny e Fleury, e levou \u00e1 predominancia do modelo mon\u00e1stico nas dioceses. Dunstan avogou polo celibato sacerdotal, procurou unha mellor formaci\u00f3n dos cregos, reforzou o elemento mon\u00e1stico no episcopado ingl\u00e9s e compuxo un \"ordo\" para a coroaci\u00f3n dos monarcas empregado durante moitos anos na corte inglesa: nestes traballos foi apoiado pola lexislaci\u00f3n do rei Edgar, que regulamentaba os diferentes detalles da vida relixiosa e eclesi\u00e1stica.\nA s\u00e9 de Canterbury viviu un momento de crise nos turbulentos anos do derradeiro rei anglosax\u00f3n Eduardo o Confesor, quen, tentando reconciliarse co partido pro-normando, promoveu a s\u00e9 primacial inglesa ao franc\u00e9s Roberto. Isto provocou a reacci\u00f3n dos opositores, que perseguiron a Roberto e o substitu\u00edron co ingl\u00e9s Stigand de Winchester, quen chegou a obter o palio do antipapa Bieito X.\nOs sucesivos acontecementos pol\u00edticos, que levaron \u00e1 conquista normanda de Inglaterra e ao ascenso ao trono de Guillermo o Conquistador (1066), favoreceron a introduci\u00f3n da reforma gregoriana no reino anglo-normando.\nO s\u00e9culo XII caracterizouse polos feitos relacionados co rei Henrique II e o arcebispo Thomas Becket, os seus duros enfrontamentos, o primeiro en defensa do absolutismo pol\u00edtico e o segundo na defensa da autonom\u00eda e dos privilexios da Igrexa, que levaron ao asasinato de Becket na catedral de Canterbury o 29 de decembro de 1170.\nEn 1534, Henrique VIII separou a Igrexa inglesa de Roma, logo de tentar que a Igrexa Cat\u00f3lica aceptara a anulaci\u00f3n do seu matrimonio con Catarina de Arag\u00f3n para poder casar con Ana Bolena. O papa Clemente VII rexeitou a anulaci\u00f3n, e Henrique VIII proclamouse gobernador da Igrexa de Inglaterra, sendo excomungado por Paulo III.\nNestes anos dif\u00edciles e turbulentos de Henrique VIII e da chegada progresivo do anglicanismo, os diferentes arcebispos de Canterbury posicion\u00e1ronse a favor dunha ou doutra parte. Entre eles salientou especialmente Thomas Cranmer, elixido arcebispo o 21 de febreiro de 1533, con simpat\u00eda polas ideas luteranas. Nomeado arcebispo, ser\u00eda quen declarar\u00eda a nulo o matrimonio de Henrique VIII con Catarina de Arag\u00f3n. Cando Henrique VIII publicou os \"Seis artigos\"(agosto 1539), de clara tendencia cat\u00f3lica, Thomas Cranmer tivo que renunciar temporalmente a achegar \u00e1 igrexa inglesa ao luteranismo.\nPor\u00e9n, baixo o reinado do seu fillo Eduardo VI, adopt\u00e1ronse m\u00e1is formas de influencia protestante. Baixo a gu\u00eda de Cranmer, procedeuse a unha reforma progresiva. Sentou un novo patr\u00f3n de culto co Libro de Oraci\u00f3n Com\u00fan, con influencias protestantes. A confesi\u00f3n da Igrexa de Inglaterra reformada foi estabelecida nos 42 artigos. Por\u00e9n, logo da morte de Eduardo VI (1553), chegou ao trono Mar\u00eda I. Con ela houbo unha tentativa de restauraci\u00f3n do catolicismo, cunha dura pol\u00edtica persecutoria, que levou a condena \u00e1 fogueira de 250 persoas, entre elas o mesmo Thomas Cranmer (1556). A ra\u00ed\u00f1a foi apoiada polo novo titular de Canterbury, o cardeal Reginald Pole. Ambos morreron en 1558.\nReginald Pole foi o derradeiro arcebispo de Canterbury en comu\u00f1\u00f3n coa Santa S\u00e9. A nova ra\u00ed\u00f1a, Isabel I, nomeou en 1559 \u00e1 s\u00e9 primacial inglesa a Matthew Parker, co que se inicia a serie dos arcebispos anglicanos.\nNo momento da ruptura da comu\u00f1\u00f3n co Papa, a s\u00e9 de Canterbury contaba con 20 dioceses sufrag\u00e1neas: Bangor, Bath e Wells, Bristol, Chicester, Coventry e Lichfield, Ely, Exeter, Gloucester, Hereford, Llandaff, Lincoln, Londres, Norwich, Peterborough, Rochester, St Asaph, St David's, Salisbury, Worcester e Winchester."}
{"id": "268146", "revid": "98629", "url": "https://gl.wikipedia.org/wiki?curid=268146", "title": "The Great Gatsby (filme de 2013)", "text": "The Great Gatsby \u00e9 un filme estadounidense-australiano dirixido por Baz Luhrmann que se estreou no 2013. \u00c9 unha adaptaci\u00f3n da novela de F. Scott Fitzgerald \"O Gran Gatsby\", e est\u00e1 protagonizada por Leonardo DiCaprio, Tobey Maguire, Carey Mulligan, Joel Edgerton, Amitabh Bachchan, Isla Fisher e Elizabeth Debicki.\nSinopse.\nNa alta sociedade norteamericana do Nova York dos anos 20, chama a atenci\u00f3n a presenza de Jay Gatsby. \u00c9 un home misterioso e moi rico, feito que provoca que t\u00f3dolos ricos e poderosos da cidade acudan \u00e1s s\u00faas fastuosas festas na s\u00faa gran mansi\u00f3n de Long Island. Gatsby vive obsesionado coa idea de recuperar o amor que deixou escapar anos atr\u00e1s. Para logralo, farase amigo do seu novo veci\u00f1o, Nick Carraway."}
{"id": "268149", "revid": "98629", "url": "https://gl.wikipedia.org/wiki?curid=268149", "title": "Centenario da primeira guerra mundial", "text": "O Centenario da primeira guerra mundial \u00e9 a conmemoraci\u00f3n do centenario da primeira guerra mundial que empeza en 2014 e durar\u00e1 ata 2018. Entre os pa\u00edses que est\u00e1n a planear actos conmemorativos oficiais est\u00e1n Australia, Nova Zelandia, Francia, o Reino Unido e Turqu\u00eda.\nUni\u00f3n Europea.\nA biblioteca virtual Europeana ten tres proxectos dixitais para conmemorar a primeira guerra mundial en toda Europa. Estes proxectos permitir\u00e1n acceder libremente a unha serie de materiais en internet.\nAustralia.\nEn Australia, o aniversario ch\u00e1mase o Centenario das ANZAC. Os comit\u00e9s que est\u00e1n planeando a conmemoraci\u00f3n incl\u00faen a Comisi\u00f3n Nacional da Conmemoraci\u00f3n do Centenario das ANZAC e o Consello Consultivo do Centenario das ANZAC. O goberno ten un orzamento de 83,5 mill\u00f3ns de d\u00f3lares australianos para un programa de sete anos que incluir\u00e1 actos conmemorativos en Australia e no exterior, actividades e recursos educativos e restauraci\u00f3ns de galer\u00edas e tumbas da guerra.\nFrancia.\nEn Francia, o goberno far\u00e1 unha pol\u00edtica de lembranza nacional. Empezou, xa en 2011, coa apertura de \"Le Musee de la Grande Guerre\" en Meaux o 11 de novembro, coincidindo co D\u00eda do Armisticio.\nReino Unido.\nNo Reino Unido, o Imperial War Museum est\u00e1 liderando un programa nacional de actos conmemorativos e est\u00e1 a planear novas galer\u00edas para a ocasi\u00f3n. En maio de 2010 o museo empezou admitir colaboraci\u00f3n para o Centenario da primeira guerra mundial. As organizaci\u00f3ns colaboradoras te\u00f1en acceso aos obxectos de colecci\u00f3n da primeira guerra mundial, a expertos, a recursos dixitais, a branding e a unha extranet colaborativa.\nEn novembro de 2011, 330 organizaci\u00f3ns nacionais e internacionais fix\u00e9ronse colaboradoras. O museo tam\u00e9n vai abrir unha nova exposici\u00f3n permanente sobre a primeira guerra mundial na s\u00faa sucursal de Londres, como parte da s\u00faa remodelaci\u00f3n de 35 mill\u00f3ns de libras.\nEn novembro de 2011 anunciouse que o primeiro ministro David Cameron nomeou a Andrew Murrison como o seu representante especial para as conmemoraci\u00f3ns do Centenario da primeira guerra mundial. O 11 de outubro de 2012, Cameron anunciou unha partida de 50 mill\u00f3ns de libras para financiar as conmemoraci\u00f3ns nacionais do Centenario. Os aniversarios da declaraci\u00f3n de guerra do Reino Unido a Alema\u00f1a, o comezo da batalla do Somme,a batalla de Xutlandiae o armisticio de novembro de 1918 ser\u00e1n sinaladas como conmemoraci\u00f3ns nacionais. A remodelaci\u00f3n do Imperial War Museum, onde Cameron deu o seu discurso, ser\u00e1 apoiada con 5 mill\u00f3ns de libras adicionais. Outros 5,3 mill\u00f3ns de libras financiar\u00e1n as visitas de alumnos de escolas inglesas a campos de batalla da Fronte Occidental. O Heritage Lottery Fund aportar\u00e1 15 mill\u00f3ns de libras esterlinas para proxectos comunitarios, liderados por xente nova, para conservar o patrimonio local relacionado coa guerra. Ademais, a conservaci\u00f3n do antigo cruceiro lixeiro da Royal Navy HMS Caroline que combateu na batalla de Xutlandia apoiarase con ata 1\u00a0000\u00a0000 de libras esterlinas.\nO Heritage Lottery Fund est\u00e1 proporcionando financiamento a proxectos educativos en campos como historia local, acceso online a museos e arquivos, proxectos xuven\u00eds sobre patrimonio, historia familiar, a conservaci\u00f3n de monumentos b\u00e9licos e a conservaci\u00f3n de artefactos hist\u00f3ricos.\nA BBC vai dedicar ao centenario arredor de 2.500 horas de televisi\u00f3n, radio e programaci\u00f3n por internet durante estes catro anos. A programaci\u00f3n incluir\u00e1 documentais, dramas, m\u00fasica, programas conmemorativos e programas para nenos e escolas.\nNova Zelandia.\nAxencias do goberno de Nova Zelandia e outras organizaci\u00f3ns est\u00e1n a traballar xuntas para organizar as conmemoraci\u00f3ns do centenario, que se identifica como \u2018\u2019\u2019WW100\u2019\u2019\u2019. As conmemoraci\u00f3ns est\u00e1n dirixidas polo Ministro de Arte, Cultura e Patrimonio, Christopher Finlayson. Unha oficina do programa WW100 foi establecido polo Ministerio de Cultura e Patrimonio, xunto co Ministerio de Asuntos Exteriores e Comercio, a Forza de Defensa de Nova Zelandia e o Departamento de Interior.\nAs conmemoraci\u00f3ns do centenario de Nova Zelandia homenaxear\u00e1n a aqueles que loitaron, pero tam\u00e9n contar\u00e1n as historias daqueles que quedaron na casa. A Lottery Grants Board destina 17 mill\u00f3ns de d\u00f3lares neozelandeses para conmemorar o Centenario da primeira guerra mundial.\nOs principais proxectos do Goberno de Nova Zelandia para o centenario incl\u00faen o desenvolvemento dun Parque Nacional en Memoria da Guerra en Wellington, un centro educativo e de interpretaci\u00f3n no National War Memorial, unha serie de novas historias e rutas hist\u00f3ricas en Gallipoli e ao longo da Fronte Occidental.\nConstitu\u00eduse un Comit\u00e9 para o Centenario da primeira guerra mundial, presidido por Brian Roche de Correos de Nova Zelandia. O papel do Comit\u00e9 \u00e9 defender o Centenario da primeira guerra mundial, atraer patrocinadores ou apoio filantr\u00f3pico para os proxectos do centenario, coordinarse cos seus \u00f3rganos equivalentes no estranxeiro, especialmente Australia; e asesorar ao goberno nas conmemoraci\u00f3ns do centenario. Anne Salmond, Bob Harvey, Monty Soutar, Matthew Te Pou e Sir Peter Jackson son os outros membros.\nAdemais das actividades locais e nacionais, Nova Zelandia tam\u00e9n participar\u00e1 en actividades conmemorativas internacionais.\nTurqu\u00eda.\nAs conmemoraci\u00f3ns do D\u00eda Oficial das ANZAC celebrarase en Gallipoli (Turqu\u00eda) o 25 de abril de 2015, co gallo do 100\u00ba aniversario do desembarco de Gallipoli.\nOutros pa\u00edses.\nA cidade de Saraxevo, que foi durante a primeira guerra mundial a capital da provincia austr\u00edaca de Bosnia e Hercegovina fixo plans para organizar a conmemoraci\u00f3n entre os d\u00edas 21-28 de xu\u00f1o de 2014. O evento ch\u00e1mase Saraxevo coraz\u00f3n de Europa.\nOrganizaci\u00f3ns internacionais.\nA Cruz Vermella ten un arquivo de rexistros duns vinte mill\u00f3ns de soldados que foron capturados ou soterrados por outros pa\u00edses. Planea p\u00f3r todos estes documentos on-line para o centenario."}
{"id": "268150", "revid": "18868", "url": "https://gl.wikipedia.org/wiki?curid=268150", "title": "Atropa belladonna", "text": ""}
{"id": "268153", "revid": "15490", "url": "https://gl.wikipedia.org/wiki?curid=268153", "title": "La Coalici\u00f3n Republicana", "text": "La Coalici\u00f3n Republicana foi un semanario editado en Vigo en 1886.\nHistoria e caracter\u00edsticas.\nSubtitulado \"Publicaci\u00f3n defensora de los intereses republicano-coalicionistas\", apareceu o 14 de marzo de 1886, como \u00f3rgano do Partido Democr\u00e1tico-Progresista de Manuel Ruiz Zorrilla e Nicol\u00e1s Salmer\u00f3n. Fundado e dirixido por Delio Fern\u00e1ndez Chao. Foron os seus redactores \u00c1ngel Bern\u00e1rdez Rodr\u00edguez e Luis A. Mestre e entre os seus colaboradores estaban Eduardo Chao, Te\u00f3filo Braga e Nicol\u00e1s Salmer\u00f3n. Apareceron 37 n\u00fameros, cesando a s\u00faa publicaci\u00f3n o 21 de novembro dese ano."}
{"id": "268154", "revid": "1888", "url": "https://gl.wikipedia.org/wiki?curid=268154", "title": "El Adelanto", "text": "El Adelanto pode referirse a:"}
{"id": "268155", "revid": "25871", "url": "https://gl.wikipedia.org/wiki?curid=268155", "title": "Generator", "text": "Generator \u00e9 o sexto \u00e1lbum da banda de punk rock Bad Religion, publicado o 13 de marzo de 1992 a trav\u00e9s do selo Epitaph Records. A\u00ednda que o disco foi completado na primavera de 1991 non ser\u00eda editado ata 1992. A raz\u00f3n foi que o grupo non estaba cntento coa portada e co empaquetado. \"Generator\" foi o primeiro \u00e1lbum da banda co bater\u00eda Bobby Schayer, que substitu\u00edu a Pete Finestone durante a xira do \"Against the Grain\".\nAo igual que os cinco primeiros \u00e1lbums de Bad Religion (menos \"Into the Unknown\"), Epitaph Records lanzou unha versi\u00f3n remasterizada de \"Generator\" o 6 de abril de 2004, con dous temas exclusivos collidos do 7\" compartido con Noam Chomsky editado por Maximum Rock'N Roll en 1991. Ese mesmo d\u00eda publicouse un DVD da reedici\u00f3n do seu v\u00eddeo descatalogado por moito tempo \"Along the Way\", que fora publicado en 1992. Estas versi\u00f3ns contan con Finestone na bater\u00eda, sendo as s\u00faas derradeiras gravaci\u00f3ns con Bad Religion."}
{"id": "268156", "revid": "23204", "url": "https://gl.wikipedia.org/wiki?curid=268156", "title": "Acign\u00e9", "text": "Acign\u00e9 (\"Egineg\" en bret\u00f3n, \"Aczeinyae\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia.\nHistoria.\nExisten probas da ocupaci\u00f3n da zona dende o -3500. A \u00e1rea foi evanxelizada por Marti\u00f1o de Tours ou os seus disc\u00edpulos no s\u00e9culo IV.\nEn 1010, Rivallon, Bar\u00f3n de Vitr\u00e9, cedeulle o territorio de Acign\u00e9 \u00f3 seu fillo Renaud. A s\u00faa dinast\u00eda durou ata o s\u00e9culo XVI, cando a li\u00f1axe morreu co matrimonio de Judith d'Acign\u00e9 co marshall de Coss\u00e9-Brissac.\nEntre os s\u00e9culos XI e XVIII, parte do territorio da comuna pertenceulle \u00e1 Abad\u00eda de Saint Melaine e Saint Georges en Rennes. En 1234, o castelo foi destru\u00eddo polo Duque da Breta\u00f1a, Pierre Mauclerc, para castigar a Alain d'Acign\u00e9 por po\u00f1erse da parte do rei de Francia (Lu\u00eds IX) contra el.\nDurante a Revoluci\u00f3n Francesa, a vila p\u00faxose de parte do clero e foi castigada cun saqueo por unha tropa da garda nacional en 1792."}
{"id": "268157", "revid": "89787", "url": "https://gl.wikipedia.org/wiki?curid=268157", "title": "Nebulosa Iris", "text": "A Nebulosa Iris, tam\u00e9n co\u00f1ecida coma NGC 7023 e Caldwell 4, \u00e9 unha brillante nebulosa de reflexi\u00f3n da constelaci\u00f3n Cepheus. NGC 7023 \u00e9 realmente o c\u00famulo de estrelas que est\u00e1 no interior da nebulosa, a cal est\u00e1 catalogada coma LBN 487; a s\u00faa vez, a nebulosa est\u00e1 iluminada por unha desas estrelas, a SAO 19158, que pos\u00fae unha magnitude aparente de 7. A nebulosa brilla cunha magnitude de 6,8 e est\u00e1 situada preto da estrela T Cephei que \u00e9 do tipo de estrelas variables Mira, tam\u00e9n est\u00e1 preto da brillante estrela variable Beta Cephei (Alphirk) que ten unha magnitude de 3,23. A Nebulosa Iris est\u00e1 a 1.300 anos luz de distancia e ten de seis anos luz de di\u00e1metro."}
{"id": "268158", "revid": "1131", "url": "https://gl.wikipedia.org/wiki?curid=268158", "title": "El Adelanto (Pontevedra)", "text": "El Adelanto foi un semanario editado en Pontevedra entre 1882 e 1883.\nHistoria e caracter\u00edsticas.\nSubtitulado \"Semanario defensor de los intereses generales de Galicia\", apareceu o 17 de setembro de 1882. Foron os seus redactores Antonio Curros, F\u00e9lix L\u00e1zaro, Torcuato Ulloa e Albino Sim\u00e1n. Caracterizado polo seu ton pol\u00e9mico, tivo unha sonada disputa con \"El Libred\u00f3n\" e polemizou con \"El Hijo del Trabajo\", \"El Lucense\", \"El Regional\" e \"El Independiente\". Editado na imprenta de Roxelio Quint\u00e1ns, tivo moi curta vida."}
{"id": "268159", "revid": "75439", "url": "https://gl.wikipedia.org/wiki?curid=268159", "title": "Mandragora (x\u00e9nero)", "text": "Mandragora \u00e9 un x\u00e9nero pertencente \u00e1 subfamilia Solanoideae, inclu\u00edda na familia das solan\u00e1ceas (Solanaceae). Comprende 18 especies nativas de Eurasia. Antigamente utiliz\u00e1bana con fins curativos. Hoxe en d\u00eda serve como especia de coci\u00f1a (se est\u00e1 curada) ou como estupefaciente (se non est\u00e1 curada). \u00c9 moi propia en pa\u00edses onde as temperaturas son moi elevadas, como en Asia e \u00c1frica onde a\u00ednda se utiliza con fins curativos. \u00c9 o \u00fanico x\u00e9nero da tribo Mandragoreae.\nA especie m\u00e1is com\u00fan \u00e9 a mandr\u00e1gora\nMandragora officinarum, unha planta herb\u00e1cea de ra\u00edz grosa e napiforme, follas ovais e enteiras, en roseta, e flores pedunculadas e campaniformes, de cor amarela verdosa; crece na rexi\u00f3n mediterr\u00e1nea. Ten propiedades narc\u00f3ticas e desde a antig\u00fcidade atrib\u00faenselle propiedades m\u00e1xicas."}
{"id": "268160", "revid": "1888", "url": "https://gl.wikipedia.org/wiki?curid=268160", "title": "El Hijo del Trabajo", "text": "El Hijo del Trabajo foi un semanario editado en Pontevedra en 1882.\nHistoria e caracter\u00edsticas.\nSubtitulado \"Peri\u00f3dico defensor de la clase obrera\", apareceu o 16 de agosto de 1882. Aparec\u00eda os m\u00e9rcores. O seu director era M. Antonio D\u00edaz. Editado na imprenta de Roxelio Quint\u00e1ns, publicou 10 n\u00fameros. Foi correlixionario de \"La Propaganda\"."}
{"id": "268163", "revid": "98629", "url": "https://gl.wikipedia.org/wiki?curid=268163", "title": "Amanlis", "text": "Amanlis (\"Amanliz\" en bret\u00f3n, \"Amanliz\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268165", "revid": "1888", "url": "https://gl.wikipedia.org/wiki?curid=268165", "title": "El Voto Popular", "text": "El Voto Popular foi un peri\u00f3dico editado en Pontevedra entre 1881 e 1882.\nHistoria e caracter\u00edsticas.\nSubtitulado \"Peri\u00f3dico de intereses morales y materiales y anuncios\", apareceu o 10 de novembro de 1881. Aparec\u00eda os martes e venres. Ao pouco da s\u00faa aparici\u00f3n conced\u00e9uselle autorizaci\u00f3n para tratar asuntos pol\u00edticos e cambiou o subt\u00edtulo por \"Peri\u00f3dico pol\u00edtico\". Os seus redactores eran Emilio \u00c1lvarez Gim\u00e9nez, Augusto de la Pe\u00f1a e F\u00e9lix Mart\u00ednez. Entre os colaboradores figurou Felipe Isla G\u00f3mez. Publicou nunha das s\u00faas planas \"El Independiente\" de Andr\u00e9s Muruais. Edit\u00e1base na imprenta de Rogelio Quint\u00e1ns e despois pasou \u00e1 de J. Mill\u00e1n. Cesou a s\u00faa publicaci\u00f3n a finais de 1882."}
{"id": "268166", "revid": "98629", "url": "https://gl.wikipedia.org/wiki?curid=268166", "title": "The Great Escape Artist", "text": "The Great Escape Artist \u00e9 o cuarto \u00e1lbum de estudio da banda estadounidense de rock alternativo Jane's Addiction, publicado o 18 de outubro de 2011 a trav\u00e9s do selo Capitol Records. \u00c9 o seu primeiro disco dende o 2003, cando editaron \"Strays\", e conta co multiinstrumentista Dave Sitek no baixo, xunto con Chris Chaney que se reuniu coa banda durante as gravaci\u00f3ns. O \u00e1lbum foi precedido por dous sinxelos, \"End to the Lies\", lanzado como descarga gratu\u00edta o 7 de abril de 2011, e \"Irresistible Force (Met the Immovable Object)\", publicado no mes de agosto."}
{"id": "268167", "revid": "98629", "url": "https://gl.wikipedia.org/wiki?curid=268167", "title": "Andouill\u00e9-Neuville", "text": "Andouill\u00e9-Neuville (en , en gal\u00f3: \"And\u00f3lhae\") \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268168", "revid": "98629", "url": "https://gl.wikipedia.org/wiki?curid=268168", "title": "Antrain", "text": "Antrain (\"Entraven\" en bret\u00f3n, \"Antrein\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268169", "revid": "89787", "url": "https://gl.wikipedia.org/wiki?curid=268169", "title": "Discos da m\u00e1quina", "text": "Discos da m\u00e1quina \u00e9 unha asociaci\u00f3n de grupos musicais de diferentes estilos que funciona como selo discogr\u00e1fico e distribuidora.\nFoi creada en decembro de 2012, e funciona de forma autoxestionada e asemblearia. Os grupos unidos a este proxecto utilizan licenzas abertas.\nEn decembro de 2013 os grupos pertencentes \u00e1 asociaci\u00f3n son Ataque Escampe, Das Kapital, Grampoder, Caxade, A Magnifique Bande dos Homes sen Medo e The Lost Omelette-makers."}
{"id": "268170", "revid": "12452", "url": "https://gl.wikipedia.org/wiki?curid=268170", "title": "Vitex agnus castus", "text": ""}
{"id": "268173", "revid": "89787", "url": "https://gl.wikipedia.org/wiki?curid=268173", "title": "Parque Natural de Fuentes Carrionas e Fuente Cobre", "text": "O Parque Natural de Fuentes Carrionas y Fuente Cobre (Parque Natural de Fontes Carrionas e Fonte Cobre en galego) \u00e9 un parque natural que se atopa en Castela e Le\u00f3n, estend\u00e9ndose pola provincia de Palencia.\nFlora.\nImportantes fragas de aci\u00f1eiras e de carballos, das cales p\u00f3dense atopar as variedades albari\u00f1o (\"Quercus petraea\"), cerqui\u00f1o (\"Quercus pyrenaica\") e com\u00fan (\"Quercus robur\").\nPresente o bidueiro, os teixos (especialmente no val de Torande) e a arandeira.\nFauna.\nAs xoias do parque son o oso pardo, o lobo, o peto negro e o pico mediano. Salientar ademais a presenza de importantes poboaci\u00f3ns de aves forestais coma o pardal alpino, a azulenta alpina, o papoazul, o verderolo serrano e o gabeador vermello."}
{"id": "268174", "revid": "3576", "url": "https://gl.wikipedia.org/wiki?curid=268174", "title": "Partido Dem\u00f3crata Cristiano (Chile)", "text": "O Partido Dem\u00f3crata Cristiano (\"Partido Dem\u00f3crata Cristi\u00e1n\") (PDC), chamado tam\u00e9n Democracia Cristiana (\"Democracia Cristi\u00e1\") (DC), \u00e9 un partido pol\u00edtico chileno do centro pol\u00edtico e centro esquerda cristi\u00e1. O partido foi fundado no 28 de xullo de 1957 pola unificaci\u00f3n de varios grupos do socialcristianismo. Os participantes da s\u00faa creaci\u00f3n foron a Falanxe Nacional e o Partido Conservador Social Cristiano, grupos sociais escindidos do Partido Conservador que formaron a Federaci\u00f3n Social Cristiana. Na historia chilena do s\u00e9culo XX, o partido tivo unha posici\u00f3n de centro democr\u00e1tico e reformista, xeralmente formando as alianzas pol\u00edticas coa centro esquerda, sobre todo baixo a presidencia de Eduardo Frei Montalva, quen foi elixido presidente do Chile en 1964. As s\u00faas principais contribuci\u00f3ns \u00e1 historia do pa\u00eds son: a reforma agraria chilena, a nacionalizaci\u00f3n do cobre, a oposici\u00f3n ao goberno da Unidade Popular, a participaci\u00f3n da recuperaci\u00f3n democr\u00e1tica, os dereitos humanos violados durante o r\u00e9xime militar instaurado no pa\u00eds entre os anos 1973 e 1990, e a modernizaci\u00f3n do pa\u00eds durante a transici\u00f3n \u00e1 democracia, coa s\u00faa participaci\u00f3n nos gobernos da coalici\u00f3n da pol\u00edtica de centro esquerda da \"Concertaci\u00f3n\"."}
{"id": "268175", "revid": "1888", "url": "https://gl.wikipedia.org/wiki?curid=268175", "title": "Xo\u00e1n L\u00f3pez Facal", "text": ""}
{"id": "268176", "revid": "1131", "url": "https://gl.wikipedia.org/wiki?curid=268176", "title": "Misterio (teatro)", "text": "O misterio \u00e9 un drama relixioso cristi\u00e1n medieval que pon en escena pasaxes das Sagradas Escrituras e, con preferencia, da vida, paix\u00f3n e morte de Xes\u00fas. Desenvolv\u00e9ronse en gran parte de Europa entre os s\u00e9culos XIII e XVI. Ao primeiro represent\u00e1banse dentro dos templos ou nos p\u00f3rticos, e m\u00e1is tarde nas prazas das cidades e vilas pero sempre autorizadas e amparadas polas autoridades eclesi\u00e1sticas.\nSignificados e desenvolvemento.\nO termo \"misterio\" (do lat\u00edn \u00abmysterium\u00bb, cerimonia) fai referencia ao tipo de representaci\u00f3n mais tam\u00e9n est\u00e1 en relaci\u00f3n co \"mester\", oficio dos gremios responsables de conservar e representar estes dramas relixiosos.\nA s\u00faa orixe est\u00e1 nos di\u00e1logos dramatizados en lat\u00edn que se realizaban no interior dos tempos que no percurso do tempo van evolucionando:, con di\u00e1logos m\u00e1is elaborados e con acci\u00f3n dram\u00e1tica, cunha tendencia a aumentar o n\u00famero de participantes na representaci\u00f3n, integrando actores laicos, e a partir de 1210 en exclusiva, ao prohibir unha bula papal a actuaci\u00f3n dos relixiosos , abandonando o interior das igrexas, sa\u00edndo \u00e1s r\u00faas e por veces fac\u00e9ndose itinerante, utilizando a lingua vulgar en contraposici\u00f3n co emprego do lat\u00edn nos oficios e ampliando a tem\u00e1tica relixiosa, m\u00e1is al\u00e1 da vida de Xes\u00fas, contando as vidas dos santos ou os milagres da Virxe, liberando o modelo do drama sacro do xugo relixioso, mestur\u00e1ndose en certo xeito co teatro profano medieval.\nDiferentes tradici\u00f3ns.\nMisterios franceses.\nEn Francia os \"misterios\" franceses co\u00f1eceron un gran desenvolvementos, chegando alg\u00fans a ser moi longos, con m\u00e1is de 60.000 versos, centos de personaxes e representaci\u00f3ns que duraban varios d\u00edas e que se celebraban en catedrais, como as de Nevers, Reims, Orle\u00e1ns ou Compi\u00e8gne por mor das celebraci\u00f3ns do Nadal, Epifan\u00eda, Ascensi\u00f3n e San Xo\u00e1n Bautista. Son multitude as obras co\u00f1ecidas, pero a peza mestra sobre a que se asenta o x\u00e9nero \u00e9 \"Le Jeu d'Adam\" , do s\u00e9culo XII, outras pezas co\u00f1ecidas son \"Le Myst\u00e8re de la Passion\", atribu\u00eddo a Eustache Marcad\u00e9 (c. 1425) ; 24 944 versos e catro d\u00edas de representaci\u00f3n, \"Le Myst\u00e8re du si\u00e8ge d'Orl\u00e9ans\", (1439) \"Le Myst\u00e8re de Troie\", de Jacques Millet (1463),\"La Passion\", de Arnoul Gr\u00e9ban (1452); 34 574 versos, 400 personaxes e catro d\u00edas de representaci\u00f3n, \"Le Myst\u00e8re des Actes des Ap\u00f4tres\", de Simon e Arnoul Gr\u00e9ban; 60 000 versos e 494 personaxes, \"La Passion\", de Jean Michel (1486) ; 65 000 versos, \"La R\u00e9surrection\", de Jean Michel, 20 000 versos, 105 personaxes e tres d\u00edas de representaci\u00f3n, 3 journ\u00e9es de repr\u00e9sentation.\nMisterios occitanos.\nDos misterios occitanos do s\u00e9culo XIII apenas se conservan restos, constitu\u00edndo o s\u00e9culo XIV \u00e9 o per\u00edodo m\u00e1is orixinal do misterio occitano, con d\u00faas pezas importantes, a \"Passion Didot\" e sobre todo \"Jeu de Sainte Agn\u00e8s\", considerada a obra m\u00e1is remarcable do teatro occitano anterior a 1500. Os s\u00e9culo XV e XVI foron fecundos con numerosas menci\u00f3ns nas fontes hist\u00f3ricas de celebraci\u00f3ns de misterios, divid\u00edndose os textos conservados en dous grupos, os co\u00f1ecidos como misterios rouergats, conservados un c\u00f3dice, e que tratan da creaci\u00f3n, a historia de Cristo e o xulgamento definitvo e outro grupo de car\u00e1cter haxiogr\u00e1fico como \"Istorio de Sanct Poncz\" ou \"Istoria Petri et Pauli\", con algunhas pezas que non se encadran en ning\u00fan dos dous grupos como \"Ludus sancti Jacobi\" ou \"Lou Mysteri des Rampans\"\nMisterios catal\u00e1ns.\nHai abondosos documentos conservados sobre o drama sacro medieval nos territorios de lingua catal\u00e1. Xa en 1380 hai noticias da representaci\u00f3n na diocese de Xirona, do \"Misteri del Martiri del molt glori\u00f3s Sant Esteve\"; e nesa \u00e9poca tam\u00e9n dos \"misteris del Bisbet\u00f3\" en Montserrat. E entre os \u00faltimos, o \"Victoria Christi\", escrito por Bartolom\u00e9 Palau no s\u00e9culo XVI. Pero o m\u00e1is co\u00f1ecido \u00e9 o Misteri de Elx, que se escenifica cada 14 e 15 de agosto no interior da Bas\u00edlica de Santa Mar\u00eda desde a segunda metade do s\u00e9culo XV. \u00c9 \u00fanica por se representar sen interrupci\u00f3n ata a actualidade, superando a prohibici\u00f3n que desde o Concilio de Trento hab\u00eda para representar obras teatrais no interior das igrexas, grazas a unha bula concedida polo papa Urbano VIII en 1632.\nMisterios castel\u00e1ns.\nEn castel\u00e1n o exemplo m\u00e1is antigo \u00e9 o \"Auto de los Reyes Magos\", de finais do s\u00e9culo XII e representada en Toledo, seguindo as tradici\u00f3ns desenvolvidas nas catedrais francesas. Cons\u00e9rvanse moitas obras, as m\u00e1is co\u00f1ecidas son \"Nacimiento de Nuestro Se\u00f1or\" de G\u00f3mez Manrique, que se representaba no mosteiro de Calabazanos), da segunda metade do s\u00e9culo XV; a \"Tragedia llamada Josephina\" de Miguel de Carvajal e o\"Auto de las Cortes de la Muerte\" de Carvajal e Luis Hurtado, \u00e1mbalas d\u00faas do s\u00e9culo XV; e a \"Farsa sacramental en coplas\" de Hern\u00e1n L\u00f3pez Yanguas, contra 1520. Da tradici\u00f3n dos misterios castel\u00e1ns xurdiu o Auto sacramental que perviviu ata o s\u00e9culo XVIII.\nMisterios italianos.\nCo\u00f1ecidos como \u00absacre-rappresentazione\u00bb, desenv\u00f3lvense entre os s\u00e9culos XV e XVI: \"Rappresentazione di Sant'Orsola vergine et martire\u2019\u2019, \"La rappresentazione dei Santi Giovanni e Paolo\", de Lourenzo de Medici; \"Rappresentazione di San Giorgio come ferisce il drago\", de Feo Belcari ou \"Rappresentazione di Santa Guglielma\", de Antonia Pulci (1452-1501)\nMisterios ingleses.\nOs \"misterios\" ingleses, co\u00f1ecidos como \u00abmiracle-play\u00bb, cons\u00e9rvanse reunidos en varias colecci\u00f3ns, York (84 pezas) Chester (con 24 pezas), Towneley (30 pezas) e a de Coventry (de 42 pezas), practicamente cada condado ou cidade importante ti\u00f1a o seu ciclo.\nEran os gremiales os encargados de ofrecer as representaci\u00f3ns, cada un dispu\u00f1a do seu propio recinto ou escenarios m\u00f3biles itinerantes.\nMisterios c\u00f3rnicos.\nCo\u00f1\u00e9cense tres misterios en c\u00f3rnico, co\u00f1ecidos como Ordinalia, datados a finais do s\u00e9culo XIV: \"Origo Mundi\", \"Passio Christi\" e \"Resurrexio Domini \".\nMisterios alem\u00e1ns.\nOs mellores documentados son os de Santa Catarina de Alexandr\u00eda e o de Santa Dorotea, ambos os dous do s\u00e9culo XIV. A\u00ednda se representan as \u00abPassionspiel\u00bb en Oberammengau, o o \u00abOsterpiel\u00bb de Viena e alg\u00fanhas pezas natalicias como as \u00abWeihnachtpiel\u00bb.\nMisterios croatas.\nA partir do s\u00e9culo XV desenvolv\u00e9ronse misterios en croata na cidades do Adri\u00e1tico, sendo os m\u00e1is co\u00f1ecidos \"Mirakul slavne dive Marie\", \"Prikazanje historije sv. Panucija\" e \"Prikazivanje \u017eivota sv. Lovrinca\""}
{"id": "268178", "revid": "98629", "url": "https://gl.wikipedia.org/wiki?curid=268178", "title": "Arbrissel", "text": "Arbrissel (\"Ervrezhell\" en bret\u00f3n, \"Arbecz\u00e8u\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268179", "revid": "5863", "url": "https://gl.wikipedia.org/wiki?curid=268179", "title": "Manuel Borxa Calvar Sim\u00f3n", "text": ""}
{"id": "268180", "revid": "98629", "url": "https://gl.wikipedia.org/wiki?curid=268180", "title": "Argentr\u00e9-du-Plessis", "text": "Argentr\u00e9-du-Plessis (\"Argantreg-ar-Genkiz\" en bret\u00f3n, \"Arjantrae\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268181", "revid": "98629", "url": "https://gl.wikipedia.org/wiki?curid=268181", "title": "Aubign\u00e9, Ille e Vilaine", "text": "Aubign\u00e9 (\"Elvinieg\" en bret\u00f3n, \"Aubeinyae\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268182", "revid": "89787", "url": "https://gl.wikipedia.org/wiki?curid=268182", "title": "Availles-sur-Seiche", "text": "Availles-sur-Seiche (\"Avallod-ar-Sec'h\" en bret\u00f3n, \"Avaylh\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268183", "revid": "89787", "url": "https://gl.wikipedia.org/wiki?curid=268183", "title": "Oper\u00f3n lac", "text": "O oper\u00f3n \"lac\" \u00e9 un oper\u00f3n (sistema xen\u00e9tico regulatorio) necesario para a regulaci\u00f3n do transporte e metabolismo da lactosa na bacteria \"Escherichia coli\" e algunhas outras bacterias ent\u00e9ricas. O oper\u00f3n consta dun promotor e rexi\u00f3ns regulatorias no ADN e ten tres xenes estruturais adxacentes aos que controla, chamados \"lacZ\", \"lacY\", e \"lacA\", os cales codifican os encimas \u03b2-galactosidase, lactosa permease, e tiogalact\u00f3sido transacetilase (ou galact\u00f3sido O-acetiltransferase), respectivamente.\nNa natureza o oper\u00f3n \"lac\" permite a utilizaci\u00f3n da lactosa pola bacteria (que vai ser utilizada como fonte de enerx\u00eda). A lactosa permease, que se encontra na membrana plasm\u00e1tica, transporta lactosa \u00e1 c\u00e9lula. A \u03b2-galactosidase, que \u00e9 un encima citoplasm\u00e1tico, cliva posteriormente o azucre lactosa orixinando o glicosa e galactosa. Como \u00e9 un gasto in\u00fatil de enerx\u00eda producir os encimas cando non hai lactosa dispo\u00f1ible ou cando hai unha fonte de enerx\u00eda m\u00e1is f\u00e1cil de utilizar, como a glicosa, nesas situaci\u00f3ns eses xenes est\u00e1n inactivados pola regulaci\u00f3n feita polo oper\u00f3n. A regulaci\u00f3n x\u00e9nica do oper\u00f3n \"lac\" foi o primeiro mecanismo xen\u00e9tico regulatorio que se chegou a comprender claramente e \u00e9 un dos principais exemplos de regulaci\u00f3n x\u00e9nica en procariotas. O oper\u00f3n \"lac\" \u00e9 un dos modos m\u00e1is b\u00e1xicos de explicar como un represor encim\u00e1tico funciona sobre o ADN da c\u00e9lula, e por esa raz\u00f3n o exemplo exponse en moitos libros e programas introdutorios de biolox\u00eda celular e molecular.\nO oper\u00f3n \"lac\" operon utiliza un mecanismo de control que consta de d\u00faas partes para asegurar que a c\u00e9lula gasta enerx\u00eda en producir os encimas codificados polo oper\u00f3n \"lac\" s\u00f3 cando \u00e9 necesario. Est\u00e1 controlado principalmente polo represor \"lac\", que det\u00e9n a produci\u00f3n de encimas en ausencia de lactosa, e polo EIIAGlc, que corta a produci\u00f3n de lactosa permease cando se est\u00e1 a transportar glicosa \u00e1 c\u00e9lula. Este mecanismo de control dual causa a utilizaci\u00f3n secuencial da glicosa e a lactosa en d\u00faas fases distintas do crecemento da bacteria, o que se co\u00f1ece como diauxia.\nEstrutura do oper\u00f3n \"lac\".\nO oper\u00f3n \"lac\" consta de tres xenes estruturais, un promotor, un terminador, un regulador, e un operador. Os tres xenes estruturais son: \"lacZ\", \"lacY\", e \"lacA\".\nS\u00f3 os xenes \"lacZ\" e \"lacY\" parecen ser estritamente necesarios para o catabolismo da lactosa.\nNomenclatura xen\u00e9tica.\nUtil\u00edzanse abreviaci\u00f3ns de tres letras empezando con mai\u00fascula e con letra normal para describir os fenotipos de bacterias como \"E. coli\".\nSon exemplos:\nAs mesmas tres letras util\u00edzanse normalmente para designar os xenes implicados nun determinado xenotipo, pero esta vez escritas con min\u00fascula e en cursiva. Cada xene diferente dist\u00ednguese cunha letra adicional; por exemplo os xenes \"lac\" que codifican os tres encimas do oper\u00f3n \"lac\" denom\u00ednanse \"lacZ\", \"lacY\", e \"lacA\". Hai un cuarto xene \"lac\" que \u00e9 \"lacI\", que codifica o represor da lactosa, no que \"I\" significa \"inducibilidade\".\nO uso actual designa as prote\u00ednas codificadas por un xene coas mesmas letras en mai\u00fascula e normais (non cursivas). As\u00ed, LacZ \u00e9 o produto proteico (a \u03b2-galactosidase) do xene \"lacZ\".\nVarias secuencias curtas que non son xenes pero tam\u00e9n afectan \u00e1 expresi\u00f3n x\u00e9nica son o promotor \"lac\" ou \"lac p\", e o operador \"lac\" ou \"lac o\". A\u00ednda que non \u00e9 estritamente un uso est\u00e1ndar, as mutaci\u00f3ns que afectan a \"lac o\" denom\u00ednanse \"lac o\"c, por raz\u00f3ns hist\u00f3ricas.\nRegulaci\u00f3n.\nO control espec\u00edfico dos xenes \"lac\" depende da dispo\u00f1ibilidade do substrato lactosa para a bacteria. A bacteria non produce estas prote\u00ednas cando a lactosa non est\u00e1 dispo\u00f1ible como fonte de carbono.\nOs xenes \"lac\" est\u00e1n organizados nun oper\u00f3n; \u00e9 dicir, est\u00e1n orientados na mesma direcci\u00f3n uns detr\u00e1s dos outros no cromosoma e son cotranscritos nunha soa mol\u00e9cula de ARNm policistr\u00f3nico. A transcrici\u00f3n de todos os xenes empeza coa uni\u00f3n do encima ARN polimerase (RNAP), que \u00e9 unha prote\u00edna que se une ao ADN nun sitio de uni\u00f3n espec\u00edfico do ADN, que \u00e9 o promotor, situado inmediatamente \"augas arriba\" do xene. Na uni\u00f3n da ARN polimerase ao promotor colabora a prote\u00edna activadora por catabolito (CAP) unida \u00e1 adenosina monofosfato c\u00edclica ou AMPc (a CAP tam\u00e9n se chama prote\u00edna receptora do AMPc). Desde esta posici\u00f3n a ARN polimerase avanza para transcribir os tres xenes (\"lacZYA\") nun ARNm. As secuencias de ADN do oper\u00f3n \"lac\" de \"E. coli\", do ARNm lacZYA, e dos xenes \"lacI \" est\u00e1n dispo\u00f1ibles en GenBank (ver).\nResposta \u00e1 lactosa. Este primeiro mecanismo de control \u00e9 a resposta regulatoria \u00e1 lactosa, que utiliza unha \"prote\u00edna reguladora\" intracelular chamada \"represor da lactosa\" para dificultar a produci\u00f3n de \u03b2-galactosidase en ausencia de lactosa. O xene \"lacI\" que codifica o represor sit\u00faase preto do oper\u00f3n \"lac\" e expr\u00e9sase sempre (\"constitutivamente\"). Se desaparece a lactosa do medio de crecemento, o represor \u00fanese moi fortemente a unha curta secuencia de ADN situada \"augas abaixo\" do promotor preto do inicio de \"lacZ\" chamada \"operador lac\". A uni\u00f3n do represor ao operador interfire coa uni\u00f3n da ARN polimerase ao promotor, e deste modo a transcrici\u00f3n do ARNm que codifica LacZ e LacY apenas pode realizarse a moi baixos niveis. polo contrario, cando as c\u00e9lula crecen en presenza de lactosa, f\u00f3rmase un metabolito da lactosa chamado alolactosa, que se une ao represor, causando un cambio na s\u00faa forma. Este cambio de conformaci\u00f3n altera o represor de tal xeito que \u00e9 incapaz de unirse ao operador, o que permite que a ARN polimerase poida transcribir os xenes \"lac\" e facendo que aumentten os niveis das prote\u00ednas codificadas nos xenes.\nResposta \u00e1 glicosa. O segundo mecanismo de control \u00e9 unha resposta \u00e1 glicosa, que \u00e9 transportada dentro da c\u00e9lula bacteriana polo sistema da fosfotransferase dependente de PEP. O grupo fosfato do fosfoenolpiruvato (PEP) transf\u00edrese por medio dunha fervenza de fosforilaci\u00f3n que consta das prote\u00ednas do sistema PTS (sistema da fosfotransferase) xerais HPr e EIA e as prote\u00ednas PTS espec\u00edficas da glicosa EIIAGlc e EIIBGlc, que \u00e9 o dominio citoplasm\u00e1tico do transportador de glicosa EII. O transporte de glicosa \u00e9 acompa\u00f1ado pola s\u00faa fosforilaci\u00f3n por EIIBGlc, tomando o grupo fosfato das outras prote\u00ednas PTS, como EIIAGlc. A forma desfosforilada de EIIAGlc \u00fanese \u00e1 permease \"lac\" e impide que esta transporte m\u00e1is lactosa ao interior da c\u00e9lula. Por tanto, se est\u00e1n presentes tanto a glicosa coma a lactosa, o transporte de glicosa bloquea o transporte do indutor do oper\u00f3n \"lac\". Este proceso denom\u00ednase \"exclusi\u00f3n do indutor\".\nResumo. En consecuencia as situaci\u00f3ns que se poden dar son:\nNatureza multim\u00e9rica do represor.\nO represor lac \u00e9 unha prote\u00edna tetr\u00e1mera de subunidades id\u00e9nticas. Cada subunidade cont\u00e9n un motivo h\u00e9lice-xiro-h\u00e9lice (HTH) que pode unirse ao ADN. O sitio operador onde se une o represor \u00e9 unha secuencia de ADN con simetr\u00eda repetida invertida. Os dous medios sitios no ADN do operador xuntos \u00fanense a d\u00faas das subunidades do represor tetram\u00e9rico. As outras d\u00faas subunidades do represor non te\u00f1en funci\u00f3n neste modelo, pero esta propiedade non se comprendeu durante moitos anos.\nFinalmente, descubriuse que est\u00e1n implicados dous operadores adicionais na regulaci\u00f3n \"lac\". Un (chamado O3) sit\u00faase ao final do xene \"lacI\" e o outro (O2) est\u00e1 situado a 400 pares de bases \"augas abaixo\" na parte inicial do \"lacZ\". Estes dous sitios non foron atopados nas primeiras investigaci\u00f3ns porque te\u00f1en funci\u00f3ns redundantes e as mutaci\u00f3ns individuais non afectan moito \u00e1 represi\u00f3n. Unha soa mutaci\u00f3n en O2 ou O3 ten s\u00f3 efectos na desrepresi\u00f3n nun factor de 2 ou 3. Con todo, a s\u00faa importancia dem\u00f3strase polo feito de que un mutante dobre defectivo tanto en O2 coma en O3 \u00e9 drasticamente desreprimido (nun factor de 70).\nNo modelo actual, o represor est\u00e1 unido simultaneamente tanto ao principal operador O1 coma a O2 ou a O3. O ADN intercalado forma un bucle desde o complexo. A natureza redundante dos dous operadores menores suxire que non \u00e9 importante a formaci\u00f3n dun complexo en bucle espec\u00edfico. Unha idea \u00e9 que o sistema funciona por medio de ligaduras (\"tethering\"). Se o represor unido se libera de O1 momentaneamente, a uni\u00f3n a un operador menor manteno na s\u00faa veci\u00f1anza, para que poida volverse a unir rapidamente. Isto incrementar\u00eda a afinidade do represor por O1.\nMecanismo de induci\u00f3n.\n \nO represor \u00e9 unha prote\u00edna alost\u00e9rica, \u00e9 dicir, pode adoptar d\u00faas formas algo distintas, que est\u00e1n en equilibrio entre si. Nunha das s\u00faas formas o represor \u00fanese ao operador do ADN co cal ten alta especificidade, e na outra forma perde esa especificidade. Segundo o modelo cl\u00e1sico de induci\u00f3n, a uni\u00f3n do indutor, sexa a alolactosa ou o IPTG, ao represor afecta \u00e1 distribuci\u00f3n das d\u00faas formas do represor. As\u00ed, o represor unido a un indutor est\u00e1 estabilizado na conformaci\u00f3n que non se une ao ADN. Con todo, este modelo simple non pode explicar todo o fen\u00f3meno, porque o represor est\u00e1 unido bastante establemente ao ADN, pero lib\u00e9rase rapidamente coa adici\u00f3n do indutor, polo que quedan cousas por co\u00f1ecer sobre este mecanismo de uni\u00f3n.\nAn\u00e1logos da lactosa.\nDescrib\u00edronse varios derivados ou an\u00e1logos da lactosa que son \u00fatiles para traballar co oper\u00f3n \"lac\". Estes compostos son principalmente galact\u00f3sidos substitu\u00eddos, nos que en vez do residuo glicosa da lactosa te\u00f1en outro grupo qu\u00edmico. Son os seguintes:\nDesenvolvemento do modelo cl\u00e1sico.\nOs descubridores deste oper\u00f3n, Fran\u00e7ois Jacob e Jacques Monod utilizaron nos seus experimentos a bacteria, \"E. coli\", pero moitos dos conceptos b\u00e1sicos sobre regulaci\u00f3n que descubriron son fundamentais para a regulaci\u00f3n celular de todos os organismos. A idea b\u00e1sica \u00e9 que as prote\u00ednas non se sintetizan cando non se necesitan. \"E. coli\" conserva os seus recursos celulares e enerx\u00eda ao non producir as tres prote\u00ednas do oper\u00f3n \"lac\" cando no hai necesidade de metabolizar a lactosa, como cando hai outros azucres m\u00e1is facilmente metabolizables como a glicosa. Na seguinte secci\u00f3n disc\u00fatese como \"E. coli\" controla certos xenes en resposta \u00e1s necesidades metab\u00f3licas.\nDurante a segunda guerra mundial, Monod estaba probando os efectos de combinaci\u00f3ns de azucres como fontes de nutrientes para \"E. coli\" e \"Bacillus subtilis\". Monod segu\u00eda estudos similares que levaran a cabo outros cient\u00edficos con bacterias e l\u00e9vedos. Atopou que as bacterias que crec\u00edan con dous diferentes azucres a mi\u00fado mostraban d\u00faas fases de crecemento. Por exemplo, se dispo\u00f1\u00edan de glicosa e lactosa, metaboliz\u00e1base primeiro a glicosa (fase I de crecemento, ver figura 2) e despois a lactosa (fase II de crecemento). A lactosa non era metabolizada durante a primeira parte dunha curva de crecemento di\u00e1uxico porque non se produce \u03b2-galactosidase cando est\u00e1n presentes no medio \u00e1 vez a glicosa e a lactosa. Monod denominou a este fen\u00f3meno diauxia.\nMonod enfocou ent\u00f3n a s\u00faa atenci\u00f3n na induci\u00f3n da formaci\u00f3n de \u03b2-galactosidase que ocorr\u00eda cando o \u00fanico azucre no medio de cultivo era a lactosa.\nClasificaci\u00f3n dos mutantes regulatorios.\nUn grande avance conceptual de Jacob e Monod foi reco\u00f1ecer a distinci\u00f3n entre substancias regulatorias e sitios onde act\u00faan para cambiar a expresi\u00f3n x\u00e9nica. Jacob, que foi un antigo soldado, utilizou a analox\u00eda dun bombardeiro que libera o seu cargamento letal segundo a recepci\u00f3n dun sinal especial dun radiotransmisor. Un sistema que funcione require tanto un transmisor en terra coma un receptor no avi\u00f3n. Agora, supo\u00f1amos que o transmisor est\u00e1 avariado. O sistema pode po\u00f1erse a funcionar se introducimos un segundo transmisor funcional. Pero, dixo, se consideramos que o bombardeiro ten un receptor defectuoso, o comportamento \"deste\" bombardeiro non poder\u00e1 cambiarse pola introduci\u00f3n dun segundo avi\u00f3n funcional.\nPara analizar os mutantes reguladores do oper\u00f3n \"lac\", Jacob desenvolveu un sistema polo cal pod\u00eda introducirse unha segunda copia dos xenes \"lac\" (\"lacI\" co seu promotor, e \"lacZYA\" co seu promotor e operador) nunha soa c\u00e9lula. Un cultivo de tales bacterias, que son diploides s\u00f3 para os xenes \"lac\" pero polo demais son normais, pode comprobarse para o fenotipo regulatorio. En concreto, determ\u00ednase se se producen LacZ e LacY mesmo en ausencia de IPTG (debido a que o \"represor da lactosa\" producido polo xene mutante non \u00e9 funcional). Este experimento, no cal os xenes ou agrupaci\u00f3ns de xenes son probados por pares, ch\u00e1mase \"proba de complementaci\u00f3n\".\nEsta proba il\u00fastrase na figura (\"lacA\" foi omitido para maior simplicidade). Primeiro, m\u00f3stranse certos estados haploides (\u00e9 dicir, a c\u00e9lula leva unha soa copia dos xenes \"lac\"). No panel, (a) mostra a represi\u00f3n, (b) mostra a induci\u00f3n por IPTG, e (c) e (d) mostran o efecto dunha mutaci\u00f3n no xene \"lacI\" ou no operador, respectivamente. No panel, (e) mostra a proba de complementaci\u00f3n para o represor. Se unha copia dos xenes \"lac\" leva unha mutaci\u00f3n en \"lacI\", pero a segunda copia \u00e9 de tipo salvaxe para \"lacI\", o fenotipo resultante \u00e9 normal, pero lacZ expr\u00e9sase cando se exp\u00f3n ao indutor IPTG. As mutaci\u00f3ns que afectan ao represor dise que son \"recesivas\" para o tipo salvaxe (e que o tipo salvaxe \u00e9 \"dominante\"), e isto expl\u00edcase porque o represor \u00e9 unha pequena prote\u00edna que pode difundir na c\u00e9lula. A copia do oper\u00f3n \"lac\" adxacente ao xene \"lacI\" defectivo \u00e9 efectivamente desactivada pola prote\u00edna producida pola segunda copia do \"lacI\".\nSe o mesmo experimento se leva a cabo utilizando unha mutaci\u00f3n no operador, obtense un resultado diferente (panel (f)). O fenotipo dunha c\u00e9lula que leve un mutante e un sitio operador de tipo salvaxe \u00e9 que se producen LacZ e LacY mesmo en ausencia do indutor IPTG; porque o sitio operador danado non permite a uni\u00f3n do represor para inhibir a transcrici\u00f3n dos xenes estruturais. A mutaci\u00f3n do operador \u00e9 dominante. Cando est\u00e1 danado pola mutaci\u00f3n o sitio operador onde debe unirse o represor, a presenza dun segundo sitio funcional na mesma c\u00e9lula non produce ningunha diferenza na expresi\u00f3n dos xenes controlados polo sitio mutante.\nUnha versi\u00f3n m\u00e1is sofisticada deste experimento usa oper\u00f3ns \"marcados\" para distinguir entre as d\u00faas copias dos xenes \"lac\" e mostrar que o xene ou xenes estruturais non regulados son os que est\u00e1n despois do operador mutante (panel (g). Por exemplo, supo\u00f1amos que se marca unha copia por medio dunha mutaci\u00f3n que inactiva \"lacZ\" para que s\u00f3 poida producir a prote\u00edna LacY, mentres que a segunda copia leva unha mutaci\u00f3n que afecta a \"lacY\" e s\u00f3 pode producir LacZ. Nesta versi\u00f3n, s\u00f3 a copia do oper\u00f3n \"lac\" que est\u00e1 adxacente ao operador mutante poder\u00e1 expresarse sen IPTG. Dise que a mutaci\u00f3n do operador \u00e9 \"cis-dominante\", \u00e9 dicir, \u00e9 dominante para o tipo salvaxe pero afecta s\u00f3 \u00e1 copia do oper\u00f3n que est\u00e1 inmediatamente adxacente a el.\nEsta explicaci\u00f3n \u00e9 un pouco enganosa nun importante sentido: procede dunha descrici\u00f3n do experimento e despois explica os resultados segundo un modelo. De feito, a mi\u00fado \u00e9 certo que o que se fai primeiro \u00e9 o modelo, e despois o experimento des\u00e9\u00f1ase especificamente para comprobar ese modelo. Monod primeiro imaxinou que deber\u00eda haber un \"sitio\" no ADN coas propiedades do operador, e despois dese\u00f1ou a s\u00faa proba de complementaci\u00f3n para demostrar iso.\nA dominancia dos mutantes no operador tam\u00e9n suxire un procedemento para seleccionalos especificamente. Se selecionamos nun cultivo do tipo salvaxe os mutantes reguladores utilizando fenil-Gal, como se describiu m\u00e1is arriba, as mutaci\u00f3ns no operador son raras comparadas cos mutantes no represor porque o tama\u00f1o da diana \u00e9 pequeno. Pero se en vez de facelo as\u00ed, empezamos cunha cepa que leva d\u00faas copias da rexi\u00f3n \"lac\" completa (que \u00e9 diploide para \"lac\"), non se obte\u00f1en aparentemente mutaci\u00f3ns no represor (que a\u00ednda ocorren), porque a complementaci\u00f3n polo segundo xene \"lacI\" salvaxe fai que te\u00f1a un fenotipo salvaxe. Polo contrario, a mutaci\u00f3m dunha copia no operador fai que apareza un fenotipo mutante, porque \u00e9 dominante sobre o segunda copia de tipo salvaxe.\nUso en biolox\u00eda molecular.\nO xene \"lac\" e os seus derivados son moi axeitados para ser usados como xenes reporteiros en varias t\u00e9cnicas de selecci\u00f3n baseadas en cultivos bacterianos, como a an\u00e1lise de dous h\u00edbridos, na cal debe determinarse a uni\u00f3n exitosa dun activador transcricional a unha secuencia promotora espec\u00edfica. En placas LB que conte\u00f1en o produto X-gal, o cambio de cor de colonias brancas a escuras ou azuis corresponde coa presenza no cultivo de 20-100 unidades de \u03b2-galactosidase, mentres que en medios de tetrazolio lactosa e MacConkey lactosa o rango \u00e9 de 100-1000 unidades, e son m\u00e1is sensibles nas partes alta e baixa dese rango, respectivamente. Como os medios MacConkey lactosa e tetrazolio lactosa dependen dos produtos da degradaci\u00f3n da lactosa, requiren a presenza \u00e1 vez dos xenes \"lacZ\" e \"lacY\". Hai moitas t\u00e9cnicas de fusi\u00f3n \"lac\" que incl\u00faen s\u00f3 o xene \"lacZ\", que son axeitadas para as placas X-gal ou caldos l\u00edquidos ONPG."}
{"id": "268184", "revid": "98629", "url": "https://gl.wikipedia.org/wiki?curid=268184", "title": "Baguer-Morvan", "text": "Baguer-Morvan (\"Bagar-Morvan\" en bret\u00f3n, \"Bay\u00e9r-Morvan\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268185", "revid": "98629", "url": "https://gl.wikipedia.org/wiki?curid=268185", "title": "Baguer-Pican", "text": "Baguer-Pican (\"Bagar-Bihan\" en bret\u00f3n, \"Bay\u00e9r-Pican\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268187", "revid": "98629", "url": "https://gl.wikipedia.org/wiki?curid=268187", "title": "Baill\u00e9", "text": "Baill\u00e9 (\"Balieg\" en bret\u00f3n, \"Balhae\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268188", "revid": "98629", "url": "https://gl.wikipedia.org/wiki?curid=268188", "title": "Bain-de-Bretagne", "text": "Bain-de-Bretagne (\"Baen-Veur\" en bret\u00f3n, \"B\u00f3en de Berta\u00e8yn\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268189", "revid": "98629", "url": "https://gl.wikipedia.org/wiki?curid=268189", "title": "Bains-sur-Oust", "text": "Bains-sur-Oust (\"Baen-Ballon \" en bret\u00f3n, \"Bein\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268190", "revid": "98629", "url": "https://gl.wikipedia.org/wiki?curid=268190", "title": "Bais, Ille e Vilaine", "text": "Bais (\"Baez\" en bret\u00f3n, \"Ba\u00e8s\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268191", "revid": "98629", "url": "https://gl.wikipedia.org/wiki?curid=268191", "title": "Balaz\u00e9", "text": "Balaz\u00e9 (\"Belezeg\" en bret\u00f3n, \"Balaz\u00e6\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268192", "revid": "98629", "url": "https://gl.wikipedia.org/wiki?curid=268192", "title": "Baulon", "text": "Baulon (\"Beloen\" en bret\u00f3n, \"Baulon\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268193", "revid": "98629", "url": "https://gl.wikipedia.org/wiki?curid=268193", "title": "La Baussaine", "text": "La Baussaine (\"Baosan\" en bret\u00f3n, \"La Baucza\u00e8nn\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268194", "revid": "98629", "url": "https://gl.wikipedia.org/wiki?curid=268194", "title": "La Bazouge-du-D\u00e9sert", "text": "La Bazouge-du-D\u00e9sert (\"Bazeleg-an-Dezerzh\" en bret\u00f3n, \"La Baz\u00f3j-du-Dez\u00e8rt\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268195", "revid": "98629", "url": "https://gl.wikipedia.org/wiki?curid=268195", "title": "Bazouges-la-P\u00e9rouse", "text": "Bazouges-la-P\u00e9rouse (\"Bazeleg-ar-Veineg\" en bret\u00f3n, \"Baz\u00f3j-la-P\u00e9r\u00f3zz\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268196", "revid": "98629", "url": "https://gl.wikipedia.org/wiki?curid=268196", "title": "Beauc\u00e9", "text": "Beauc\u00e9 (\"Belzeg\" en bret\u00f3n, \"Baucza\u00e9\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268197", "revid": "98629", "url": "https://gl.wikipedia.org/wiki?curid=268197", "title": "B\u00e9cherel", "text": "B\u00e9cherel (\"Begerel\" en bret\u00f3n, \"Becher\u00e8u\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268198", "revid": "5863", "url": "https://gl.wikipedia.org/wiki?curid=268198", "title": "Amiloidose familiar renal", "text": "A amiloidose familiar renal (tam\u00e9n co\u00f1ecida coma amiloidose familiar visceral, ou nefropatia amiloide hereditaria) \u00e9 unha forma de amiloidose que se presenta de xeito primario no ril. Tr\u00e1tase dunha doenza xen\u00e9tica, que presenta unha herdanza autos\u00f3mica dominante. Non existen datos sobre a prevalencia ou a incidencia da enfermidade, a\u00ednda que se sabe que afecta predominantemente \u00e1 etnia cauc\u00e1sica, e non presenta diferenzas significativas entre sexos.\nEst\u00e1 asociada coa cadea alfa do fibrin\u00f3xeno, a apolipoproteina A1, e a lisozima.\nTam\u00e9n se co\u00f1ece coma tipo \"Ostertag\", ap\u00f3s que B. Ostertag as\u00ed o describira nos anos 1932 e 1950."}
{"id": "268199", "revid": "98629", "url": "https://gl.wikipedia.org/wiki?curid=268199", "title": "B\u00e9d\u00e9e", "text": "B\u00e9d\u00e9e (\"Bezeg\" en bret\u00f3n, \"Bed\u00e9sc\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268200", "revid": "5863", "url": "https://gl.wikipedia.org/wiki?curid=268200", "title": "El Adelanto (Bueu)", "text": "El Adelanto foi un peri\u00f3dico editado en Bueu de 1912 a 1913.\nHistoria e caracter\u00edsticas.\nSubtitulado \"Peri\u00f3dico quincenal independiente\", apareceu o 11 de agosto de 1912. Dirixido por Ricardo Portela Pazos. Foron os seus redactores Claudiano Garc\u00eda Santaclara, Ces\u00e1reo Ferrad\u00e1s Dom\u00ednguez, Rogelio Val, Jes\u00fas Dom\u00ednguez, Luis Bolibar, Ignacio Lis, Amancio de la Cueva, Jos\u00e9 Garc\u00eda e Ventura Garc\u00eda. Foi monterista e riestrista. Publicou moita poes\u00eda en castel\u00e1n e varios poemas de Valent\u00edn Lamas Carvajal e Rosal\u00eda de Castro. O \u00faltimo n\u00famero que se conserva \u00e9 o 34, do 16 de novembro de 1913."}
{"id": "268201", "revid": "98629", "url": "https://gl.wikipedia.org/wiki?curid=268201", "title": "Betton", "text": "Betton (\"Lanvezhon\" en bret\u00f3n, \"Beton\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268203", "revid": "129103", "url": "https://gl.wikipedia.org/wiki?curid=268203", "title": "Crystal Palace F.C.", "text": "O Crystal Palace Football Club \u00e9 un club de f\u00fatbol ingl\u00e9s\u00a0da cidade de Londres. Foi fundado o 10 de setembro de 1905 e compite na Premier League. O seu campo \u00e9 o Selhurst Park, con capacidade para 26.309 espectadores."}
{"id": "268204", "revid": "98629", "url": "https://gl.wikipedia.org/wiki?curid=268204", "title": "Bill\u00e9", "text": "Bill\u00e9 (\"Bilieg\" en bret\u00f3n, \"Bilhae\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268205", "revid": "7523", "url": "https://gl.wikipedia.org/wiki?curid=268205", "title": "Crystal Palace Football Club", "text": ""}
{"id": "268206", "revid": "98629", "url": "https://gl.wikipedia.org/wiki?curid=268206", "title": "Bl\u00e9ruais", "text": "Bl\u00e9ruais (\"Blerwaz\" en bret\u00f3n, \"Bleruaz\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268207", "revid": "89787", "url": "https://gl.wikipedia.org/wiki?curid=268207", "title": "Boisgervilly", "text": "Boisgervilly (\"Koad-Yarnvili\" en bret\u00f3n, \"Bo\u00e9z-Jergaud\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268208", "revid": "1888", "url": "https://gl.wikipedia.org/wiki?curid=268208", "title": "El L\u00e9rez", "text": "El L\u00e9rez foi un xornal editado en Pontevedra entre 1879 e 1881.\nHistoria e caracter\u00edsticas.\nSubtitulado \"Diario de intereses generales\", apareceu o 4 de setembro de 1879. Ata o n\u00famero 39 (20 de outubro) edit\u00e1base na imprenta de J. A. Ant\u00fanez. A partir desa data sa\u00edu da imprenta de Andr\u00e9s Land\u00edn, que pasou a ser o seu director, cambiando o subt\u00edtulo por \"Diario de intereses generales, noticias y anuncios\", responsabiliz\u00e1ndose das subscrici\u00f3ns de \"El Diario de Pontevedra\". Present\u00e1base como diario independente, non inser\u00eda editoriais nin artigos de fondo. Entre os seus colaboradores figuraron Andr\u00e9s Muruais e Jes\u00fas Muruais. Cesou a s\u00faa publicaci\u00f3n en 1881."}
{"id": "268209", "revid": "1888", "url": "https://gl.wikipedia.org/wiki?curid=268209", "title": "A. Land\u00edn", "text": ""}
{"id": "268210", "revid": "98629", "url": "https://gl.wikipedia.org/wiki?curid=268210", "title": "Boistrudan", "text": "Boistrudan (\"Koetruzan\" en bret\u00f3n, \"Bo\u00e9z-Trudan\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268212", "revid": "3156596", "url": "https://gl.wikipedia.org/wiki?curid=268212", "title": "Partido Dem\u00f3crata Cristi\u00e1n de Chile", "text": ""}
{"id": "268213", "revid": "98629", "url": "https://gl.wikipedia.org/wiki?curid=268213", "title": "Bonnemain", "text": "Bonnemain (\"Bonmaen\" en bret\u00f3n) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268214", "revid": "98629", "url": "https://gl.wikipedia.org/wiki?curid=268214", "title": "La Bosse-de-Bretagne", "text": "La Bosse-de-Bretagne (\"Bosenn\" en bret\u00f3n, \"La Bocz\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268215", "revid": "22570", "url": "https://gl.wikipedia.org/wiki?curid=268215", "title": "Concellos do departamento de Ille e Vilaine", "text": "Lista das 353 comunas francesas do departamento do Ille e Vilaine."}
{"id": "268216", "revid": "98629", "url": "https://gl.wikipedia.org/wiki?curid=268216", "title": "La Bou\u00ebxi\u00e8re", "text": "La Bou\u00ebxi\u00e8re (\"Beuzid-ar-C'hoado\u00f9\" en bret\u00f3n) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268217", "revid": "89787", "url": "https://gl.wikipedia.org/wiki?curid=268217", "title": "NGC 1555", "text": "NGC 1555, tam\u00e9n co\u00f1ecida coma a Nebulosa Variable de Hind, \u00e9 un nebulosa variable e tam\u00e9n \u00e9 un obxecto Herbig-Haro, iluminado pola estrela T Tauri, situada na constelaci\u00f3n de Taurus. Tam\u00e9n est\u00e1 inclu\u00edda no segundo cat\u00e1logo Sharpless co n\u00famero 238. A nebulosa foi descuberta o 11 de outubro de 1852 por John Russell Hind."}
{"id": "268218", "revid": "98629", "url": "https://gl.wikipedia.org/wiki?curid=268218", "title": "Broken Arrow (filme de 1996)", "text": "Broken Arrow \u00e9 un filme estadounidense dirixido por John Woo que se estreou en 1996. Est\u00e1 protagonizado por John Travolta e Christian Slater, e a historia trata do roubo de d\u00faas armas nucleares americanas.\nSinopse.\nDurante unhas manobras militares nun sofisticado avi\u00f3n que transporta d\u00faas cabezas nucleares, o maior Deakins (John Travolta), que \u00e9 o piloto, intenta asasinar o copiloto, o tenente Hale (Christian Slater), para roubar a carga e pedir un rescate \u00f3 goberno dos Estados Unidos. Pero Hale consegue sobrevivir e coa axuda dunha ranger (Samantha Mathis) do Parque Nacional onde aterrou, intentar\u00e1 deter a Deakins."}
{"id": "268225", "revid": "22570", "url": "https://gl.wikipedia.org/wiki?curid=268225", "title": "NGC 2080", "text": "NGC 2080 (A \"Nebulosa Cabeza de Pantasma\") \u00e9 unha rexi\u00f3n de formaci\u00f3n de estrelas, ademais de ser unha nebulosa de emisi\u00f3n que est\u00e1 \u00f3 sur do 30 Doradus (Nebulosa da Tar\u00e1ntula), no sur da constelaci\u00f3n de Dorado. Esta nebulosa pertence \u00e1 Gran Nube de Magallanes, unha galaxia sat\u00e9lite da V\u00eda L\u00e1ctea, que est\u00e1 a unha distancia de 168.000 anos luz. NGC 2080 foi descuberta por John Frederick William Herschel no ano 1834. A Nebulosa Cabeza de Pantasma ten un di\u00e1metro de 50 anos luz. e ten este nome debido \u00f3s dous \"parches\" brancos que pos\u00fae, chamados \"os ollos da pantasma\". O \"parche\" occidental, chamado A1, ten unha burbulla no centro, que se creou pola estrela masiva e nova que cont\u00e9n. O \"parche\" oriental, chamado A2, ten varias estrelas novas nun recentemente formado c\u00famulo estelar, pero estas estrelas a\u00ednda son escurecidas pola nube de po onde se orixinaron. Xa que ningunha de ambas nubes de po se disiparon debido \u00e1 radiaci\u00f3n estelar, os astr\u00f3nomos deduciron que ambos conxuntos de estrelas form\u00e1ronse nos \u00faltimos 10.000 anos. Estas estrelas comezaron a crear unha burbulla na nebulosa coas s\u00faas emanaci\u00f3ns de material, chamado vento estelar.\nA presenza de estrelas tam\u00e9n infl\u00fae na cor da nebulosa. A parte occidental da nebulosa ten unha li\u00f1a de emisi\u00f3n de os\u00edxeno dominante por mor dunha estrela moi potente da periferia da nebulosa, o que lle da a cor verde. Tanto o hidr\u00f3xeno coma o os\u00edxeno son ionizados na rexi\u00f3n central, que aparece cunha cor amarela p\u00e1lida, cando o hidr\u00f3xeno \u00e9 \"enerxizado\" o suficiente coma para emitir nunha segunda lonxitude de onda da luz, ent\u00f3n aparece o azul, tal coma sucede na \u00e1rea circundante A1 e A2."}
{"id": "268226", "revid": "27155", "url": "https://gl.wikipedia.org/wiki?curid=268226", "title": "RNAP", "text": ""}
{"id": "268228", "revid": "21311", "url": "https://gl.wikipedia.org/wiki?curid=268228", "title": "Discograf\u00eda de Angela Gheorghiu", "text": "Esta lista mostra as gravaci\u00f3ns realizadas pola soprano romanesa Angela Gheorghiu, e incl\u00fae gravaci\u00f3ns en solitario como gravaci\u00f3ns de \u00f3peras completas e recompilatorios xunto con outros artistas, tanto en CD como en DVD."}
{"id": "268229", "revid": "98629", "url": "https://gl.wikipedia.org/wiki?curid=268229", "title": "Bourgbarr\u00e9", "text": "Bourgbarr\u00e9 (\"Bourvarred\" en bret\u00f3n, \"B\u00f3rg-Bara\u00e9\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268231", "revid": "98629", "url": "https://gl.wikipedia.org/wiki?curid=268231", "title": "Bourg-des-Comptes", "text": "Bourg-des-Comptes (\"Gwikomm\" en bret\u00f3n, \"B\u00f3rg-Cons\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268234", "revid": "59564", "url": "https://gl.wikipedia.org/wiki?curid=268234", "title": "Jos\u00e9 Moldes Castro", "text": "Jos\u00e9 Moldes Castro co\u00f1ecido como Jos\u00e9 de Moldes, nado en Porr\u00e1ns (Barro) en 1915 e finado no mesmo lugar o 4 de decembro de 1987, foi un inventor galego, creador do primeiro autom\u00f3bil dese\u00f1ado e constru\u00eddo en Galicia.\nTraxectoria.\nFillo de \u00c1ngel Moldes Barreiro, alcalde de Barro, na s\u00faa xuventude foi tesoureiro do Partido Galeguista, antes do golpe de Estado do 18 de xullo de 1936. Posteriormente montou negocios de ferraxer\u00eda e madeira en Barro e a s\u00faa comarca.\nDese\u00f1ou en 1949, e constru\u00edu, en 1950, o primeiro autom\u00f3bil en Galicia, bautizado como \"El Coso\" que circulou pola provincia de Pontevedra durante m\u00e1is de tres anos, ata que en 1953 foi retirado da circulaci\u00f3n por orde do Xefe de Obras P\u00fablicas. A escritora Emma Tilves Pazos recolleu testemu\u00f1a:\nO seu fillo, o pol\u00edtico, profesor e diplom\u00e1tico Francisco Javier Moldes Font\u00e1n record\u00e1bao as\u00ed:\n\"El Coso\" anticipouse ao Pegaso Z-102 da aut\u00e1rquica ENASA, dese\u00f1ado polo catal\u00e1n Wifredo Ricart, ao primeiro SEAT (1953), o 1400, de dese\u00f1o italiano (FIAT) e ao Renault 4CV, de dese\u00f1o franc\u00e9s e producido por FASA desde 1953, o \u00fanico que chegou a ser realmente popular. Tam\u00e9n se anticipou aos primeiros autom\u00f3biles Barreiros, do ourens\u00e1n Eduardo Barreiros, con quen Moldes tivo relaci\u00f3n, que tardaron en aparecer -en 1954- polas trabas administrativas dos sucesivos gobernos de Franco durante os anos cincuenta. Non foi casual que en 1953, xusto o ano da comercializaci\u00f3n dos primeiros autom\u00f3biles espa\u00f1ois, o representante provincial do Ministerio de Obras P\u00fablicas ordenase retirar da circulaci\u00f3n o autom\u00f3bil de produci\u00f3n artesanal de Jos\u00e9 Moldes, que ata ese momento circulara sen problemas pola provincia durante m\u00e1is de tres anos.\nXunto co catal\u00e1n Eusebio Cortes Cherto, que constru\u00edu os seus coches entre 1946 e 1950, Moldes foi, entre 1949 e 1953, un dos pioneiros que mobilizaron o seu enxe\u00f1o ante a pr\u00e1ctica ausencia dunha industria espa\u00f1ola do autom\u00f3bil durante a primeira etapa de autarqu\u00eda da posguerra.\nVida persoal.\nCasou con N\u00e9lida Font\u00e1n Rodr\u00edguez, tataraneta de Domingo Font\u00e1n, e foi pai de Carlos e Francisco Javier Moldes Font\u00e1n e av\u00f3 de Diego Moldes."}
{"id": "268235", "revid": "55340", "url": "https://gl.wikipedia.org/wiki?curid=268235", "title": "Terbutalina", "text": "Terbutalina \u00e9 un grupo de garage punk galego formado en 2010. O grupo autodenom\u00ednase de \"gastropunk\" e caracter\u00edzase por autoeditar os seus \u00e1lbums, que se poden descargar libremente da s\u00faa p\u00e1xina de internet."}
{"id": "268236", "revid": "89787", "url": "https://gl.wikipedia.org/wiki?curid=268236", "title": "Broncodilatador", "text": "Broncodilatador \u00e9 o primeiro \u00e1lbum de estudio da banda galega de garage punk Terbutalina, publicado en 2011."}
{"id": "268238", "revid": "89787", "url": "https://gl.wikipedia.org/wiki?curid=268238", "title": "Abelia chinensis", "text": "Abelia chinensis \u00e9 o nome bot\u00e1nico dunha das especies m\u00e1is resistentes do x\u00e9nero \"Abelia\". Tr\u00e1tase dun arbusto de at\u00e9 2 m de altura, extenso e frondoso, orixinario da China.\nDescrici\u00f3n.\nCaducifolio ou semicaducifolio, de talo arroibado, os esp\u00e9cimes novos cubertos dunha leve pubescencia desa mesma cor. Follas ovadas, coas marxes lixeiramente dentadas, de cor verde clara brillante que se tornan moradas en outono, agudas, de base atenuada ou redondeada, de 2,4-4 \u00d7 1-3\u00a0cm. Pequenas flores durante o ver\u00e1n e principios do outono, de cheiro suave, distribu\u00eddas en pequenas pan\u00edculas brancas, dispostas normalmente en pares sobre cada ped\u00fanculo. C\u00e1liz con 5 s\u00e9palos, oblanceolados, lixeiramente tomentosos, duns 6\u00a0mm de longo, rosa p\u00e1lido que permanece bastante tempo despois da ca\u00edda da flor. Corola en forma de funil, duns 12 mm de lonxitude, de cor branca ou tirando a rosado. Os estames e carpelo sobresaen \u00e1 corola.\nUsos.\nNa xardinar\u00eda util\u00edzase para arriates e parterres, sebes etc. Tam\u00e9n \u00e9 apropiada como planta mel\u00edfera.\nTaxonom\u00eda.\n\"Abelia chinensis\" foi descrita por Robert Brown e publicado en \"Narrative of a Journey in the Interior of China\" App. B: 376. 1818.\nAbelia: nome xen\u00e9rico outorgado por Robert Brown en 1818 na honra do m\u00e9dico e naturalista brit\u00e1nico Clarke Abel (1780 - 1826) que o introduciu en Europa desde China, onde se descubriu o x\u00e9nero.\nchinensis: ep\u00edteto xeogr\u00e1fico que alude a s\u00faa localizaci\u00f3n na China."}
{"id": "268239", "revid": "98629", "url": "https://gl.wikipedia.org/wiki?curid=268239", "title": "The Wolverine", "text": "The Wolverine \u00e9 un filme estadounidense-brit\u00e1nico dirixido por James Mangold que se estreou no 2013. Est\u00e1 protagonizado pola personaxe de Marvel Comics Lobeto. \u00c9 o sexto filme baseado nas personaxes dos \"X-Men\" e o segundo no que o protagonista \u00e9 Lobeto, despois do filme de 2009 \"\".\nSinopse.\nUn Logan amn\u00e9sico investiga o seu pasado no mundo do crime organizado xapon\u00e9s. Vulnerable por primeira vez e desafiando os seus l\u00edmites f\u00edsicos e emocionais, non s\u00f3 se enfrontar\u00e1 \u00f3 letal aceiro samurai, sen\u00f3n que ademais manter\u00e1 unha loita interna contra a s\u00faa inmortalidade."}
{"id": "268241", "revid": "65337", "url": "https://gl.wikipedia.org/wiki?curid=268241", "title": "Alberto Giacometti", "text": "Alberto Giacometti, nado en Borgonovo (Su\u00edza) o 10 de outubro de 1901 e finado en Coira o 11 de xaneiro de 1966, foi un escultor e pintor su\u00edzo.\nTraxectoria.\nGiacometti naceu en Borgonovo, preto da fronteira italiana, onde medrou nun ambiente de artistas. O seu pai, Giovanni Giacometti, fora un pintor impresionista, e o seu padri\u00f1o, Cuno Amiet, foi fauvista.\nDespois de acabar a ensinanza secundaria, trasladouse a Xenebra para cursar estudos de pintura, debuxo e escultura na Ecole de Belles Arts e a Par\u00eds, en 1922, para estudar na Acad\u00e9mie de la Gran Chaumi\u00e8re en Montparnasse baixo a tutela dun asociado de Rodin, o escultor Antoine Bourdelle. Foi al\u00ed onde Giacometti experimentou co cubismo. A pesar diso, sentiu m\u00e1is atracci\u00f3n polo movemento surrealista e a principios de 1927, despois de que o seu irm\u00e1n Diego se convertese no seu axudante, comezou a mostrar as s\u00faas primeiras esculturas surrealistas no \"Sal\u00f3n das Tuller\u00edas\".\nPouco tempo despois, xa era considerado un dos escultores surrealistas m\u00e1is importantes da \u00e9poca. Vivindo nunha zona tan creativa como Montparnasse, comezou a relacionarse con artistas como Joan Mir\u00f3, Max Ernst e Pablo Picasso, e escritores como Samuel Beckett, Jean-Paul Sartre, Paul \u00c9luard e Andr\u00e9 Breton, para o que escribiu e debuxou na s\u00faa publicaci\u00f3n \"Le surr\u00e9alisme au Service de la R\u00e9volution\". Entre 1935 e 1940, Giacometti concentrou a s\u00faa escultura na cabeza humana, centr\u00e1ndose principalmente na mirada. A isto seguiu unha nova e exclusiva fase art\u00edstica na que as s\u00faas estatuas comezaron a estirarse, alongando as s\u00faas extremidades.\nDurante a segunda guerra mundial viviu en Xenebra, onde co\u00f1eceu a Annette Arm. En 1946 ambos regresaron a Par\u00eds, onde casaron en 1949. O matrimonio pareceu causar un bo efecto na s\u00faa obra xa que a partir dese momento comezou o per\u00edodo probablemente m\u00e1is produtivo da s\u00faa carreira. Foi a s\u00faa muller a que lle brindou a oportunidade de estar constantemente en contacto con outro corpo humano. Para outros modelos posar para el non era un traballo f\u00e1cil, pero Annette axudouno enormemente, soportando pacientemente sesi\u00f3ns que duraban horas ata que Giacometti atopaba o que buscaba. Pouco m\u00e1is tarde organizouse unha exposici\u00f3n do seu traballo na Galer\u00eda Maeght de Par\u00eds e na Galer\u00eda Pierre Matisse de Nova York, o seu amigo Jean-Paul Sartre escribiu a introduci\u00f3n para o cat\u00e1logo desta exposici\u00f3n. A principios dos anos cincuenta, o uso do bronce f\u00edxose economicamente accesible e Giacometti comezou a realizar os seus traballos en bronce. Perfeccionista, estaba obsesionado con crear as s\u00faas esculturas exactamente como as v\u00eda a trav\u00e9s do seu exclusivo punto de vista da realidade.\nEn 1954 recibiu o encargo de dese\u00f1ar un medall\u00f3n coa imaxe de Henri Matisse, polo que creou numerosos debuxos durante os \u00faltimos meses de vida do pintor. No ano 1962 recibiu o gran \"premio de escultura\" na Bienal de Venecia, o que fixo que se convertese nunha celebridade internacional."}
{"id": "268242", "revid": "98629", "url": "https://gl.wikipedia.org/wiki?curid=268242", "title": "Fonte secundaria", "text": "As fontes secundarias son textos baseados en feitos reais. Unha fonte secundaria contrasta cunha primaria, que \u00e9 unha forma de informaci\u00f3n que pode ser considerada como un vestixio do seu tempo. Unha fonte secundaria \u00e9 normalmente un comentario ou an\u00e1lise dunha fonte primaria. Por exemplo, o diario do xeneral Ulysses S. Grant \u00e9 unha fonte primaria porque foi escrito no seu tempo e pode ser tido en conta como fonte orixinal de informaci\u00f3n \u00aben bruto\u00bb (o que non di nada sobre se \u00e9 veraz e completo). Un libro que trata sobre Grant, e recorre ao diario, xeralmente ser\u00eda considerado unha fonte secundaria. En historiograf\u00eda, con todo, incluso este libro poder\u00eda ser considerado unha fonte primaria: se outro autor est\u00e1 dedic\u00e1ndose a estudar sobre as diversas historias escritas sobre Grant, pode estar usando como vestixio a que foi orixinalmente concibida como fonte secundaria.\nDescrici\u00f3n.\nUnha fonte primaria \u00e9 precisa e unha fonte secundaria \u00e9 como un comentario da fonte primaria. As fontes secundarias est\u00e1n suxeitas a revisi\u00f3n por pares, est\u00e1n ben documentadas e est\u00e1n normalmente producidas a trav\u00e9s de instituci\u00f3ns onde a precisi\u00f3n metodol\u00f3xica \u00e9 importante para o prestixio do autor. Unha fonte primaria como unha entrada nun dietario pode ser, no mellor caso, s\u00f3 reflexo dos eventos vistos por unha soa persoa, o que non necesariamente \u00e9 verdadeiro, preciso ou completo. Os historiadores someten ambos os dous tipos de fontes a un alto nivel de escrutinio.\nComo regra xeral, con todo, os historiadores modernos prefiren recorrer directamente \u00e1s fontes primarias, se est\u00e1n dispo\u00f1ibles, ou ben buscar novas. Estas fontes, sexan ou non precisas, ofrecen informaci\u00f3n nova dentro da investigaci\u00f3n hist\u00f3rica e a historia moderna vira en torno ao uso continuo de arquivos co prop\u00f3sito de atopar fontes primarias \u00fatiles. Un traballo historiogr\u00e1fico non debe ser tomado en serio se s\u00f3 cita fontes secundarias, pois significa que non se emprendeu unha investigaci\u00f3n orixinal.\nA validez deste tipo de fontes radica no feito de que estas son obtidas por fontes fidedignas, instituci\u00f3ns p\u00fablicas e alg\u00fans especialistas nos temas, antes de concretarse como fontes secundarias; \u00e9 verdade que foron fontes de tipo primario, con todo ao ser aceptadas pola sociedade convert\u00e9ronse en fontes de informaci\u00f3n ver\u00eddicas e aceptadas, mesmo ata o punto de ser consideradas como parte da nosa historia. Estas polo xeral levan o nome da instituci\u00f3n ou autor que realizou este estudo. Este tipo de fontes son moito moi importantes para a creaci\u00f3n de proxectos, xa que con elas p\u00f3dese evitar a redundancia de informaci\u00f3n, e ter m\u00e1is claro cara a onde se deben enfocar os novos estudos, \u00e9 dicir, as fontes primarias."}
{"id": "268246", "revid": "5863", "url": "https://gl.wikipedia.org/wiki?curid=268246", "title": "Antonio Meijide", "text": ""}
{"id": "268247", "revid": "56817", "url": "https://gl.wikipedia.org/wiki?curid=268247", "title": "Operador (xen\u00e9tica)", "text": "En xen\u00e9tica, un operador \u00e9 un segmento de ADN ao cal se une un factor de transcrici\u00f3n proteico, que regula a expresi\u00f3n x\u00e9nica en bacterias e que forma parte dun oper\u00f3n. Foi definido clasicamente no oper\u00f3n \"lac\" como un segmento de ADN situado entre o promotor e os xenes estruturais do oper\u00f3n. Se est\u00e1 presente unha mol\u00e9cula proteica represora, esta obstr\u00fae fisicamente a uni\u00f3n da ARN polimerase ao promotor e a transcrici\u00f3n dos xenes. Unha prote\u00edna indutora pode desprazar o represor do sitio operador, o cal fai que o oper\u00f3n quede desinhibido.\nNa regulaci\u00f3n do oper\u00f3n \"lac\", ademais do operador \"principal\", chamado O1, situado entre o promotor e os xenes estruturais, descubriuse recentemente que est\u00e1n implicados tam\u00e9n outros dous operadores adicionais \"menores\", chamados O2 e O3. O operador O3 sit\u00faase ao final do xene \"lacI\" e o O2 est\u00e1 situado a 400 pares de bases \"augas abaixo\" na parte inicial do \"lacZ\". No modelo actual, o represor \u00fanese aos tres \u00e1 vez, e os operadores menores melloran a afinidade do represor polo operador principal."}
{"id": "268248", "revid": "27155", "url": "https://gl.wikipedia.org/wiki?curid=268248", "title": "Operador (biolox\u00eda)", "text": ""}
{"id": "268251", "revid": "387", "url": "https://gl.wikipedia.org/wiki?curid=268251", "title": "Nebulosa Variable de Hind", "text": ""}
{"id": "268252", "revid": "27155", "url": "https://gl.wikipedia.org/wiki?curid=268252", "title": "Oper\u00f3n da lactosa", "text": ""}
{"id": "268253", "revid": "89787", "url": "https://gl.wikipedia.org/wiki?curid=268253", "title": "NGC 6357", "text": "NGC 6357, \u00e9 unha nebulosa difusa preto de NGC 6334 na constelaci\u00f3n de Scorpius. A nebulosa cont\u00e9n moitas proto-estrelas protexidas por discos escuros de gas, e as estrelas novas est\u00e1n implicadas na expansi\u00f3n de \"casulos\".\nEsta nebulosa recibiu o nome de \" 'Nebulosa Guerra e Paz\"' por parte dos cient\u00edficos do Midcourse Space Experiment debido \u00e1 s\u00faa aparencia. Eles dixeron que en imaxes infravermellas a parte brillante e occidental asemell\u00e1base a unha pomba, mentres que a parte oriental parec\u00edase a unha caveira.\nPismis 24.\nEsta nebulosa incl\u00fae o c\u00famulo estelar aberto Pismis 24, que \u00e9 o fogar de varias estrelas de gran masa. Unha das estrelas m\u00e1is brillantes do conxunto, Pismis 24-1, pens\u00e1base que posibelmente fose a estrela m\u00e1is masiva da que se ti\u00f1a constancia, acheg\u00e1ndose \u00e1s 300 masas solares, ata que se descubriu un sistema binario no que cada unha das s\u00faas compo\u00f1entes exced\u00eda con moito as 100 masas solares."}
{"id": "268254", "revid": "72012", "url": "https://gl.wikipedia.org/wiki?curid=268254", "title": "The Rise and Fall of Ziggy Stardust and the Spiders from Mars", "text": "The Rise and Fall of Ziggy Stardust and the Spiders from Mars \u00e9 un \u00e1lbum conceptual do m\u00fasico ingl\u00e9s David Bowie, publicado o 6 de xu\u00f1o de 1972 a trav\u00e9s do selo RCA Records. O disco acadou o n\u00famero 5 no Reino Unido e o 75 na \"Billboard\" estadounidense.\nO \u00e1lbum conta a historia do alter-ego de Bowie Ziggy Stardust, unha estrela de rock que act\u00faa de mensaxeiro para seres estraterrestres. Bowie creou a Ziggy Stardust mentres estaba en Nova York promocionando \"Hunky Dory\" e actuou como el nunha xira polo Reino Unido, Xap\u00f3n e Norteam\u00e9rica. O \u00e1lbum, e a personaxe de Ziggy Stardust, foi co\u00f1ecido polas s\u00faas influencias glam rock e as tem\u00e1ticas de exploraci\u00f3n sexual e comentario social. Eses factores, xunto coa ambig\u00fc\u00eddade que rodeaba \u00e1 sexualidade de Bowie e alimentados por unha interpretaci\u00f3n innovadora de \"Starman\" no programa \"Top of the Pops\", fixeron que se vise envolto en controversia e que dende ent\u00f3n sexa considerado un traballo seminal."}
{"id": "268255", "revid": "23204", "url": "https://gl.wikipedia.org/wiki?curid=268255", "title": "Luis Mu\u00f1oz Mar\u00edn", "text": "Luis Mu\u00f1oz Mar\u00edn, nado en San Juan o 18 de febreiro de 1898 e finado o 30 de abril de 1980, foi un escritor, senador e o primeiro gobernador de Porto Rico, electo democraticamente polos portorrique\u00f1os. Traballou xunto ao goberno dos Estados Unidos para conseguir unha Constituci\u00f3n para Porto Rico que creara condici\u00f3ns favorables para que a illa puidera alcanzar progreso tanto econ\u00f3mico como pol\u00edtico. Mu\u00f1oz exerceu o cargo de gobernador durante 16 anos e os seus logros fix\u00e9rono merecedor da Medalla da Liberdade e do t\u00edtulo de \u00abPai do Porto Rico Moderno\u00bb."}
{"id": "268257", "revid": "56817", "url": "https://gl.wikipedia.org/wiki?curid=268257", "title": "Translocaci\u00f3n de grupo PEP", "text": "A translocaci\u00f3n de grupo PEP, tam\u00e9n chamada sistema da fosfotransferase ou PTS, \u00e9 un m\u00e9todo utilizado polas bacterias para a captaci\u00f3n de azucres do seu medio no que a fonte de enerx\u00eda para o transporte \u00e9 o enlace de alta enerx\u00eda do fosfato do fosfoenolpiruvato (PEP); dito fosfato pasa \u00e1 mol\u00e9cula transportada durante ao seu paso a trav\u00e9s da membrana. \u00c9 un sistema de m\u00faltiples compo\u00f1entes que sempre implica a alg\u00fan encima da membrana plasm\u00e1tica e outros do citoplasma. Un exemplo deste transporte at\u00f3pase na bacteria \"Escherichia coli\". O sistema foi descuberto por Saul Roseman en 1964.\nO sistema da fosfotransferase est\u00e1 implicado no transporte de moitos azucres ao interior da bacteria, como glicosa, manosa, frutosa e celobiosa. Os azucres PTS poden diferir dun grupo bacteriano a outro, xa que indican as fontes de carbono m\u00e1is axeitadas dispo\u00f1ibles no ambiente no que evolucionou cada grupo bacteriano. O grupo fosforilo do fosfoenolpiruvato (PEP) \u00e9 finalmente transferido ao azucre importado por medio de varias prote\u00ednas. O grupo fosforilo transf\u00edrese ao Encima E I (EI), \u00e1 Prote\u00edna estable \u00e1 Calor (HPr) ou ao Encima E II (EII) un\u00edndose a un residuo do amino\u00e1cido histidina conservado, ou \u00e9 transferido ao Encima E II B (EIIB) un\u00edndose xeralmente a un residuo de ciste\u00edna (e s\u00f3 m\u00e1is raramente a un de histidina).\nNo proceso do transporte PTS de glicosa espec\u00edfico das bacterias ent\u00e9ricas, o PEP transfire o seu fosforilo a un residuo de histidina en EI. \u00c1 s\u00faa vez, EI transfire o fosfato \u00e1 HPr. Desde a HPr o fosforilo pasa ao EIIA. O EIIA \u00e9 espec\u00edfico para a glicosa e despois transfire o grupo fosforilo ao EIIB xustamembrana (adxacente \u00e1 membrana a un lado dela). Finalmente, EIIB fosforila a glicosa mentres cruza a membrana plasm\u00e1tica a trav\u00e9s do Encima II C transmembrana (EIIC), formando glicosa 6-fosfato. A vantaxe de transformar a glicosa en glicosa 6-fosfato \u00e9 que ao estar cargada no grupo fosfato non pode sa\u00edr da c\u00e9lula, o que orixina un gradiente de concentraci\u00f3n de glicosa nunha soa direcci\u00f3n. A HPr \u00e9 com\u00fan aos sistemas de fosfotransferase doutros azucres antes mencionados, igual que o EI.\nAs prote\u00ednas que est\u00e1n nesta ruta encim\u00e1tica \"augas abaixo\" de HPr tenden a variar segundo os azucres trnasportados. A transferencia dun grupo fosfato ao substrato unha vez que este foi importado a trav\u00e9s do transportador de membrana impide que o transportador reco\u00f1eza o substrato de novo (s\u00f3 reco\u00f1ece o substrato non fosfatado), mantendo as\u00ed o gradiente de concentraci\u00f3n que favorece a importaci\u00f3n de m\u00e1is substrato a trav\u00e9s do transportador.\nCo sistema da glicosa fosfotransferase, o estado de fosforilaci\u00f3n de EIIA pode ter funci\u00f3ns regulatorias. Por exemplo, con concentraci\u00f3ns de glicosa baixas acum\u00falase o EIIA fosforilado e isto activa a adenilato ciclase unida a membranas. Os niveis de AMP c\u00edclico intracelular el\u00e9vanse e isto activa a CAP (prote\u00edna activadora por catabolito), que est\u00e1 implicada no sistema de represi\u00f3n por catabolito, tam\u00e9n chamado efecto glicosa. Cando a concentraci\u00f3n de glicosa \u00e9 alta, EIIA est\u00e1 principalmente desfosforilado e isto permite que inhiba a encimas como a adenilato ciclase, glicerol quinase, lactosa permease (implicada no oper\u00f3n \"lac\"), e maltosa permease. As\u00ed, o sistema de translocaci\u00f3n de grupo PEP, ademais de ser un modo eficiente de importar substratos ao interior de bacterias, liga tam\u00e9n este transporte coa regulaci\u00f3n doutras prote\u00ednas relevantes.\nA translocaci\u00f3n de grupo en xeral def\u00ednese como o tipo de transporte no que a substancia \u00e9 modificada quimicamente durante o seu paso pola membrana. Os casos mellor estudados son os do sistema da fosfotransferase, que se pode considerar un tipo de transporte activo. Despois da translocaci\u00f3n, o metabolito transportado \u00e9 modificado no metabolismo."}
{"id": "268258", "revid": "1987", "url": "https://gl.wikipedia.org/wiki?curid=268258", "title": "Teatro xesu\u00edta", "text": "Denom\u00ednase teatro xesu\u00edta a un x\u00e9nero dram\u00e1tico representado nos colexios da Compa\u00f1\u00eda de Xes\u00fas entre mediados do s\u00e9culo XVI deica o XVIII como m\u00e9todo pedag\u00f3xico que formase os alumnos na ret\u00f3rica ao tempo que instru\u00eda na doutrina cat\u00f3lica. Inspir\u00e1banse nos recitados b\u00edblicos ou haxiogr\u00e1ficos cun elemento moralizador moi marcado, ao comezo eran modestas representaci\u00f3ns anuais pero ao longo do XVII convert\u00e9ronse en produci\u00f3ns elaboradas, que compet\u00edan co teatro profano, convert\u00e9ronse en acontecementos sociais locais ao que asist\u00edan as elites das localidades onde se situaba o colexio.\nHistoria.\nA primeira representaci\u00f3n da que se ten noticia foi no colexio xesu\u00edta de Messina (Sicilia) en 1551 e era pouco m\u00e1is que un exercicio de declamaci\u00f3n para os estudantes, que se foi estendendo por outros colexios xesu\u00edtas, e para fins do s\u00e9culo e principios do XVII case todos os colexios da orde contaba cando menos cunha representaci\u00f3n anual, polo xeral ao fin de curso cando se conced\u00edan os diplomas escolares. No \"Ratio Studiorum\" (1599), o documento que define os fundamentos do sistema educativo dos xesu\u00edtas, o teatro figura cunha especial importancia. Nesta primeira \u00e9poca do teatro xesu\u00edta as pezas eran en lat\u00edn e sen personaxes femininas, represent\u00e1ndose nas igrexas dos colexios.\nAo longo do s\u00e9culo XVII e sobre todo a partir da segunda metade as obras comezan a representarse nas linguas vulgares, e no exterior ou nunha sala de cerimonias; os temas secular\u00edzanse malia que permanece a fin moralizadora, introd\u00facese a coreograf\u00eda e os papeis femininos, a\u00ednda que interpretados por mozos, mesmo p\u00f3\u00f1ense en escena comedias. No s\u00e9culo XVIII os espect\u00e1culos conv\u00e9rtense en fastuosos, adquirindo unha moi grande importancia na vida escolar dos colexios xesu\u00edtas, o lat\u00edn pasa a ser minoritario nas representaci\u00f3ns, e as alusi\u00f3ns \u00e1 vida contempor\u00e1nea aumentan grandemente.\nA prohibici\u00f3n dos xesu\u00edtas en varios pa\u00edses europeos a partir da segunda metade do XVIII e supresi\u00f3n da orde polo papado en 1773 puxo fin a esta tradici\u00f3n teatral.\nGalicia.\nEn Galicia o primeiro colexio xesu\u00edta \u00e9 o de Monterrei, existindo constancia de representaci\u00f3ns teatrais en 1558, tres anos despois da s\u00faa creaci\u00f3n. As interpretaci\u00f3ns eran actos sociais, \u00e1s que pod\u00edan acudir relixiosos doutras ordes, familiares dos alumnos, autoridades locais e p\u00fablico xeral, realiz\u00e1ndose tam\u00e9n actuaci\u00f3ns extraordinarias para agasallar a visitantes ilustres e cando menos os colexios de Santiago de Compostela e Monforte de Lemos realizaban tam\u00e9n postas en escena teatrais. S\u00f3 se conserva unha obra escrita para ser representada nos colexios xesu\u00edtas galegos, a \"\u00c9gloga de Virgine Deipara\" de 1581 en lat\u00edn, castel\u00e1n, portugu\u00e9s e galego."}
{"id": "268259", "revid": "27155", "url": "https://gl.wikipedia.org/wiki?curid=268259", "title": "Sistema da fosfotransferase", "text": ""}
{"id": "268260", "revid": "89787", "url": "https://gl.wikipedia.org/wiki?curid=268260", "title": "NGC 6729", "text": "NGC 6729 \u00e9 unha nebulosa de reflexi\u00f3n/emisi\u00f3n da constelaci\u00f3n de Corona Australis. Foi descuberta por Johann Friedrich Julius Schmidt no ano 1861.\nEsta nebulosa \u00e1brese en forma de abano a partir da estrela R Coronae Australis cara a estrela T CrA, que est\u00e1 cara \u00f3 sur-leste. R CrA \u00e9 unha estrela na pre-secuencia principal do complexo molecular de Corona Australis, unha das rexi\u00f3ns de formaci\u00f3n de estrelas m\u00e1is pr\u00f3ximas da galaxia."}
{"id": "268262", "revid": "27155", "url": "https://gl.wikipedia.org/wiki?curid=268262", "title": "PTS", "text": ""}
{"id": "268263", "revid": "98629", "url": "https://gl.wikipedia.org/wiki?curid=268263", "title": "Le Vivier-sur-Mer", "text": "Le Vivier-sur-Mer (\"Gwiver\" en bret\u00f3n, \"Le Vivier\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268264", "revid": "98629", "url": "https://gl.wikipedia.org/wiki?curid=268264", "title": "La Boussac", "text": "La Boussac (\"Labouseg\" en bret\u00f3n, \"Lab\u00f3czac\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268265", "revid": "89787", "url": "https://gl.wikipedia.org/wiki?curid=268265", "title": "Vitr\u00e9", "text": "Vitr\u00e9 (\"Gwitreg\" en bret\u00f3n, \"Vitr\u00e6\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268266", "revid": "98629", "url": "https://gl.wikipedia.org/wiki?curid=268266", "title": "Visseiche", "text": "Visseiche (\"Gwisec'h\" en bret\u00f3n) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268267", "revid": "98629", "url": "https://gl.wikipedia.org/wiki?curid=268267", "title": "La Ville-\u00e8s-Nonais", "text": "La Ville-\u00e8s-Nonais (\"Kerlean\" en bret\u00f3n) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268273", "revid": "98629", "url": "https://gl.wikipedia.org/wiki?curid=268273", "title": "Villam\u00e9e", "text": "Villam\u00e9e (\"Gwilavez\" en bret\u00f3n, \"Vilaema\u00e9\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268274", "revid": "23204", "url": "https://gl.wikipedia.org/wiki?curid=268274", "title": "Carreterismo", "text": "O carreterismo, chamado tam\u00e9n en ocasi\u00f3ns condadismo ou purismo (este \u00faltimo termo \u00e9 utilizado polos adeptos a estas teses), \u00e9 unha corrente ideol\u00f3xica castelanista que se basea nas teses dos escritores segovianos Luis Carretero Nieva e o seu fillo Anselmo Carretero. A diferenza dos sectores maioritarios do castelanismo, que opinan que Castela est\u00e1 formada por Castela a Vella, Castela a Nova e a Rexi\u00f3n Leonesa, o carreterismo fai unha diferenciaci\u00f3n entre Castela e Le\u00f3n, considerando a este \u00faltimo como unha \"rexi\u00f3n non castel\u00e1\" segundo as s\u00faas palabras.\nTerritorialidade.\nA Castela carreterista estar\u00eda baseada nas Comunidades de Vila e Terra castel\u00e1s (na provincia de Burgos, as Comunidades de Vila e Terra non existiron nada m\u00e1is que no extremo Sur da provincia, e na de Santander non existiron estas instituci\u00f3ns t\u00edpicas da chamada repoboaci\u00f3n do concello). Segundo deixa escrito Anselmo Carretero no seu libro \"La personalidad hist\u00f3rica de Castilla en el conjunto de los pueblos hisp\u00e1nicos\" (1977), a s\u00faa concepci\u00f3n de Castela estar\u00eda formada polos seguintes territorios:\n\"Castela\" (propiamente dita). A rexi\u00f3n propiamente castel\u00e1 que, con lixeiras modificaci\u00f3ns de l\u00edmites comprende as actuais provincias de Cantabria - sen a bisbarra de Li\u00e9bana e con toda a bisbarra de Campoo-, Burgos, A Rioxa, Soria, Segovia, \u00c1vila, Madrid -sen o distrito da gran metr\u00f3pole -, Guadalaxara e Cuenca - Sen a parte manchega e coa Comarca de Requena-Utiel -. \"\nEn realidade, si se incl\u00fae dentro da Castela carreterista parte da Mancha conquense, concretamente aquelas localidades pertencentes no seu d\u00eda \u00e1 Comunidade de Vila e Terra de Alarc\u00f3n. As zonas da provincia de Cuenca que quedan f\u00f3ra da Castela carreterista corresponder\u00edanse cos partidos de Taranc\u00f3n, Belmonte e San Clemente.\nAdemais dos territorios antes mencionados, tam\u00e9n son consideradas castel\u00e1s zonas como a parte valisoletana da bisbarra de Tierra de Pinares, o leste da Monta\u00f1a Palentina (concretamente o Campoo palentino) e a zona norte da provincia de Toledo, concretamente as localidades de Ont\u00edgola e Noblejas, as bisbarras da Campana de Oropesa e a Sierra de San Vicente -que pertenceron \u00e1 Comunidade de Vila e Terra de \u00c1vila-, o Bajo Alberche e a metade norte das de Torrijos e La Sagra, de raizame e tradici\u00f3ns m\u00e1is madrile\u00f1as dada a s\u00faa proximidade a Madrid -boa parte destas bisbarras pertenceron durante moito tempo \u00e1 Provincia de Madrid- que propiamente toledanas. Asemade ser\u00edan tam\u00e9n parte de Castela, segundo estas teor\u00edas, as terras da Comunidade de Vila e Terra de B\u00e9jar nas actuais provincias de Salamanca e C\u00e1ceres, e aquelas localidades salmantinas e cacere\u00f1as que pertenceron \u00e1 Comunidade de Vila e Terra de \u00c1vila, como Pe\u00f1aranda de Bracamonte ou Berrocalejo.\nFinalmente, e a\u00ednda que como se pode apreciar na descrici\u00f3n de Carreteiro sobre Castela, nun principio Madrid capital e a metr\u00f3pole non formar\u00edan parte de Castela, esta cidade foi finalmente inclu\u00edda no mapa de Carretero.\nSimbolox\u00eda e celebraci\u00f3ns.\nA diferenza da maior\u00eda do castelanismo, o cal defende que Castela est\u00e1 formada polas 17 provincias asinantes do Pacto Federal Castel\u00e1n, o carreterismo renega do d\u00eda 23 de abril como D\u00eda Nacional de Castela, pois considera que non representa ao pobo castel\u00e1n, e propo\u00f1en o 1 de maio como D\u00eda de Castela, pois nese d\u00eda do ano 932 Fern\u00e1n Gonz\u00e1lez foi erixido Conde de Castela (cando se iniciar\u00eda a chamada \"independencia castel\u00e1\" que se materializou en certa autonom\u00eda respecto da corte leonesa e en que o t\u00edtulo condal castel\u00e1n pasou a ser hereditario). Outras datas celebradas polos carreteristas coinciden coas correntes do castelanismo maioritario, como o 15 de setembro ou o 12 de novembro. Asemade o carreterismo \u00e9 ac\u00e9rrimo defensor do pend\u00f3n carmes\u00ed como s\u00edmbolo do seu concepto de Castela, fronte \u00e0s alternativas como o chamado pend\u00f3n comuneiro.\nHistoria e desenvolvemento.\nBaseado no pensamento e nos escritos que deixaron Luis Carretero Nieva e o seu fillo Anselmo Carretero, o carreterismo afirma que o que el denomina \"a aut\u00e9ntica Castela\" non \u00e9 a das chairas cereal\u00edsticas que evocaba a Xeraci\u00f3n do 98, sen\u00f3n que Castela \u00e9 eminentemente monta\u00f1osa: a das concas altas do Ebro, do Texo e do X\u00faquer (estas d\u00faas \u00faltimas concas apareceron no carreterismo a partir da obra de Anselmo Carretero). Isto ach\u00e1cano \u00e1 orixe do pobo castel\u00e1n, situado na Monta\u00f1a c\u00e1ntabra, e ao seu car\u00e1cter guerreiro, que os fixo valerse dos vales monta\u00f1osos para lanzarse \u00e1 Reconquista.\nEn 1917, o santanderino Juan Jos\u00e9 Ruano de la Sota, autor do limiar do libro \"La cuesti\u00f3n regional de Castilla La Vieja (El regionalismo castellano)\", non avalaba a territorialidade castel\u00e1 setentrional de Luis Carretero ao non concibir Santander en Castela sen Palencia e Valladolid. Disto despr\u00e9ndese que J.J. Ruano de la Sota non concib\u00eda Santander en Castela, se Palencia e Valladolid estaban f\u00f3ra dela; e que non secundaba o aval intelectual, que Luis Carretero buscou para as s\u00faas teses sobre a territorialidade castel\u00e1.\nUn ano despois, en 1918, Luis Carretero tivo que reco\u00f1ecer que a opci\u00f3n unitaria: a de Castela a Vella e Le\u00f3n, usaba \"un m\u00e9todo fundamentalmente cient\u00edfico\" e salientaba dela \"a capacidade intelectual\".\nMentres que o castelanismo corrente \u00e9 partidario da comarcalizaci\u00f3n de Castela, o carreterismo avoga por revivir as antigas Comunidades de Vila e Terra, asemade os vellos foros castel\u00e1ns. Non obstante, e a pesar de que considera o actual marco auton\u00f3mico artificial, o carreterismo tam\u00e9n \u00e9 favorable a que cada provincia castel\u00e1 se converta nunha Comunidade Aut\u00f3noma uniprovincial, pois deste xeito se respectar\u00eda a tradici\u00f3n de descentralizaci\u00f3n de Castela. \u00c9 por iso que apoia a uniprovincialidade de Cantabria e da Rioxa, e mesmo a asociaci\u00f3n Comunidad Castellana estivo a favor da uniprovincialidade de Segovia nos momentos previos \u00e1 creaci\u00f3n de Castela e Le\u00f3n.\nO carreterismo arraigou fortemente durante a Transici\u00f3n nalg\u00fans c\u00edrculos culturais de Burgos, descontentos por perder esta cidade a capitalidade auton\u00f3mica fronte a Valladolid, cidade da que o carreterismo far\u00e1 o seu chibo expiatorio xunto con Toledo. F\u00f3ra de Burgos, esta corrente implantarase tam\u00e9n con certa forza en zonas como Segovia (de onde eran os seus fundadores) e na provincia de Guadalaxara, onde moita xente est\u00e1 farta de que se lles cualifique nos medios como \"manchegos\" cando pouco ten Guadalajara que ver coa bisbarra da Mancha\nMoi cedo, empezaron a xurdir iniciativas dedicadas a promover o carreterismo, como a asociaci\u00f3n cultural Comunidad Castellana (CC), fundada o 26 de febreiro de 1977 polo avogado segoviano Manuel Gonz\u00e1lez Herrero(foi presidente do Consello de Colexios de Avogados de Castela e Le\u00f3n malia mostrarse contrario \u00e1 creaci\u00f3n da comunidade de Castela e Le\u00f3n), que axi\u00f1a se implantou fortemente nas provincias de Segovia, Madrid e Guadalaxara (esta \u00faltima provincia foi onde CC comezou a implantarse en novembro de 1977) e xa m\u00e1is tarde as primeiras formaci\u00f3ns pol\u00edticas carreteristas. \u00c9 as\u00ed que polo ano 1980 se intenta crear o partido Uni\u00f3n Nacionalista Castellana, pero debido a certas irregularidades esta formaci\u00f3n nunca viu a luz. Non \u00e9 ata 1988 que xorde o primeiro partido carreterista na cidade de Burgos, o Partido Regionalista Castellano (PREC), e deste a escisi\u00f3n Uni\u00f3n Castellanista (UC), a pesar de que este \u00faltimo acabou integrando na s\u00faa Castela \u00e1s provincias de Valladolid e Palencia. Ambas as d\u00faas formaci\u00f3ns desapareceron, a\u00ednda que non obstante o carreterismo militante actual, a falta dun partido que lle represente integramente, opta por apoiar electoralmente a partidos de \u00e1mbito provincial como IxC, o PRGU, CiBu, IDES e outros similares.\n\u00c9 co\u00f1ecida a rivalidade existente entre os defensores das teses carreteristas e os que defenden unha Castela baseada no Pacto Federal Castel\u00e1n de 1869. Estes \u00faltimos utilizan o termo \"carreterista\" de forma despectiva para referirse aos que po\u00f1en en d\u00fabida a castelanidade da Rexi\u00f3n Leonesa ou da Mancha. Do mesmo xeito, os carreteristas ref\u00edrense aos seus rivais co apelativo de \"pancastelanistas\".\nO carreterismo en xeral apoia e solidar\u00edzase cos movementos rexionalistas leonesistas e mancheguistas, se ben existen pequenas discordancias en temas territoriais ao considerar o carreterismo provincias leonesas a Valladolid e Palencia e ao reclamar a provincia de Cuenca o mancheguismo. Non obstante, s\u00e1bese que durante o proceso auton\u00f3mico Comunidad Castellana na provincia de Guadalaxara chegou a posicionarse a favor dunha autonom\u00eda manchega que inclu\u00edse integramente \u00e1 provincia de Cuenca.\nA finais da d\u00e9cada de 1980, o PSC, defensor do chamado \"federalismo asim\u00e9trico\", na obra \"Federalismo y estado de las autonom\u00edas\" (1988), daba voz \u00e1s teses territoriais carreteristas cun cap\u00edtulo escrito polo propio Anselmo Carretero. Esta obra estaba elaborada por personalidades da vida intelectual e pol\u00edtica catal\u00e1 como Ll. Armet, J. Sobrequ\u00e9s, J. Maragall, I. Molas etc.\nColectivos carreteristas.\nEstas son as formaci\u00f3ns que historicamente defenderon as teses carreteristas total ou parcialmente:"}
{"id": "268275", "revid": "98629", "url": "https://gl.wikipedia.org/wiki?curid=268275", "title": "Vignoc", "text": "Vignoc (\"Gwinieg\" en bret\u00f3n, \"Veinyoc\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268276", "revid": "27155", "url": "https://gl.wikipedia.org/wiki?curid=268276", "title": "Terminador (xen\u00e9tica)", "text": "En xen\u00e9tica, un terminador de transcrici\u00f3n \u00e9 unha secci\u00f3n dunha secuencia de \u00e1cido nucleico que marca o final dun xene ou oper\u00f3n no ADN xen\u00f3mico durante a transcrici\u00f3n. Esta secuencia media a terminaci\u00f3n da transcrici\u00f3n ao proporcionar sinais no ARNm que se est\u00e1 acabando de sintetizar que inician os procesos que liberan o ARNm do complexo transcricional. Entre estes procesos est\u00e1n a interacci\u00f3n directa da estrutura secundaria do ARNm co complexo e as actividades indirectas dos factores de terminaci\u00f3n recrutados. A liberaci\u00f3n do complexo de transcrici\u00f3n deixa libre a ARN polimerase e a maquinaria de transcrici\u00f3n relacionada para comezar a transcrici\u00f3n dun novo ARNm.\nTerminadores en procariotas.\nNos xenomas procari\u00f3ticos identific\u00e1ronse d\u00faas clases de terminadores de transcrici\u00f3n, os dependentes de Rho e os independentes de Rho. Estas secuencias amplamente distribu\u00eddas son as responsables dos seguintes procesos: (1) iniciar o final da transcrici\u00f3n despois de completarse a trascrici\u00f3n normal do xene ou oper\u00f3n, (2) mediar a terminaci\u00f3n temper\u00e1 dos transcritos como un modo de regulaci\u00f3n (como o observado na atenuaci\u00f3n transcricional), e para asegurar a terminaci\u00f3n de complexos transcricionais f\u00f3ra de control que conseguen casualmente escapar dos terminadores temper\u00e1ns, o que evita un gasto de enerx\u00eda innecesario para a c\u00e9lula.\nTerminadores dependentes de Rho.\nOs terminadores de transcrici\u00f3n dependentes de Rho necesitan unha prote\u00edna chamada factor Rho, que ten actividade de ARN helicase, para distorsionar o complexo transcricional ARNm-ADN-ARN polimerase. Os terminadores dependentes de Rho at\u00f3panse en bacterias e fagos. Os terminadores dependentes de Rho sit\u00faanse \"augas abaixo\" do cod\u00f3n de terminaci\u00f3n da transcrici\u00f3n e constan dunha secuencia rica en citosina non estruturada no ARNm co\u00f1ecida como sitio de utilizaci\u00f3n de Rho (\"rut\"), da cal non se identificou a\u00ednda a secuencia consenso, e un punto de parada da transcrici\u00f3n \"augas abaixo\" (\"tsp\"). O \"rut\" serve como un sitio cargador de ARNm e como un activador para Rho; a activaci\u00f3n permite que Rho hidrolice eficientemente o ATP e transloque o ARNm avanzando polo xene mentres que mant\u00e9n contacto co sitio \"rut\". O factor Rho pode dar alcance \u00e1 ARN polimerase, a cal est\u00e1 parada nos sitios \"tsp\" de \"augas abaixo\". O contacto entre Rho e o complexo da ARN polimerase estimula a disociaci\u00f3n do complexo transcricional por medio dun mecanismo a\u00ednda pouco claro no que infl\u00faen os efectos alost\u00e9ricos de Rho sobre a ARN polimerase e a actividade de helicase de Rho.\nTerminadores independentes de rho.\nOs terminadores de transcrici\u00f3n intr\u00ednseca ou terminadores independentes de Rho requiren a formaci\u00f3n dunha estrutura en forquita por auto-annealing) no transcrito en elongaci\u00f3n, o cal orixina a distorsi\u00f3n do complexo ternario ARNm-ADN-ARN polimerase. A secuencia terminadora cont\u00e9n unha rexi\u00f3n rica en GC de 20 pares de bases con simetr\u00eda d\u00edade seguida por un curto tramo poli-T ou \"tramo T\" que se transcribe a ARN para formar a forquita terminadora, e un \"tramo U\" de 7-9 nucle\u00f3tidos, respectivamente. Hipotet\u00edzase que o mecanismo de terminaci\u00f3n ocorre por unha combinaci\u00f3n de promoci\u00f3n directa da disociaci\u00f3n por medio de efectos alost\u00e9ricos das interacci\u00f3ns da uni\u00f3n da forquita coa ARN polimerase, e \"cin\u00e9tica competitiva\". A formaci\u00f3n da forquita causa que a ARN polimerase quede parada e se desestabilice, o que fai que haxa unha maior probabilidade de que ocorra a disociaci\u00f3n do complexo nesa localizaci\u00f3n debido ao aumento do tempo que pasa parada nese sitio e \u00e1 reducida estabilidade do complexo.\nAdicionalmente, a prote\u00edna de elongaci\u00f3n factor NusA interacciona coa ARN polimerase e a estrutura en forquita para estimular a terminaci\u00f3n transcricional.\nTerminadores en eucariotas.\nNa transcrici\u00f3n eucariota dos ARNm, os sinais terminadores son reco\u00f1ecidos por factores proteicos que est\u00e1n asociados coa ARN polimerase II e que inician o proceso de terminaci\u00f3n. Unha vez que os sinais poli-A se transcriben a ARNm, as prote\u00ednas factor de especificidade de poliadenilaci\u00f3n e clivaxe (CPSF) e factor de estimulaci\u00f3n da clivaxe (CstF) transf\u00edrense desde o dominio carboxilo terminal da ARN polimerase II ao sinal poli-A. Estes dous factores recrutan despois outras prote\u00ednas ao sitio para clivar o transcrito, liberando o ARNm do complexo de transcrici\u00f3n, e engadindo unha cola dunhas 200 A ao extremo 3' do ARNm nun proceso chamado poliadenilaci\u00f3n. Durante este proceso, a ARN polimerase contin\u00faa a transcribir durante varias quilobases e finalmente dis\u00f3ciase do ADN e do trasncrito \"augas abaixo\" por un mecanismo mal co\u00f1ecido; hai dous modelos b\u00e1sicos para explicar este evento chamados modelo torpedo e modelo alost\u00e9rico.\nModelo torpedo.\nDespois de que se completa a transcrici\u00f3n do ARNm, a febra residual de ARN permanece en asociaci\u00f3n co ADN molde e a ARN polimerase II, e contin\u00faa a s\u00faa transcrici\u00f3n. O encima XRN2 (5'-3' exorribonuclease 2), que \u00e9 unha RNase, \u00fanese ao dominio carboxilo terminal da ARN polimerase II e degrada o ARN residual sen carapucha de 5\u2019 a 3\u2019 ata que chega a onde est\u00e1 a ARN pol II. Denom\u00ednase carapucha 5' a unha guanina modificada engadida no extremo 5' do ARN como protecci\u00f3n ante a RNase. Ademais, eng\u00e1dese unha cola poli(A) no extremo 3' como protecci\u00f3n contra as exonucleases. Igual que na terminaci\u00f3n dependente de Rho, a XRN2 inicia a disociaci\u00f3n da ARN polimerase II ao empuxar a polimerase f\u00f3ra do molde de ADN ou ao tirar do molde ata liberar a ARN polimerase. Os detalles do mecanismo non se co\u00f1ecen.\nModelo alost\u00e9rico.\nA ARN polimerase normalmente pode transcribir ADN a un ARNm monocatenario de forma eficaz. Pero, ao transcribir sobre os sinais de poli-A no molde de ADN, ind\u00facese un cambio conformacional na ARN polimerase debido \u00e1 perda de prote\u00ednas asociadas que se prop\u00f3n que se produce desde o seu dominio carboxilo terminal. Este cambio de conformaci\u00f3n reduce a procesividade da ARN polimerase, facendo que o encima sexa m\u00e1is proclive a disociarse do seu substrato de ADN-ARN. Neste caso, a terminaci\u00f3n non se completa pola degradaci\u00f3n de ARNm sen\u00f3n que est\u00e1 mediada pola limitaci\u00f3n da eficiencia da elongaci\u00f3n da ARN polimerase e as\u00ed increm\u00e9ntase a probabilidade de que a polimerase se disocie e remate o seu ciclo de transcrici\u00f3n."}
{"id": "268278", "revid": "98629", "url": "https://gl.wikipedia.org/wiki?curid=268278", "title": "Vieux-Vy-sur-Couesnon", "text": "Vieux-Vy-sur-Couesnon (\"Henwig-ar-C'houenon\" en bret\u00f3n, \"Vioez-Vic\" en gal\u00f3) \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "268279", "revid": "27155", "url": "https://gl.wikipedia.org/wiki?curid=268279", "title": "Terminador de transcrici\u00f3n", "text": ""}
{"id": "268285", "revid": "23204", "url": "https://gl.wikipedia.org/wiki?curid=268285", "title": "Pacto Federal Castel\u00e1n", "text": "O Pacto Federal Castel\u00e1n \u00e9 o nome que recibiu un manifesto interno do Partido Republicano Federal de 1869 elaborado na cidade de Valladolid o 13 de xu\u00f1o. O devandito documento estaba asinado por membros do partido das dezasete provincias que conformaban as rexi\u00f3ns de Castela a Vella, Castela a Nova e Le\u00f3n, agrupadas dende os pactos auton\u00f3micos de 1981 nas comunidades aut\u00f3nomas de Cantabria, A Rioxa, Castela e Le\u00f3n, Madrid e Castela-A Mancha.\nO devandito acordo conti\u00f1a dous obxectivos fundamentais:\nSegundo o devandito documento o \"Estado de Castela a Vella\" constituir\u00edano as provincias de \u00c1vila, Burgos, Le\u00f3n, Logro\u00f1o, Santander, Palencia, Salamanca, Segovia, Soria, Valladolid e Zamora. O \"Estado de Castela a Nova\" constituir\u00edano as provincias de Albacete, Cidade Real, Cuenca, Guadalaxara, Madrid e Toledo. Cada estado ter\u00eda a s\u00faa propia capitalidade, a cidade de Valladolid no primeiro caso, a de Madrid no segundo. No Pacto Federal Castel\u00e1n, a territorialidade de Castela era a dos libros: \"El Valor de Castilla\" e \"las Castillas y Le\u00f3n. Teor\u00eda dunha naci\u00f3n\" (1982) ou a defendida dende a Asociaci\u00f3n de Escritores Rexionalistas Castel\u00e1ns (1936). No mesmo sentido, o fil\u00f3sofo Pedro Gonz\u00e1lez Garc\u00eda (zamorano), en 1906, afirmaba que as fronteiras entre a Castela primixenia e Le\u00f3n eran 'meros accidentes de limitaci\u00f3n hist\u00f3rica\"\". A procedencia dos equipos fundadores da Federaci\u00f3n Castel\u00e1 de F\u00fatbol (1932-1987) revelaba o reco\u00f1ecemento, en boa medida, do mapa de Castela dos autores citados e obras mencionadas por parte dos clubs.\nO Pacto Federal Castel\u00e1n \u00e9 o antecedente da Constituci\u00f3n Federal de Toro (1883).\nChegou a editarse o diario \"El Confederal\", que levaba o subt\u00edtulo de \"\u00f3rgano do Pacto Federal de Castilla\".\nEn 1931, o Pacto xa mereceu a atenci\u00f3n de Narciso Alonso Cort\u00e9s (fundador da Sociedad Castellana de Excursiones e da Revista Castellana) no seu artigo \"Pol\u00edtica regionalista: La Federaci\u00f3n Castellana\" (El Norte de Castilla, 14 de maio de 1931).\nOutras propostas similares, nos territorios abranguidos polo pacto federal castel\u00e1n.\nAnos despois do Pacto Federal Castel\u00e1n, en 1873, \"alg\u00fans sectores dentro da Comisi\u00f3n Provincial de Le\u00f3n do Partido Republicano Federal, elaboraron\" un escrito no que se distanciaban do proxecto de constituci\u00f3n do \"Estado Federal de Castela a Vella\", a\u00ednda que non existiu posicionamento com\u00fan do Partido nesa provincia. Anos despois, en 1883, republicanos federalistas da provincia de Le\u00f3n participaron na firma dun novo pacto federal, co\u00f1ecido por Constituci\u00f3n Federal de Toro, con outros republicanos federalistas de Valladolid e Zamora.\nPor outra banda, catorce anos m\u00e1is tarde, en 1883 celebrouse na cidade rioxana de Haro unha asemblea presidida polo pol\u00edtico federalista Juan Sayol na que se aprobou unha \"Constituci\u00f3n Republicana Federal do Estado Riojano\"."}
{"id": "268286", "revid": "98629", "url": "https://gl.wikipedia.org/wiki?curid=268286", "title": "Cami\u00f1o Franc\u00e9s", "text": "O Cami\u00f1o Franc\u00e9s ou Cami\u00f1o Real \u00e9 a ruta principal entre as distintas variantes que ofrecen os Cami\u00f1os de Santiago. Recolle os peregrinos procedentes de Europa e percorre o norte da pen\u00ednsula desde Roncesvalles (Navarra) ou Somport (Huesca) ata Santiago de Compostela. No seu percorrido vai acollendo outras v\u00edas que confl\u00faen nesta en diferentes puntos; esta imaxe de diferentes cami\u00f1os conflu\u00edndo nun mesmo destino final qu\u00e9rese ver representada na figura da vieira como s\u00edmbolo do Cami\u00f1o.\nPode considerarse como o Cami\u00f1o de Santiago por antonomasia por ser, con diferenza, a v\u00eda m\u00e1is frecuentada dos diferentes Cami\u00f1os: en 2016 foi a v\u00eda escollida por 176.329 peregrinos rexistrados pola Oficina do Peregrino (un 63,38% do total); en segundo lugar, moi lonxe, estar\u00eda o Cami\u00f1o Portugu\u00e9s, cunhas porcentaxes do 16-18%.. Tam\u00e9n \u00e9 a v\u00eda mellor sinalizada e a que conta cun maior n\u00famero de albergues \u00f3 longo do seu percorrido.\nComo o resto dos Cami\u00f1os, tivo numerosas ramificaci\u00f3ns e rutas alternativas polas que os peregrinos buscaban achegarse \u00f3s distintos santuarios que exist\u00edan ou se foron constru\u00edndo \u00f3 longo do Cami\u00f1o ou, simplemente, optar por rutas m\u00e1is seguras ou m\u00e1is c\u00f3modas.\nA \"Historia Compostel\u00e1\", escrita pola contorna do bispo Diego Xelm\u00edrez a partir do ano 1109 recolle a primeira referencia documentada sobre o n\u00famero de peregrinos que \u00edan cara a Santiago. Relata o asombro do emir Al\u00ed ibn Y\u00fasuf (1083-1143) cando, na s\u00faa viaxe a Galicia para falar coa ra\u00ed\u00f1a Urraca, observou a marea de peregrinos e preguntou:\nO Cami\u00f1o de Santiago Franc\u00e9s foi declarado pola UNESCO Patrimonio da Humanidade en 1993, ampliado \u00e1s rutas francesas en 1998. Tam\u00e9n fora declarado o 23 de outubro de 1987 \"Primeiro Itinerario Cultural Europeo\" polo Consello de Europa e est\u00e1 reco\u00f1ecido como a \"R\u00faa Maior de Europa\".\nO Cami\u00f1o no \"C\u00f3dice Calixtino\".\nO \"C\u00f3dice Calixtino\", copia realizada entre 1150 e 1160 dun exemplar modelo anterior desaparecido, est\u00e1 formado por cinco libros unidos, dos que o quinto (que \u00e9 o que no sucesivo se designa como \"C\u00f3dice Calixtino\") describe con detalle o Cami\u00f1o Franc\u00e9s a trav\u00e9s de trece etapas, desde Port de Cize (na Gascu\u00f1a francesa) ata Santiago. C\u00f3mpre advertir que s\u00f3 as d\u00faas primeiras, ata Pamplona, se pod\u00edan facer nunha xornada, mentres que o resto esix\u00edan d\u00faas ou m\u00e1is, pois hai tramos de 60, 70 e ata 85 quil\u00f3metros.\nAimery Picaud, o suposto autor desta \"Gu\u00eda do Peregrino\", describe igualmente as localidades que vai atravesando o Cami\u00f1o, os mecenas que mandaron abrir ou reconstru\u00edr tramos ou pontes para facilitar o tr\u00e1nsito dos peregrinos, a calidade das augas dos r\u00edos que hab\u00eda que cruzar (dato fundamental para o mantemento de peregrinos e as s\u00faas cabaler\u00edas), as caracter\u00edsticas das xentes das distintas rexi\u00f3ns que atravesaba e mailos santos e reliquias que cumpr\u00eda venerar durante a peregrinaci\u00f3n. Remata coa descrici\u00f3n da cidade de Santiago e a Catedral e recomendando a t\u00f3dolos veci\u00f1os das vilas do Cami\u00f1o un trato caritativo e respectuoso cos peregrinos, citando varios casos de castigos divinos a quen lles negou pan ou pousada. Hai numerosas referencias \u00f3s abusos e enganos que mesoneiros e comerciantes practicaban sobre os peregrinos. Mesmo quedou memoria disto na cultura popular galega: \"\"No Cami\u00f1o franc\u00e9s venden gato por res\" , claro que tam\u00e9n quedou recollido o caso contrario: a presenza no Cami\u00f1o de falsos peregrinos que enga\u00f1aban e roubaban \u00f3s verdadeiros peregrinos.\nTendo presente que este foi o itinerario seguido persoalmente por Picaud, resulta l\u00f3xico que sexa o \u00fanico Cami\u00f1o que describe no \"Calixtino\" (realmente, nin menciona ning\u00fan outro), pero isto non debe dar a entender que xa no seu tempo os peregrinos non puidesen seguir tam\u00e9n outros Cami\u00f1os.\nO Cami\u00f1o na actualidade.\nO Cami\u00f1o Franc\u00e9s quedou m\u00e1is ou menos fixado a partir do s\u00e9culo XI, a\u00ednda que as vicisitudes pol\u00edticas da Idade Media e posteriores foron modificando o seu trazado ata o establecido na actualidade. En diferentes publicaci\u00f3ns poden observarse itinerarios variables e, sobre todo, unha disparidade na divisi\u00f3n en etapas sen que todo isto implique diferenzas significativas no itinerario a seguir.\nA partir de mediados do s\u00e9culo XX foron xurdindo distintas iniciativas dirixidas a recuperar o Cami\u00f1o do case esquecemento en que caera desde o s\u00e9culo XVI. Nos anos 40 public\u00e1ronse as gu\u00edas do peregrino de V\u00e1zquez de Parga e de Luciano Huidobro . Anos m\u00e1is tarde, 1971, nace en Estella a primeira das hoxe numerosas Asociaci\u00f3ns de Amigos do Cami\u00f1o, que publica \"Rutas Jacobeas\" .\nEn torno a 1965, o cura do Cebreiro, El\u00edas Vali\u00f1a, restaura a igrexa de Santa Mar\u00eda do Cebreiro e o conxunto das pallozas desta aldea, e anos despois - finais dos 70- comezou un labor persoal de delimitar as rutas e sinalizar o Cami\u00f1o coas frechas amarelas que hoxe gu\u00edan \u00f3s peregrinos .\nSegundo as distintas fontes, o actual Cami\u00f1o Franc\u00e9s est\u00e1 dividido 30 ou m\u00e1is etapas dun percorrido de entre 20 e 30 quil\u00f3metros cada unha, o que sup\u00f3n entre 5 e 8 horas de marcha. En calquera caso, esta divisi\u00f3n \u00e9 arbitraria e cada peregrino far\u00e1 o Cami\u00f1o \u00f3 seu aire en funci\u00f3n dos seus intereses e as s\u00faas capacidades e de que o percorra a p\u00e9, a cabalo ou en bicicleta, facendo parada e fonda nas localidades da s\u00faa preferencia, sexan as indicadas nos itinerarios ou non.\nA seguinte relaci\u00f3n segue a distribuci\u00f3n proposta na p\u00e1xina web da Federaci\u00f3n Espa\u00f1ola de Asociaciones de Amigos del Camino de Santiago, pero como inicia o Cami\u00f1o en Puente la Reina (punto de confluencia dos cami\u00f1os que comezan en Francia para entrar en Espa\u00f1a por Roncesvalles ou por Somport), c\u00f3mpre engadir outras catro etapas m\u00e1is para comezar a peregrinaci\u00f3n en Saint Jean Pied de Port, de acordo co percorrido descrito no \"Calixtino\":\nO Cami\u00f1o de Santiago en Francia.\nEn territorio franc\u00e9s existen catro itinerarios diferentes, os tres primeiros confl\u00faen en Ostabat (inmediatamente antes de Saint Jean Pied de Port) para atravesar os Pireneos por Roncesvalles, e o cuarto (V\u00eda Tolosana) faino polo porto de Somport:\nUnha inscrici\u00f3n \u00f3 p\u00e9 do monumento \u00f3 Peregrino , en Puente la Reina, recolle as\u00ed a fusi\u00f3n das catro v\u00edas nun \u00fanico Cami\u00f1o:\nO Cami\u00f1o Franc\u00e9s en Navarra.\nPicaud deixou ben patente na s\u00faa \"Gu\u00eda do Peregrino\" o desprezo e profunda aversi\u00f3n que sent\u00eda por vascos e navarros :\n1\u00aa etapa: Saint Jean Pied de Port - Roncesvalles.\n\u00a0Saint Jean Pied de Port - Huntto - Orisson - Iba\u00f1eta - Roncesvalles\u00a0\nO Cami\u00f1o comeza sobre a ponte medieval do r\u00edo Nive, en Saint Jean Pied de Port. Esta cidade foi fundada no s\u00e9culo XII e pertenceu \u00f3 Reino de Navarra ata finais do XVI en que pasou a mans francesas.\nTras abandonar Orisson o Cami\u00f1o pasa xunto \u00e1 Virxe de Biakorri e a Cruz de Thibault, cheas de obxectos e adornos como ofrenda dos peregrinos. M\u00e1is adiante atravesa o outeiro de Bentarte, onde se localiza a fonte de Rold\u00e1n, capit\u00e1n do ex\u00e9rcito de Carlomagno, onde fora derrotado e morto polos vasc\u00f3ns o ano 778.\nNo quil\u00f3metro 16,5, o Cami\u00f1o entra na actual Navarra para subir \u00f3 outeiro Lepoeder (1.430 m de altitude). Desde aqu\u00ed poden seguirse d\u00faas v\u00edas cara a Roncesvalles: unha que atravesa o monte Donsimon e outra, m\u00e1is longa pero tam\u00e9n m\u00e1is f\u00e1cil, polo alto de Iba\u00f1eta. Nesta localidade est\u00e1 a capela de San Salvador, erixida en 1965 sobre os restos dun antigo mosteiro medieval no que os monxes tanx\u00edan as camp\u00e1s para orientar os peregrinos entre a neve e as n\u00e9boas.\nNa \"Gu\u00eda do Peregrino\" , Picaud fala da existencia no cumio deste monte da chamada \"Cruz de Carlomagno\", e explica que neste lugar se abriu cami\u00f1o Carlomagno cando \u00eda na conquista de Espa\u00f1a, e que aqu\u00ed rezou de xeonllos, cos brazos en cruz e mirando cara a Compostela. Hoxe, a tal cruz desapareceu pero xunto \u00e1 capela do Salvador hai unha cruz en lembranza desta cruz lendaria de Carlomagno.\nEsta primeira etapa \u00e9 dunha especial dificultade porque hai que ascender desde os 165 m de Saint Jean ata os 1.430 m do alto de Lepoeder. En inverno, sobre todo se se prev\u00e9 mal tempo, acons\u00e9llase tomar unha desviaci\u00f3n \u00f3 pouco de Saint Jean cara a Arn\u00e9guy e Valcarlos, menos esixente e m\u00e1is segura, que leva ata Roncesvalles.\n2\u00aa etapa: Roncesvalles - Zubiri.\n\u00a0Roncesvalles - Burguete - Espinal - Bizkarreta - Lintzoain - Venta del Puerto - Zubiri\u00a0\nA pouco de sa\u00edr de Roncesvalles pode verse un cruceiro g\u00f3tico que foi colocado aqu\u00ed en 1880.\nBizkarreta (ou Viscarret) (\"Biscaretum\") era o punto final da primeira etapa descrita no \"Calixtino\". Aqu\u00ed existiu un hospital de peregrinos, hoxe desaparecido. Tras Litzoain, cunha pequena igrexa rom\u00e1nica, o Cami\u00f1o segue ascendendo ata cruzar o alto de Erro, considerado divisoria entre o clima atl\u00e1ntico e o submediterr\u00e1neo. Inmediatamente antes hai tres grandes pedras, os \"Pasos de Rold\u00e1n\", que a lenda atrib\u00fae \u00e1s pegadas de Rold\u00e1n, da s\u00faa dona e do seu fillo.\nLogo pasa pola Venta del Puerto, que en tempos foi albergue de peregrinos e hoxe est\u00e1 arruinada, e segue cara a Zubiri, \u00e1 que accede pola ponte medieval sobre o r\u00edo Arga, \"Ponte da rabia\", as\u00ed chamado pola crenza de que se se obriga a un animal rabioso a dar unha volta completa \u00f3 redor do piar central, cura da enfermidade. Zubiri, en \u00e9uscaro, significa precisamente \"vila da ponte\".\n3\u00aa etapa: Zubiri - Pamplona.\n\u00a0Zubiri - Ilarratz - Eskirotz - Larrasoa\u00f1a - Akerreta - Zuriain - Irotz - Arleta - Arre - Villava - Burlada - Pamplona\u00a0\nDesde Zubiri, o Cami\u00f1o segue o curso do r\u00edo Arga ata Pamplona, atravesando primeiro todo o val de Ester\u00edbar.\nLarrasoa\u00f1a naceu \u00f3 redor dun mosteiro fundado no s\u00e9culo X. Un \"foro dos francos\" concedido no s\u00e9culo XII potenciou o asentamento \u00f3 seu abeiro de artes\u00e1ns estranxeiros, franceses fundamentalmente. Acolleu en 1329 as Cortes de Navarra para asistir \u00f3 xuramento dos reis Filipe II de Navarra (Filipe de \u00c9vreux) e Juana II de Navarra. Tivo tam\u00e9n hospital de peregrinos.\nTras pasar Zuriain e Irotz cr\u00fazase o r\u00edo Arga e segue cara a Zabaldica e Arleta. Cruza o r\u00edo Ulzama e chega a Arre, onde a ermida da Trindade -rom\u00e1nica- mantivo un antigo hospital xa documentado no s\u00e9culo XI.\nInmediatamente despois, o Cami\u00f1o pasa por Villava, co\u00f1ecida hoxe por ser o berce do ciclista Miguel Indurain, e Burlada, hoxe fusionadas.\nAc\u00e9dese a Pamplona pola ponte da Magdalena, sobre o Arga, e \u00e9ntrase na cidade polas portas de Francia e Zumalac\u00e1rregui. Nesta cidade destaca a catedral de Santa Mar\u00eda, constru\u00edda nos s\u00e9culos XIV-XV sobre as ru\u00ednas doutra anterior, rom\u00e1nica, de 1100-1127 (constru\u00edda, \u00e1 s\u00faa vez, sobre outros templos anteriores). A fachada, obra de Ventura Rodr\u00edguez, \u00e9 neocl\u00e1sica.\nPamplona era tam\u00e9n o fin da segunda etapa do \"Calixtino\". Durante moitos s\u00e9culos mantivo tres n\u00facleos de poboaci\u00f3n ben diferenciados: a \"navarrer\u00eda\", dos navarros ind\u00edxenas; e os buitgos de San Cern\u00edn e de San Nicol\u00e1s, de inmigrantes francos.\n4\u00aa etapa: Pamplona - Puente la Reina.\n\u00a0Pamplona - Cizur Menor - Zariquiegui - Uterga - Muruz\u00e1bal - Obanos - Puente la Reina\u00a0\nTras atravesar Pamplona, o Cami\u00f1o segue pola ponte de Acella, sobre o r\u00edo Sadar. Cruza Cizur Menor (Cizur Maior queda desviado \u00e1 dereita da ruta), que tivo hospital de peregrinos , e pasa onda a balsa de Guendul\u00e1in, antigo se\u00f1or\u00edo hoxe deshabitado que conserva o palacio dos condes de Guendul\u00e1in. \nTras Zariquiegui (coa igrexa rom\u00e1nica de Santo Andr\u00e9) a ascensi\u00f3n alcanza a fonte de Gambellacos ou, popularmente, \"de la Reniega\". Segundo a lenda, un peregrino, esgotado e sedento, foi tentado neste mesmo lugar polo demo que se lle apareceu en forma de cami\u00f1ante: indicar\u00edalle onde hab\u00eda unha fonte agochada se renegaba de Deus, da Virxe e de Santiago. O peregrino negouse e comezou a rezar ata que o demo cansou e marchou. Nese momento aparec\u00e9uselle Santiago que o levou \u00e1 fonte na que lle deu a beber nunha cuncha de vieira ata saciar a sede e descansar.\nO Cami\u00f1o segue ascendendo ata o Alto do Perd\u00f3n (750 m de altitude), entre a conca de Pamplona e a comarca de Valdizarbe. Neste alto instalouse en 1996 un monumento \u00f3s peregrinos, obra de Vicente Galbete. Representa unha caravana de peregrinos a p\u00e9 e a cabalo que recolle a evoluci\u00f3n hist\u00f3rica da peregrinaci\u00f3n a Santiago. Un r\u00f3tulo di as\u00ed: \"Donde se cruza el camino del viento con el de las estrellas\"\" .\nTras Uterga e Muruz\u00e1bal (cunha igrexa coa imaxe de Santiago peregrino nun retablo) xorde unha desviaci\u00f3n \u00f3 sur que leva \u00e1 ermida de Santa Mar\u00eda de Eunate, igrexa rom\u00e1nica do XII, de planta octogonal . Desde Eunate, o peregrino pode volver sobre os seus pasos para regresar \u00f3 Cami\u00f1o ou enlazar co Cami\u00f1o Aragon\u00e9s que o levar\u00e1 a Obanos.\nObanos, a pouco m\u00e1is de 2\u00a0km de Puente la Reina, \u00e9 o punto de confluencia dos Cami\u00f1os Franc\u00e9s e Cami\u00f1o Aragon\u00e9s que v\u00e9n de Somport, concretamente ante a ermida de San Salvador. A cidade conserva numerosos exemplos da arquitectura civil da Idade Media. Foi co\u00f1ecida como \"Vila de los Infanzones\", onde os nobres de Navarra coalig\u00e1ronse contra os abusos dos reis.\nEn Obanos conmem\u00f3rase outro dos milagres sonados do Cami\u00f1o de Santiago, o \"Misterio de Obanos\". A lenda conta que a nobre Felicia de Aquitania foi peregrinar a Santiago e, \u00f3 regreso, decidiu renunciar \u00e1 s\u00faa vida na corte e quedar aqu\u00ed axudando \u00f3s pobres e peregrinos. Cando veu buscala o seu irm\u00e1n, Guillerme, ela negouse a acompa\u00f1alo e el, enrabechado, matouna a pu\u00f1aladas. Cando, arrepentido, confesou en Roma o asasinato, imp\u00faxoselle como penitencia peregrinar el a Santiago, cousa que fixo e, de regreso, quedou como penitente en Obanos, na ermida de Arnotegui..\nFinalmente, o cami\u00f1o chega a Puente la Reina (\"Pontus Reginae\" no \"Calixtino\"; noutras fontes da \u00e9poca, \"Ponte de Arga\"). O elemento m\u00e1is significativo \u00e9 a ponte medieval sobre o r\u00edo Arga , mandada constru\u00edr pola ra\u00ed\u00f1a Muniadona de Castela -a ra\u00ed\u00f1a que d\u00e1 nome \u00e1 vila-, \"Dona Maior\", esposa do rei de Navarra Sancho Garc\u00e9s III de Pamplona, \"Sancho O Maior\" (990-1035). A cidade, no s\u00e9culo XII, ti\u00f1a dous hospitais de peregrinos e lazareto, un barrio de \"francos\" e a igrexa de Santiago (rom\u00e1nica do XII, remodelada no XVI, e que s\u00f3 conserva da primitiva a portada sur).\n5\u00aa etapa: Puente la Reina - Estella.\n\u00a0Puente la Reina - Ma\u00f1eru - Cirauqui - Lorca - Villatuerta - Estella\u00a0\nO peregrino comeza a xornada cruzando a ponte e seguindo o curso do r\u00edo Arga. Tras pasar por Ma\u00f1eru, que pertenceu \u00f3s Templarios, ch\u00e9gase a Cirauqui, con restos da s\u00faa antiga muralla. En Cirauqui p\u00f3dese ver o templo de San Rom\u00e1n e a igrexa de Santa Catalina, ambas g\u00f3ticas.\nO Cami\u00f1o coincide agora cun tramo de calzada romana e cruza o rego Iguste sobre unha ponte tam\u00e9n romana. A seguir, sobrevoa a \"Autov\u00eda do Cami\u00f1o\" (A-12) que discorre paralela \u00f3 Cami\u00f1o desde Pamplona a Burgos, e pasa xunto \u00e1s ru\u00ednas de Urbe, aldea abandonada que se documenta no s\u00e9culo XIII.\nNo quil\u00f3metro 12 desta etapa, o Cami\u00f1o atravesa o r\u00edo Salado, do que c\u00f3mpre lembrar a descrici\u00f3n que d\u00e1 o \"Calixtino\":\nTras cruzar o r\u00edo s\u00fabese ata Lorca, con hospital para peregrinos fundado en 1209. En Villatuerta, onde tam\u00e9n houbo hospital, m\u00f3strase a imaxe de San Veremundo na igrexa da Anunciaci\u00f3n, un dos protectores e benefactores do Cami\u00f1o, como tam\u00e9n o foron Santo Domingo e San Juan de Ortega. O Cami\u00f1o segue e cruza o r\u00edo Ega, cuxo leito leva \u00f3 peregrino ata Estella (\"Por Estella pasa o Ega, de auga doce, sa e magn\u00edfica\"), onde remata esta etapa as\u00ed como a terceira etapa do \"Calixtino\".\nEstella (\"Stella\" no \"Calixtino\", \"rica en bo pan e excelente vi\u00f1o, e tam\u00e9n en carne e pescado e chea de toda clase de bens\") ascendeu en 1090 \u00e1 categor\u00eda de \"cidade\" por orde de Sancho Ram\u00edrez de Arag\u00f3n (1043-1094), rei de Arag\u00f3n e de Pamplona (co\u00f1ecido como Sancho I de Arag\u00f3n e V de Pamplona), que lle concedeu \"foro franco\" e numerosos privilexios. A repoboaci\u00f3n f\u00edxose en torno \u00e1 igrexa de San Mart\u00edn de Lizarra, que d\u00e1 o nome vasco \u00e1 cidade. En Estella destaca a igrexa de San Pedro de la R\u00faa, cuxo claustro rom\u00e1nico quedou mutilado \u00f3 caer sobre el as paredes do castelo de Zalatabor, demolido por Filipe II en 1572.\nNos \u00faltimos quil\u00f3metros desta etapa cabe unha desviaci\u00f3n que evita pasar por Estella. O Cami\u00f1o primitivo vai de Villatuerta a Estella e segue por Ayegui (que veremos na seguinte etapa). A ruta alternativa baixa a Zarapuz, Novaleta, cruza o r\u00edo Ega e pasa por Echavarri, conflu\u00edndo co itinerario principal \u00e1 altura do mosteiro de Irache.\n6\u00aa etapa: Estella - Los Arcos.\n\u00a0Estella - Ayegui - Iratxe - \u00c1zqueta - Villamayor de Monjard\u00edn - Cabana de Moriones - Los Arcos\u00a0\nEn Iratxe, o Cami\u00f1o pasa onda o mosteiro de Iratxe, dedicado a Nosa Se\u00f1ora a Real, do s\u00e9culo XI, onde se fundou o primeiro hospital de peregrinos de Navarra cara a 1051-1054. O mosteiro, que albergou universidade no s\u00e9culo XVI, est\u00e1 hoxe sostido polos Padres Escolapios. Tam\u00e9n se atopa aqu\u00ed a \"Fonte do Vi\u00f1o\", na que unha adega ofrece \u00f3s peregrinos auga e, desde 1991, vi\u00f1o .\nEn \u00c1zqueta, na igrexa de San Pedro, destaca unha p\u00eda bautismal rom\u00e1nica. Un veci\u00f1o do lugar, co\u00f1ecido como \"Pablito el de las varas\", f\u00edxose famoso por ofrecer varas de abeleira \u00f3s peregrinos para ser usadas como bord\u00f3n. En Villamayor de Monjard\u00edn, unha igrexa rom\u00e1nica e, nun capitel, a loita de Rold\u00e1n con Farragut. En Urbiola houbo hospital de peregrinos dirixido polos cabaleiros da Orde de San Xo\u00e1n de Xerusal\u00e9n.\nA etapa remata en Los Arcos (\"Arcus\", no \"Calixtino\"), vila de sona na idade media que acolleu as Cortes de Navarra e chegou a contar con tres hospitais de peregrinos. Na cidade destaca a igrexa de Santa Mar\u00eda, constru\u00edda no XII e moi modificada posteriormente; e a da Asunci\u00f3n, de claustro g\u00f3tico e fachada plateresca. En Los Arcos puido estar localizada a vila de \"Curnonium\", que Tolomeo menciona na s\u00faa \"Geographia\". Picaud conta que \"Pola vila chamada Os Arcos discorre unha corrente de auga mort\u00edfera, e despois de Os Arcos, a car\u00f3n do primeiro hospital, \u00e9 dicir, entre Os Arcos e o devandito hospital, pasa unha corrente de auga mort\u00edfera para as cabaler\u00edas e os homes que beben dela\" .\n7\u00aa etapa: Los Arcos - Viana.\n\u00a0Los Arcos - Sansol - Torres del R\u00edo - Bargota - Viana\u00a0\nNunha etapa que discorre \u00e1 beira da estrada, Sansol, top\u00f3nimo derivado de San Zoilo, titular da parroquia, d\u00e1 paso, a 1\u00a0km, a Torres del R\u00edo (\"\"Pola localidade chamada Torres, en terras navarras, pasa un r\u00edo mort\u00edfero para os animais e as persoas que beben del\"), coa igrexa do Santo Sepulcro, rom\u00e1nica do XII e de planta octogonal. Pos\u00fae unha alta torre que puido servir de faro para orientaci\u00f3n dos peregrinos. Consta a doaz\u00f3n a Irache en 1109 dun mosteiro en Torres, da man de Jimeno Gal\u00edndez.\nA seguir, en Bargota, o Cami\u00f1o para xunto \u00e1 ermida da Virgen del Poyo, que foi albergue de peregrinos, e segue o trazado da estrada NA-111 ata Viana. \u00c9 posible separarse da estrada durante uns quil\u00f3metros por un cami\u00f1o secundario, ata volver \u00e1 mesma \u00e1 altura de Cornava.\nViana tam\u00e9n aparece citada no \"Calixtino\" co nome de \"Covas\", unha das aldeas que deron lugar \u00e1 cidade de Viana (\"A continuaci\u00f3n, pola localidade dita de Covas pasa un r\u00edo que tam\u00e9n \u00e9 mort\u00edfero\"\"). Foi fundada en 1219 por Sancho VII de Navarra, \"Sancho o Forte\", e Carlos III de Navarra dotouna en 1423 co Principado de Viana. Destaca a igrexa g\u00f3tica de Santa Mar\u00eda (constru\u00edda entre 1250 e 1312). Na portada da Ep\u00edstola est\u00e1 o sepulcro de C\u00e9sar Borgia, quen fora bispo de Pamplona, arcebispo de Valencia e cardeal, e morrera asasinado nesta vila en 1507. No s\u00e9culo XVI hab\u00eda tres hospitais na localidade.\nO Cami\u00f1o Franc\u00e9s na Rioxa.\n8\u00aa etapa: Viana - Navarrete.\n\u00a0Viana - Logro\u00f1o - Navarrete\u00a0\nTras deixar Viana, a uns 5\u00a0km de marcha, o Cami\u00f1o entra na comunidade e provincia da Rioxa. O peregrino K\u00fcnig de Vach escribir\u00eda en 1496 que \"\"Aqu\u00ed co\u00f1ecer\u00e1s outra moeda, acabar\u00e1s al\u00ed os coronados e tes que aprender a co\u00f1ecer os malmed\u00eds \"). Pasa xunto \u00f3 outeiro de Cantabria, onde hai uns interesantes restos arqueol\u00f3xicos dunha cidade romana derru\u00edda polos godos en 574. \u00d3 pouco chega a Logro\u00f1o, onde entra pola \"ponte de pedra\" sobre o r\u00edo Ebro, constru\u00edda no XIX sobre as ru\u00ednas doutra que se atrib\u00fae \u00f3s santos benefactores do Cami\u00f1o Santo Domingo da Calzada e San Juan de Ortega .\nLogro\u00f1o (\"Grujnus\" no \"Calixtino\") creceu grazas \u00f3 Cami\u00f1o e \u00f3s privilexios que lle concedeu Sancho o Maior (que \u00f3 fixar o itinerario no XI fixo cruzar o Ebro por esta cidade) e Afonso VI de Le\u00f3n (que lle concedeu os foros) . Na cidade destaca a catedral de Santa Mar\u00eda la Redonda, constru\u00edda no XV sobre unha anterior igrexa rom\u00e1nica. A fachada, barroca de 1742, \u00e9 un elaborado retablo en pedra. Hai tam\u00e9n unha igrexa de Santiago el Real, de comezos do XVI, con imaxes de Santiago peregrino e \"matamouros\", as\u00ed como outras escenas da s\u00faa vida.\nA\u00ednda dentro da cidade, o Cami\u00f1o atravesa a \"Porta do Cami\u00f1o\", un arco da antiga muralla que hoxe est\u00e1 inclu\u00eddo dentro do casco urbano. Sae de Logro\u00f1o atravesando unha ampla zona axardi\u00f1ada (\"V\u00eda verde\" e o Parque de la Grajera) e descende cara a Navarrete. Aqu\u00ed o Cami\u00f1o segue d\u00faas rutas paralelas, \u00e1 dereita e \u00e1 esquerda da estrada N-232: o Cami\u00f1o vello de Fuenmayor e o Cami\u00f1o vello de Navarrete.\n\u00c1 altura de Fuenmayor, a un lado do Cami\u00f1o quedan as ru\u00ednas do hospital de peregrinos de San Juan de Acre (fundado cara a 1185), do que se retiraron a portada, ventanais e outros elementos para constru\u00edr o cemiterio de Navarrete a finais do XIX.\nA uns 15\u00a0km \u00f3 sur de Logro\u00f1o e f\u00f3ra da ruta xacobea est\u00e1 Clavijo, concello rioxano que se fixo famoso porque nas s\u00faas terras tivo lugar, o 23 de maio do ano 844 a lendaria batalla do mesmo nome na que Ramiro I de Oviedo, rei de Asturias, venceu \u00e1s tropas de Abd ar-Rahman II grazas \u00e1 milagrosa intervenci\u00f3n do Ap\u00f3stolo Santiago.\n9\u00aa etapa: Navarrete - N\u00e1jera.\n\u00a0Navarrete - Sot\u00e9s - Ventosa - N\u00e1jera\u00a0\nA partir de Navarrete, o Cami\u00f1o segue primeiro paralelo \u00e1 autov\u00eda A-12, ascendendo pouco a pouco. Tras pasar Sot\u00e9s, un pouco desviado \u00f3 sur da ruta, chega a Ventosa e de a\u00ed segue subindo ata o Alto de San Ant\u00f3n (670 m de altitude, a \u00fanica dificultade relativa nesta etapa), desde o que se divisa o val do r\u00edo Najerilla. No alto est\u00e1n as ru\u00ednas do convento de San Ant\u00f3n. Logo pasa polo \"Poyo de Rold\u00e1n\", onde se sup\u00f3n que se enfrontaron Rold\u00e1n e o xigante Ferragut, que, tras vencer a once dos doce pares de Carlomagno, foi vencido por Rold\u00e1n tras varios d\u00edas de duro combate .\nA pouco de cruzar o r\u00edo Yalde ch\u00e9gase a N\u00e1jera, que foi elevada \u00e1 capitalidade do reino de Navarra por Garc\u00eda S\u00e1nchez I de Pamplona (\"Garc\u00eda o de N\u00e1jera\") en 925 trala destruci\u00f3n de Pamplona por Abd al-Rahman III, e levou ata al\u00ed o itinerario do Cami\u00f1o. Entra en N\u00e1jera cruzando o r\u00edo Najerilla sobre unha ponte constru\u00edda sobre outra anterior, do s\u00e9culo XII, levantada por Juan de Ortega. Trala ponte est\u00e1 o lugar de San L\u00e1zaro, as\u00ed chamado porque hab\u00eda unha ermida de peregrinos(Hospital de San L\u00e1zaro ou Hospital de Santiago). En N\u00e1jera lev\u00e1ntase o mosteiro de Santa Mar\u00eda a Real, constru\u00eddo en 1052 sobre unha cova na que o rei Garc\u00eda atopou unha imaxe da Virxe co Meni\u00f1o no colo cando intentaba cazar unha perdiz. O mosteiro cont\u00e9n o Pante\u00f3n Real, que acolle os sepulcros dos reis de Navarra e de Castela e Le\u00f3n.\nEn N\u00e1jera concl\u00fae tam\u00e9n a 4\u00aa etapa da \"Gu\u00eda do Peregrino\" contida no \"Calixtino\".\n10\u00aa etapa: N\u00e1jera - Santo Domingo de la Calzada.\n\u00a0N\u00e1jera - Azofra - Ciri\u00f1uela - Cirue\u00f1a - Santo Domingo de la Calzada\u00a0\nA case 6\u00a0km de N\u00e1jera, o Cami\u00f1o chega a Azofra, pequena vila que xorde \u00e1s beiras do Cami\u00f1o, onde xa en 1168 exist\u00eda un hospital e cemiterio de peregrinos; a\u00ednda hoxe hai, \u00e1 sa\u00edda do lugar, unha \"Fuente de los Romeiros\" . Na igrexa de Nosa Se\u00f1ora dos Anxos pode observarse unha imaxe de Santiago Peregrino. Pouco m\u00e1is adiante pasa xunto unha picota ou \"rollo\" de mediados do XVI .\nPasa logo por Hervias, onde estaba o hospital de Bellota (ou \"Valleota\"), dos cabaleiros de Calatrava, que no XVI xa non exist\u00eda. Afonso VIII de Castela menciona este hospital: \"\"in jacobensis camino prope Najera sito\".\nSanto Domingo de la Calzada disque foi fundada por Domingo Garc\u00eda (1019-1109) , relixioso e construtor que realizou numerosas obras para facilitar o paso e seguridade dos peregrinos, entre elas unha ponte de madeira sobre o r\u00edo Oja. Desta ponte, naturalmente, xa non quedan restos e a actual data do s\u00e9culo XVIII. Na cidade houbo hospital de peregrinos, hoxe reconvertido en Parador de turismo.\nA catedral, dedicada \u00f3 santo, foi erixida a partir de 1158 -sobre unha igrexa anterior, consagrada en 1106- e moi modificada posteriormente, a partir do XVI. No lado esquerdo do cruceiro est\u00e1 o sepulcro de Santo Domingo , coa lauda rom\u00e1nica orixinal do s\u00e9culo XII, baixo mausoleo de alabastro de 1440 e cuberto por un baldaquino realizado por Juan de Rasines e Felipe Bigarny en 1514. \nQuizais o elemento m\u00e1is curioso sexa un enreixado g\u00f3tico no que se conservan un galo e unha gali\u00f1a brancos, vivos , en memoria do \"milagre da gali\u00f1a que cantou despois de asada\".\nSegundo conta a lenda , no s\u00e9culo X, uns peregrinos alem\u00e1ns e mailo seu fillo Hugonell peregrinaban cara a Santiago e hosped\u00e1ronse na cidade. A moza do mes\u00f3n quixo facerlle as beiras \u00f3 rapaz pero foi rexeitada por este polo que, en vinganza, agochou no seu zurr\u00f3n unha copa de prata e acusoulle de roubala. Axi\u00f1a chegou a Xustiza e atopou a copa, polo que o mozo foi considerado culpable, condenado e aforcado, sen que os pais puideran facer outra cousa que rezar a Santiago. Cando se van despedir do corpo do fillo para seguir a peregrinaci\u00f3n, escoitan como este lles di que est\u00e1 vivo grazas \u00f3 Santo. Acoden \u00f3 Correxidor para pedir que o baixen da forca pero este, que estaba ceando unhas gali\u00f1as asadas, burlouse deles dicindo que \"O voso fillo est\u00e1 tan vivo como este galo e esta gali\u00f1a que me dispo\u00f1\u00eda a comer antes de que me importun\u00e1rades\"\". Nese mesmo instante, as aves saltaron do prato e pux\u00e9ronse a andar, cantar e cacarexar alegremente .\nEvidentemente, o xu\u00edz mandou liberar axi\u00f1a o rapaz e castigar a moza que o acusara falsamente. A lenda quedou recollida no Libro II do \"C\u00f3dice Calixtino\", dedicado a recoller os 22 milagres atribu\u00eddos a Santiago relacionados co Cami\u00f1o. O cap\u00edtulo V describe o milagre \"Do peregrino colgado a quen Santiago salvou da morte, a\u00ednda que estivo pendente no pat\u00edbulo trinta e seis d\u00edas\".\nO Cami\u00f1o franc\u00e9s en Castela e Le\u00f3n.\n11\u00aa etapa: Santo Domingo de la Calzada - Belorado.\n\u00a0Santo Domingo de la Calzada - Gra\u00f1\u00f3n - Redecilla del Camino - Castildelgado - Viloria de Rioja - Villamayor del R\u00edo - Belorado\u00a0\nO peregrino sae de Santo Domingo pola ponte sobre o r\u00edo Oja e segue paralelo \u00e1 estrada nacional N-120. Axi\u00f1a pasa ante a \"Cruz dos Valentes\", lugar onde se celebrou un Xu\u00edzo de Deus entre as aldeas de Santo Domingo e o de Gra\u00f1\u00f3n, coa vitoria do representante deste \u00faltimo. \u00d3 pouco chega a Gra\u00f1\u00f3n, fronteira en tempos entre o Reino de Navarra e o Condado de Castela. En Gra\u00f1on deixa, xunto \u00f3 Cami\u00f1o, a ermida dos Xudeus, cun cruceiro no seu interior datado en 1536; no s\u00e9culo XI exist\u00edan os mosteiros de San Tom\u00e9 e San Miguel e un hospital de peregrinos.\nA 2\u00a0km de Gra\u00f1\u00f3n, \u00faltima poboaci\u00f3n da provincia da Rioxa, o Cami\u00f1o entra na provincia de Burgos, na comunidade de Castela e Le\u00f3n. Para Picaud, Castela \"\"\u00c9 unha terra chea de tesouros, de ouro, de prata, rica en teas e vigorosos cabalos, abundante en pan, vi\u00f1o, carne, pescado, leite e mel. Nembergantes, est\u00e1 falla de \u00e1rbores e chea de homes malos e viciosos\" (L\u00f3pez Pereira, px. 96) .\nA seguir, Redecilla del Camino (\"Radicella\", no \"Calixtino\"), cun \"rollo\" xurisdicional \u00e1 entrada. Como no caso de Gra\u00f1\u00f3n, tam\u00e9n esta \u00e9 unha aldea nacida \u00e1 beira do Cami\u00f1o e tam\u00e9n tivo hospital, destinado a San L\u00e1zaro. Na igrexa da Virgen de la Calle, rom\u00e1nica, pode verse unha interesante p\u00eda bautismal (rom\u00e1nica do XII) cunha copa na que se esculpe unha cidade amurallada, con 8 torres e ameas, que poder\u00eda representar a Xerusal\u00e9n celestial.\nEn Castildelgado, a igrexa de San Pedro cont\u00e9n o sepulcro de Gonzalo Gil Delgado, bispo de Lugo e Xa\u00e9n; nos documentos medievais c\u00edtase un mosteiro e hospital dedicado a Santiago. Na vila seguinte, Viloria de Rioja (\"Villa Oria\" en documentos de 1028), naceu Santo Domingo e cons\u00e9rvase a igrexa e maila p\u00eda na que foi bautizado.\nFinalmente, Vilamayor del R\u00edo, cunha \"Fuente de Santiago\", e Belorado (\"Bellfuratus\", no \"Calixtino\"). Nesta vila, os restos dun castelo do s\u00e9culo X e as igrexas de Santa Mar\u00eda (do s\u00e9culo XVI pero con fachada reconstru\u00edda en 1901), cunha capela dedicada a Santiago, e a de San Pedro, do XVII. Tam\u00e9n o convento de San Francisco, fundado en 1250.\n12\u00aa etapa: Belorado - San Juan de Ortega.\n\u00a0Belorado - Tosantos - Villambistia - Espinosa del Camino - Villafranca Montes de Oca - San Juan de Ortega\u00a0\nO Cami\u00f1o sae de Belorado pola ponte do r\u00edo Trit\u00f3n. En Villambistia est\u00e1 a igrexa de Santo Estevo, do XVII.\n\u00c1 sa\u00edda de Espinosa del Camino pasa ante as ru\u00ednas do mosterio moz\u00e1rabe de San Fiz de Oca, onde se sup\u00f3n que est\u00e1 soterrado o fundador da cidade de Burgos, Diego Rodr\u00edguez Porcelos, conde de Castela (m. 885). Cerca deste mosteiro estivo a antiga cidade de \"Auca\" (Oca), que foi s\u00e9 episcopal ata que esta se trasladou a Burgos en 1075; disque o seu primeiro bispo foi San Indalecio, un disc\u00edpulo de Santiago.\nEn Villafranca Montes de Oca (\"Nemus Oque\", no \"Calixtino\" ), cruzada polo r\u00edo Oca, destaca a igrexa de Santiago, do XVIII, cunha p\u00eda de auga bendita feita coa cuncha dunha enorme \"Tridacna\" tra\u00edda de Filipinas. Tam\u00e9n se conservan os restos de dous hospitais de peregrinos, un dedicado a San Ant\u00f3n Abade e, segundo os arquivos que se conservan, acoll\u00eda no s\u00e9culo XVI a uns 18.000 peregrinos cada ano.\nTras Villafranca \u00e1brese un longo traxecto, duns 12\u00a0km, que non atravesa poboaci\u00f3n ningunha. Comeza ascendendo ata o monumento \u00f3s Ca\u00eddos na guerra civil no que alg\u00fans peregrinos depositan pedras quizais por confundilo cun monumento xacobeo. Pos\u00fae un letreiro que reza: \"\"No fue in\u00fatil su muerte, fue in\u00fatil su fusilamento\".\nCerca do Porto de La Pedraja (1.130 m) chega a Valdefuentes, que tivo hospital no s\u00e9culo XII. Aqu\u00ed o peregrino pod\u00eda tomar d\u00faas posibles rutas: a ruta de Zalduendo (un pouco \u00f3 sur, pasando por Arlanz\u00f3n, Ibeas de Juarros, Villayuda e Capiscol, onde se fusiona coa outra v\u00eda) ou a de San Juan de Ortega, directa a esta localidade (e que \u00e9 a se describe aqu\u00ed).\nO Mosteiro de San Juan de Ortega atrib\u00faese \u00e1 man de Juan Vel\u00e1zquez (1080-1163), que pasou \u00e1 posteridade como San Juan de Ortega e que foi disc\u00edpulo de Santo Domingo de la Calzada, se ben s\u00f3 unha parte \u00e9 de estilo rom\u00e1nico (cara a 1152) e non foi conclu\u00eddo ata o s\u00e9culo XV. Crese que foi fundado, xunto co hospital, para protexer os peregrinos dos frecuentes ataques que sufr\u00edan \u00f3 atravesar os Montes de Oca por parte dos numerosos bandidos que al\u00ed os esperaban . Na capela de San Nicol\u00e1s de Bari (s. XII) destacan os capiteis rom\u00e1nicos e, entre eles, o da Anunciaci\u00f3n, sobre o que incide o sol s\u00f3 d\u00faas veces \u00f3 ano a trav\u00e9s dunha pequena vent\u00e1, coincidindo cos equinocios do 21 de marzo e 22 de setembro.\nJuan de Ortega morreu en N\u00e1jera pero foi enterrado en Ortega, nun mausoleo g\u00f3tico (1464) no que se representran escenas e milagres do santo. Na cripta da mesma igrexa est\u00e1 o sartego rom\u00e1nico que se fixo para o santo pero que, segundo a tradici\u00f3n, nunca se utilizou.\n13\u00aa etapa: San Juan de Ortega - Burgos.\n\u00a0San Juan de Ortega - Ag\u00e9s - Atapuerca - Villalval - Carde\u00f1uela Riopico - Orbaneja Riopico - Casta\u00f1ares - Burgos\u00a0\nEl\u00edas Vali\u00f1a describe tres posibles v\u00edas para facer esta etapa. Unha baixa cara ao sur a Santovenia e Zalduendo (onde segue cara a Burgos coa variante que vimos na etapa anterior); outra sobe \u00f3 norte por Colina, Olmos de Atapuerca, Rubena e Villafr\u00eda -hoxe un barrio de Burgos- e Burgos ; e unha terceira que \u00e9 a seguida por Picaud por Ag\u00e9s, Atapuerca, Carde\u00f1uela e Villafr\u00eda.\nEntre os lugares de Ag\u00e9s , fundado no ano 900, e Atapuerca (\"Altaporca\", no \"Calixtino\"), hai unha desviaci\u00f3n para quen queira visitar o sitio arqueol\u00f3xico da Serra de Atapuerca.\nEn Atapuerca tivo lugar a batalla entre Fernando I de Le\u00f3n (ou de Castela]] e o seu irm\u00e1n Garc\u00eda III de Navarra (ou Garc\u00eda I de Pamplona, tam\u00e9n chamado \"o de N\u00e1jera\"), co resultado da morte desde segundo, o 15 de setembro de 1054. Logo v\u00e9n Villalval, onde o Cami\u00f1o ascende ata un alto no que hai chantada unha cruz de madeira cuxo p\u00e9 est\u00e1 cuberto de pedras depositadas polos peregrinos. A partir de aqu\u00ed, descende lixeiramente ata Burgos.\nA seguir v\u00e9n Carde\u00f1uela Riopico e Orbaneja Riopico e, desde aqu\u00ed, unha alternativa por Villafr\u00eda e outra por Casta\u00f1ares. Esta segunda bordea primeiro o enreixado de seguridade do aeroporto de Burgos, toma o paseo fluvial do r\u00edo Arlanz\u00f3n para entrar na cidade a trav\u00e9s da ponte do Cid (ou de San Pablo). Mesmo existe outra alternativa desde Casta\u00f1ares que, a\u00ednda que sexa o Cami\u00f1o hist\u00f3rico, vai perdendo usuarios, e que consiste en seguir a beirav\u00eda da estrada nacional N-120 ata entrar na cidade. Xa \u00e1 entrada estaba o Hospital de San Xo\u00e1n Evanxelista.\nEn Burgos destaca a Catedral de Santa Mar\u00eda, g\u00f3tica do s\u00e9culo XIII e constru\u00edda sobre unha anterior, rom\u00e1nica, levantada por Afonso VI. Entre outras obras de arte contidas na Catedral, os sepulcros de El Cid e a s\u00faa dona Jimena. Da importancia que tivo Burgos no desenvolvemento do Cami\u00f1o d\u00e1 conta o feito de que chegou a contar con m\u00e1is de 30 hospitais para peregrinos.\nPr\u00f3ximos \u00e1 cidade est\u00e1n dous monumentos que c\u00f3mpre visitar: o Mosteiro de Santa Mar\u00eda a Real de las Huelgas e a Cartuxa de Miraflores. A maior distancia, uns 60\u00a0km, o Mosteiro de Santo Domingo de Silos.\nEn Burgos remata a 5\u00aa etapa do Cami\u00f1o que describe o \"Calixtino\".\n14\u00aa etapa: Burgos - Hornillos del Camino.\n\u00a0Burgos - Villalbilla - Tardajos - Rab\u00e9 de las Calzadas - Hornillos del Camino\u00a0\nO peregrino deixa Burgos tras cruzar o r\u00edo Arlanz\u00f3n pola Ponte dos Malatos (denominaci\u00f3n antiga dos leprosos) e pasando onda o Hospital del Rey .\nTras cruzar Villalbilla de Burgos e pasar por debaixo da autov\u00eda A-231 (Autov\u00eda do Cami\u00f1o de Santiago), que une Burgos e Le\u00f3n, chega a Tardajos (\"Augustobriga\" na dominaci\u00f3n romana; \"Alterallia\", no \"Calixtino\"), cunha cruz de peregrinos \u00e1 entrada, do s\u00e9culo XVIII. En 1182 tivo hospital de peregrinos . Por aqu\u00ed discorr\u00eda a calzada romana que un\u00eda \"Clunia\" (hoxe Coru\u00f1a del Campo, Burgos) con \"Juli\u00f3briga\" (hoxe Reinosa, Cantabria).\nEn Rab\u00e9 de las Calzadas, top\u00f3nimo que recolle a s\u00faa orixe na pereginaci\u00f3n a Santiago, destaca a igrexa de Santa Mar\u00eda, do s\u00e9culo XIX, e a partir desta localidade o Cami\u00f1o entra na meseta castel\u00e1, coas dificultades que implica esta paisaxe case ausente de protecci\u00f3n vexetal para o cami\u00f1ante e as longas etapas por terras despoboadas .\nAntes de chegar a Hornillos del Camino o peregrino pasa ante o Hospital de San L\u00e1zaro, xa documentado en 1156.\n15\u00aa etapa: Hornillos del Camino - Castrojeriz.\n\u00a0Hornillos del Camino - Hontanas - Castrojeriz\u00a0\nTras cruzar o rego San Bol, o Cami\u00f1o chega a Hontanas (\"Fontana\"), onde c\u00f3mpre ver a igrexa da Inmaculada, g\u00f3tica e moi modificada, e o hospital de San Xo\u00e1n. De Hontanas \u00e9 a seguinte descrici\u00f3n dun peregrino do s\u00e9culo XVII:\nO Cami\u00f1o segue agora o leito do r\u00edo Garbanzuelo ata Castrojeriz, pasando antes baixo os arcos das ru\u00ednas do convento do Santo Ant\u00f3n, fundado en 1146 como hospital para atender os enfermos do que ent\u00f3n se chamaba \"fogardente\" ou \"lume de San Ant\u00f3n\" e hoxe se co\u00f1ece como ergotismo, unha intoxicaci\u00f3n por un fungo que crece nos grans do centeo, moi com\u00fan na Idade Media en terras cerealistas.\nCastrojeriz (\"Castra Sorecia\", no \"Calixtino\") puido ser fundada no ano 760 por Siderico (El\u00edas Vali\u00f1a, px. 77) \u00e9 hoxe unha pequena vila \u00f3 p\u00e9 das ru\u00ednas dun castelo. \u00c9 unha desas vilas nacidas \u00f3 longo do Cami\u00f1o, que conforma as\u00ed a r\u00faa principal e onde houbo varios hospitais de peregrinos, catro segundo un c\u00e9lebre peregrino do XV, K\u00fcnig, sete a principio do s\u00e9culo XIX. Na vila destacan a colexiata de Santa Mar\u00eda del Manzano (rom\u00e1nico tard\u00edo de 1214 pero con orixes no s\u00e9culo IX ) e as igrexas de San Domingos (g\u00f3tica do XVI) e do Santo Estevo (hoxe centro cultural e albergue de peregrinos).\n16\u00aa etapa: Castrojeriz - Fr\u00f3mista.\n\u00a0Castrojeriz - Itero del Castillo - Itero de la Vega - Boadilla del Camino - Fr\u00f3mista\u00a0\nComeza esta etapa do Cami\u00f1o, tras cruzar o r\u00edo Odra ou Odrilla, cun lento e prolongado ascenso ata o Alto de Mostelares (917 m), no que entra en Terra de Campos, o \"graneiro de Espa\u00f1a\", caracterizada pola s\u00faa topograf\u00eda plana e uniforme. Deste Mostelares comeza o descenso cara a Itero del Castillo, \u00faltima vila do Cami\u00f1o na provincia de Burgos, onde cruza o r\u00edo Pisuerga sobre a Ponte Fitero (\"Pons Fiterie\", no \"Calixtino\") ou Ponte da Mula. A ponte actual levantouse sobre outra anterior de finais do XI da que non se conservan restos. O top\u00f3nimo lembra tanto a propia ponte como o feito de estar al\u00ed o fito que marcaba os l\u00edmites occidentais de Castela: era o Pisuerga a fronteira natural entre Castela e Le\u00f3n. \u00d3 p\u00e9 da ponte houbo hospital de peregrinos e un mosteiro.\nXa en Palencia, cruza Itero de la Vega, pasando antes fronte \u00e1 ermida da Piedade, do s\u00e9culo XIII, na que hai unha talla de Santiago peregrino.\nTras cruzar o canal do Pisuerga ch\u00e9gase a Boadilla del Camino, onde destaca unha elaborada picota (\"rollo\") xurisdicional do XV, en estilo g\u00f3tico tard\u00edo, xunto \u00e1 igrexa da Anunciaci\u00f3n (XVI-XVII), que pos\u00fae unha interesante p\u00eda bautismal rom\u00e1nica.\nBordeando agora o canal de Castela, o peregrino chega a Fr\u00f3mista (\"Frumesta\", no \"Calixtino\", de \"frumenta\", rica en cereais), coa igrexa de San Marti\u00f1o, rom\u00e1nica do s\u00e9culo XI e fundada pola ra\u00ed\u00f1a Dona Maior. Son especialmente interesantes os 315 canzorros que te\u00f1en man do tellado, todos eles diferentes. Tam\u00e9n houbo varios hospitais en Fr\u00f3mista, entre os que destacaban o de Santiago (fundado en 1507) e o de San Marti\u00f1o (anterior a 1453).\nEn Fr\u00f3mista naceu Pedro Gonz\u00e1lez Telmo (1190-1246), m\u00e1is co\u00f1ecido como \"San Telmo\" a\u00ednda que o certo \u00e9 que non chegou a ser canonizado, patr\u00f3n de Tui e avogoso dos mari\u00f1eiros.\n17\u00aa etapa: Fr\u00f3mista - Carri\u00f3n de los Condes.\n\u00a0Fr\u00f3mista - Poblaci\u00f3n de Campos - Revenga de Campos - Villarmentero de Campos - Villalc\u00e1zar de Sirga - Carri\u00f3n de los Condes\u00a0\nEn Poblaci\u00f3n de Campos estivo o hospital de San Xo\u00e1n, do que hoxe non quedan vestixios . Tras cruzar o r\u00edo Uceza, o Cami\u00f1o segue o seu leito durante un bo pedazo, pasando por Revenga de Campos, coa igrexa de San Lourenzo, e Villarmentero de Campos, coa igrexa de San Marti\u00f1o de Tours.\nA seguir, Villalc\u00e1zar de Sirga, que foi s\u00e9 dos Templarios e contou con dous hospitais a car\u00f3n da igrexa. Aqu\u00ed destaca a igrexa templaria de Santa Mar\u00eda la Blanca (finais do XII), cun notable pantocr\u00e1tor na portada sur e unha notable colecci\u00f3n de sartegos na capela de Santiago. A imaxe de Santa Mar\u00eda foi obxecto dalgunhas cantigas do rei poeta Afonso X o Sabio:\nCarri\u00f3n de los Condes (\"Karrionus\", no \"Calixtino\" ) foi unha importante cidade medieval (chegou a alcanzar os 12.000 habitantes). Na cidade destacan as igrexas de Santa Mar\u00eda del Camino (en cuxa portada est\u00e1 representado o tributo das cen doncelas ) e a de Santiago (cunha notable fachada rom\u00e1nica do XI que mostra as figuras dos doce ap\u00f3stolos e o pantocr\u00e1tor). As lendas contan que Carlomagno pasou por Carri\u00f3n cando avanzaba cara a Santiago para liberar o Cami\u00f1o dos mouros.\n18\u00aa etapa: Carri\u00f3n de los Condes - Ledigos.\n\u00a0Carri\u00f3n de los Condes - Calzadilla de la Cueza - Ledigos\u00a0\nO Cami\u00f1o contin\u00faa agora entre a autov\u00eda A-231 e a nacional N-120. \u00d3 pouco de sa\u00edr de Carri\u00f3n pasa xunto \u00e1 abad\u00eda de Santa Mar\u00eda de Benev\u00edvere, fundada en 1169 e practicamente derru\u00edda trala desamortizaci\u00f3n de Mendiz\u00e1bal. Logo cruza a calzada romana XXXIV, prolongaci\u00f3n da V\u00eda Aquitania que un\u00eda Bordeos con Astorga pasando por Pamplona, Briviesca e Palencia; e coincide durante un breve traxecto co Canell\u00f3n Real Leon\u00e9s, unha das diversas rutas que os pastores trashumantes utilizaban para levar os seus raba\u00f1os desde os campos de Le\u00f3n a Estremadura, e viceversa.\nFinalmente, tras 17\u00a0km de cami\u00f1o sen cruzar poboaci\u00f3n ningunha, na chamada \"calzada dos peregrinos\", alc\u00e1nzase Calzadilla de la Cueza, onde houbo un antigo templo do que s\u00f3 queda a torre dando sombra \u00f3 cemiterio. O Cami\u00f1o segue por Santa Mar\u00eda de las Tiendas, aldea de catro casas con igrexa parroquial que pertenceu \u00e1 Orde de Santiago e onde houbo mosteiro e hospital, e despois chega a Ledigos, cunha igrexa parroquial dedicada a Santiago na que o santo se mostra nas s\u00faas tres iconograf\u00edas: ap\u00f3stolo, peregrino e cabaleiro (\"matamouros\").\nExiste outra ruta alternativa desde Carri\u00f3n a Sahag\u00fan, polo sur do itinerario descrito. Pasa por Calzada de los Molinos, Cervatos de la Cueza, San Rom\u00e1n de la Cuba, Pozo de Urama, Villada, Grajal de Campos, San Pedro de las Due\u00f1as e Sahag\u00fan.\n19\u00aa etapa: Ledigos - Sahag\u00fan.\n\u00a0Ledigos - Terradillos de los Templarios - Moratinos - San Nicol\u00e1s del Real Camino - Sahag\u00fan\u00a0\nO itinerario nesta etapa segue coincidindo coa autov\u00eda A-231 (Autov\u00eda do Cami\u00f1o de Santiago) a\u00ednda que hai outras rutas alternativas, non urbanizadas, que acceden a Terradillos de los Templarios ou a Moratinos. Por calquera delas atravesa estas localidades, visitando nesta segunda a igrexa de San Tom\u00e9 de Aquino, do XVI, e percorrendo a r\u00faa Real ou \"Calzada francesa\", en clara alusi\u00f3n \u00e1 orixe xacobea da vila. Posteriormente pasa por San Nicol\u00e1s del Real Camino, onde houbo un lazareto documentado en 1198.\nTras deixar San Nicol\u00e1s, cruzando o r\u00edo Sequillo, s\u00f3 dous quil\u00f3metros despois d\u00e9ixase a provincia de Burgos e \u00e9ntrase na de Le\u00f3n. \u00d3 pouco, o Cami\u00f1o cruza o r\u00edo Valderaduey a trav\u00e9s dunha pequena ponte \u00f3 p\u00e9 da que se levanta o santuario da Virgen del Puente (XIII), onde tam\u00e9n houbo albergue para os peregrinos.\nPor fin e a trav\u00e9s do a\u00ednda hoxe co\u00f1ecido como \"Camino Franc\u00e9s de la Virgen\", o peregrino chega a Sahag\u00fan (\"Sanctus Facundus\", no \"Calixtino\"), cidade que alcanzou grande importancia a partir do s\u00e9culo XI. \nEn Sahag\u00fan estivo a s\u00e9 central dos cluniacenses no Cami\u00f1o de Santiago. Tivo ata cinco hospitais entre os que destacaba o do mosteiro de San Facundo (que ti\u00f1a 60 camas no s\u00e9culo XI). Do mosteiro s\u00f3 quedan as ru\u00ednas.\nNa localidade destacan as igrexas mud\u00e9xares de San Tirso (s. XII, comezada en pedra pero rematada en ladrillo) e San Lourenzo (s. XIII, integramente de ladrillo).\nEn Sahag\u00fan remata a s\u00e9tima etapa descrita no \"Calixtino\".\n20\u00aa etapa: Sahag\u00fan - El Burgo Ranero.\n\u00a0Sahag\u00fan - Bercianos del Real Camino - El Burgo Ranero\u00a0\nS\u00e1ese de Sahag\u00fan cruzando o r\u00edo Cea pola \"Puente Canto\", onde estivo o mosteiro dos Santos Facundo e Primitivo, orixe da cidade que foi nacendo \u00f3 seu redor.\nTras 4\u00a0km de marcha, \u00f3 pasar Calzada del Coto , o peregrino pode coller unha desviaci\u00f3n cara ao noroeste que abre unha ruta alternativa, chamada \"Calzada de los Peregrinos\", por Calzadilla de los Hermanillos, que remata conectando de novo co Cami\u00f1o franc\u00e9s en El Burgo Ranero ou en Mansilla de las Mulas. Proba da antig\u00fcidade desta v\u00eda -que foi calzada romana- \u00e9 que pouco antes de Calzadilla hai unha \"Fuente del Peregrino\".\nA segunda ruta, que \u00e9 a que seguimos aqu\u00ed, co\u00f1\u00e9cese como \"Real Camino Franc\u00e9s\". Segue cara ao oeste ata Bercianos del Real Camino, que lembra no seu top\u00f3nimo a repoboaci\u00f3n con xentes vidas desde O Bierzo. Nesta localidade s\u00f3 atopamos unha modesta ermida dedicada \u00e1 Nosa Se\u00f1ora de Perales, onde tam\u00e9n houbo hospital de peregrinos. Consta a doaz\u00f3n en 1186 da igrexa de Santa Mar\u00eda de Bercianos \u00f3 Hospital do Cebreiro.\nTam\u00e9n o nome de El Burgo Ranero evoca a orixe xacobea da localidade. A s\u00faa principal, r\u00faa Real, chamouse en tempos \"Camino Franc\u00e9s\" .\n21\u00aa etapa: El Burgo Ranero - Mansilla de las Mulas.\n\u00a0El Burgo Ranero - Reliegos - Mansilla de las Mulas\u00a0\nTras 13\u00a0km de andaina, coa \u00fanica novidade do rego Valdeasneros e o lugar de Villamarco, un pouco apartado \u00f3 sur, alc\u00e1nzase Reliegos, a \"Pallantia\" romana , e, 6\u00a0km despois, ch\u00e9gase a Mansilla de las Mulas (\"Manxilla\", no \"Calixtino\"), localidade que a\u00ednda conserva boa parte das murallas que a protex\u00edan coas s\u00faas catro portas.\nO peregrino que v\u00e9n polo Cami\u00f1o franc\u00e9s entra na vila a trav\u00e9s da Porta do Castelo, \u00f3 sur, que foi a porta principal da muralla e da que s\u00f3 se conservan as paredes laterais. O que tomara a desviaci\u00f3n por Calzadilla (a chamada alternativa da \"V\u00eda Trajana\") faino pola porta de Santa Mar\u00eda, \u00f3 oeste, \u00fanica que se conserva \u00edntegra.\nMansilla goza de \"carta puebla\" desde 1181, da man de Fernando II (enterrado no Pante\u00f3n Real da Catedral de Santiago de Compostela). Foi en tempos unha vila de certa importancia, con sete igrexas, dous conventos, tres hospitais de peregrinos e un mercado de gando. Hoxe, cerca do mosteiro de San Agust\u00edn, est\u00e1 a r\u00faa \"de los Peregrinos\".\n22\u00aa etapa: Mansilla de las Mulas - Le\u00f3n.\n\u00a0Mansilla de las Mulas - Villamoros de Mansilla - Puente Villarente - Arcahueja - Puente Castro - L\u00e9on\u00a0\nO Cami\u00f1o deixa Mansilla cruzando o r\u00edo Esla (\"Astura\"), o afluente m\u00e1is caudaloso do r\u00edo Douro e ata chegar a Le\u00f3n seguir\u00e1 a beirav\u00eda da nacional N-601. \u00d3 pouco chega a Villamoros de Mansilla (ou \"Villamoros del Camino Franc\u00e9s\") pero antes c\u00f3mpre indicar que unha desviaci\u00f3n \u00f3 norte leva ata o mosteiro de San Miguel de Escalada, templo moz\u00e1rabe fundado o ano 913 sobre os restos doutro anterior visig\u00f3tico.\nLogo chega a Puente Villarente, onde cruza o r\u00edo Porma a trav\u00e9s dunha ponte xa citada no \"Calixtino\" e, pasada a ponte, un Hospital de peregrinos fundado no XVI .\nSegue por Sanfelismo, a aldea de Arcahueja e Valdelafuente. No Alto del Portillo, desde o que xa se contempla Le\u00f3n houbo un cruceiro moderno que substit\u00fae outro medieval que hoxe est\u00e1 na praza de San Marcos. \u00c9ntrase en Le\u00f3n por Puente Castro, o antigo \"Castro Iudeorum\", campo dos xudeus, e hoxe un barrio de Le\u00f3n. A ponte, do s. XIII pero moi modificada no XVIII, cruza o r\u00edo Tor\u00edo , que se unir\u00e1 \u00f3 \u00f3utro lado da cidade co Bernesga.\nLe\u00f3n \u00e9 unha das m\u00e1is importantes cidades do Cami\u00f1o de Santiago, na que destacan a Catedral (g\u00f3tica, constru\u00edda entre 1205 e 1305), a Bas\u00edlica de Santo Isidoro (rom\u00e1nica, iniciada en 1063 e ampliada posteriormente, cun interesante Pante\u00f3n Real; Santo Isidoro tam\u00e9n conta cunha \"Porta do Perd\u00f3n\", esculpida polo mestre Esteban, o autor da Fachada das Prater\u00edas da catedral compostel\u00e1) e o Hospital de San Marcos, antigo hospital de peregrinos e hoxe restaurado nun luxoso Parador de turismo . Picaud recomendaba \u00f3 peregino deterse a venerar a Santo Isidoro: \"Despois hai que visitar en Le\u00f3n o venerable corpo de Santo Isidoro, bispo, confesor e doutor, que estableceu unha piadosa regra para os cregos da s\u00faa igrexa, e que ilustrou \u00f3s espa\u00f1ois coa s\u00faa doutrina e honrou a toda a Santa Igrexa coas s\u00faas brillantes obras\"\" (L\u00f3pez Pereira, px. 121).\nEn Le\u00f3n remata a oitava etapa descrita no \"Calixtino\".\n23\u00aa etapa: Le\u00f3n - Villadangos del P\u00e1ramo.\n\u00a0L\u00e9on - Trobajo del Camino - La Virgen del Camino - Valverde de la Virgen - San Miguel del Camino - Villadangos del P\u00e1ramo\u00a0\nO peregrino deixa Le\u00f3n pola ponte medieval de San Marcos sobre o \u00d3rbigo e comeza un primeiro tramo desta etapa moi inc\u00f3modo porque durante m\u00e1is de 8\u00a0km se ve obrigado a atravesar un contorno totalmente urbanizado: a propia cidade e mais Trobajo del Camino (concello propio, hoxe xa unido a Le\u00f3n), primeiro, e un pol\u00edgono industrial, despois. A\u00ednda as\u00ed, neste tramo pasa por unha \"Calle de los Peregrinos\", \u00f3 p\u00e9 dunha ermida de Santiago, reconstru\u00edda en 1777 sobre outra anterior antiga e xunto \u00f3 fuste dun vello cruceiro que perdeu a cruz.\n\u00d3 final deste tramo chega a La Virgen del Camino, que debe o seu nome a unha lenda segundo a cal a Virxe se lle apareceu \u00f3 pastor Alvar Sim\u00f3n en 1505 . Con tal motivo levantouse unha ermida e co tempo, sobre ela, a moderna Bas\u00edlica de Santa Mar\u00eda del Camino, constru\u00edda por Francisco Coelho de Portugal e inaugurada en 1961. Destaca a monumental fachada de Josep Maria Subirachs, coas figuras en bronce dos doce ap\u00f3stolos \u00f3 redor da Virxe. Hoxe, La Virgen del Camino \u00e9 patroa da rexi\u00f3n leonesa.\nA seguir, o Cami\u00f1o pasa por Valverde de la Virgen (antes, \"Valverde del Camino\"), San Miguel del Camino (onde houbo hospital de peregrinos no s\u00e9culo XII) e, finalmente, Villadangos del P\u00e1ramo, cidade repoboada en tempos da Reconquista que se cruza pola r\u00faa Real, antes \"Camino Real Franc\u00e9s\" . En Villadangos, a igrexa de Santiago recolle na s\u00faa porta d\u00faas escenas da batalla de Clavijo.\nHai quen segue uns quil\u00f3metros m\u00e1is para rematar a etapa en San Mart\u00edn del Camino.\nExiste unha variante a este itinerario hist\u00f3rico a partir de La Virgen del Camino, cara ao sur, que busca evitar facer o Cami\u00f1o pola beirav\u00eda da estrada N-120. Esta variante pasa por Fresno del Camino, Oncina de la Valdoncina, Chozas de Abajo, Villar de Mazarife, La Milla del P\u00e1ramo e Villavante, para conflu\u00edr de novo no Cami\u00f1o \u00e1 altura de Puente de \u00d3rbigo, na seguinte etapa.\n24\u00aa etapa: Villadangos del P\u00e1ramo - Astorga.\n\u00a0Villadangos del P\u00e1ramo - San Mart\u00edn del Camino - Puente de \u00d3rbigo - Hospital de \u00d3rbigo - Villares de \u00d3rbigo - Sanib\u00e1\u00f1ez de Valdeiglesias - Astorga\u00a0\nA presente etapa segue un curso paralelo \u00e1 autoestrada AP-71, de Le\u00f3n a Astorga, e a Nacional N-120.\nEn San Mart\u00edn del Camino houbo un hospital para peregrinos pobres, e hoxe un Museo Etnogr\u00e1fico e do Cami\u00f1o de Santiago.\nEn Puente de \u00d3rbigo confl\u00fae a variante que vimos na etapa anterior por Villar de Mazarife. A longa ponte que d\u00e1 nome \u00f3 lugar, sobre o r\u00edo \u00d3rbigo, foi constru\u00edda no s\u00e9culo XIII e nel tivo lugar a afamada loita do cabaleiro leon\u00e9s Suero de Qui\u00f1ones (1409-1456) en defensa do honor da s\u00faa dona Leonor de Tovar, que fixo c\u00e9lebre o \"Passo Honroso\". O torneo do \"Passo Honroso\" tivo lugar no ver\u00e1n de 1434, entre o cabaleiro Suero de Qui\u00f1ones xunto a un pequeno grupo de amigos, fronte a calquera cabaleiro que quixera cruzar a ponte. Tras vencer a t\u00f3dolos que o intentaron durante un mes (coa excepci\u00f3n do d\u00eda de Santiago, no que non houbo combates), estimados en m\u00e1is de cen, Suero e os seus foron en peregrinaci\u00f3n a Santiago, a quen ofreceron a cinta que o cabaleiro levaba no colo (e que hoxe ostenta no seu o busto relicario de Santiago o Menor, na capela das Reliquias da Catedral de Santiago) cunha argola de ouro como proba de amor \u00e1 s\u00faa dama Dona Leonor de Tovar. A tradici\u00f3n recolle que neste torneo s\u00f3 houbo unha morte entre os contendentes .\nO Cami\u00f1o segue, pasada a ponte, por Hospital de \u00d3rbigo (coa igrexa de San Xo\u00e1n Bautista, do XVIII e os restos do hospital que deu nome \u00f3 lugar), Villares de \u00d3rbigo (coa igrexa de Santiago) e Santib\u00e1\u00f1ez de Valdeiglesias. \u00d3 pouco pasa xunto \u00f3 Cruceiro de San Toribio , sobre un alto (913 m) desde o que se estende unha ampla vista de Astorga e o monte Teleno.\nTras pasar por San Justo de la Vega e atravesar os r\u00edos Tuerto e Jerga, accede finalmente a Astorga (a \"Asturica Augusta\" dos romanos, \"Osturga\" no \"Calixtino\"). Nesta cidade confl\u00fae a V\u00eda da Prata, o itinerario que segu\u00edan os peregrinos do sur de Espa\u00f1a (M\u00e9rida e Sevilla) Santiago. En Astorga destaca o palacio arzobispal constru\u00eddo por Antoni Gaud\u00ed cara a en 1887 pero que non se rematou ata 1913 (en estilo neog\u00f3tico e no que hoxe se localiza o Museo dos Cami\u00f1os) e a catedral de Santa Mar\u00eda, dos s\u00e9culos XV-XVII e unha notable fachada plateresca. A car\u00f3n da catedral estivo o Hospital de San Xo\u00e1n, fundado no s\u00e9culo XII, onde a tradici\u00f3n di que foi atendido San Francisco. Segundo El\u00edas Vali\u00f1as, \"Astorga foi o lugar espa\u00f1ol, despois de Burgos, que m\u00e1is hospitais levantou para os peregrinos: vintedous\".\nPasada Astorga, o Cami\u00f1o pod\u00eda seguir dous itinerarios: a ruta de Foncebad\u00f3n (que \u00e9 a que segue este artigo) e a ruta do Manzanal, m\u00e1is \u00f3 norte.\n25\u00aa etapa: Astorga - Rabanal del Camino.\n\u00a0Astorga - Valdeviejas - Murias de Rechivaldo - Santa Catalina de Somoza - El Ganso - Rabanal del Camino\u00a0\nNa presente etapa o peregrino comeza unha leve pero continua ascensi\u00f3n, desde Astorga (870 m) ata Rabanal (1.153 m).\nO Cami\u00f1o pasa por Valdeviejas (coa ermida do Ecce Homo, do XVIII, e antigo hospital de peregrinos), cruza a autov\u00eda A-6 (Autov\u00eda do Noroeste) e chega a Murias de Rechivaldo (coa igrexa de Santo Estevo, XVIII, e unha imaxe de San Roque como peregrino).\n\u00d3 pouco de Murias, unha desviaci\u00f3n cara ao norte leva ata Castrillo de los Polvazares, aldea fundada no s\u00e9culo XVI que merece visitarse, xa que conserva case intacta as r\u00faas empedradas e a arquitectura tradicional, raz\u00f3ns polas que foi declarada Conxunto Hist\u00f3rico-Art\u00edstico.\nA localidade seguinte \u00e9 Santa Catalina de Somoza, que se cruza pola r\u00faa Real. Aqu\u00ed tam\u00e9n houbo un hospital de peregrinos, dedicado \u00e1 Virgen de las Candelas, hoxe desaparecido. Segue por El Ganso, que tam\u00e9n contou con hospital (1142) e un mosteiro, onde destaca a igrexa de Santiago coa capela do Cristo dos Peregrinos. A pouco deste lugar existiu o Carballo do Peregrino (ou de Fonso Pedredo), derrubado por un temporal en novembro de 2013. Pouco antes de Rabanal, o Cami\u00f1o pasa ante a ermida do Cristo de la Vera Cruz.\nFinalmente, Rabanal del Camino, onde remataba tam\u00e9n a novena etapa do \"Calixtino\" e que recolle como \"Raphanellus\". Tam\u00e9n contou con hospital e r\u00faa Real, e a igrexa de Santa Mar\u00eda, do s\u00e9culo XII. En Rabanal hospedouse Filipe II cando peregrinou a Santiago, na chamada \"casa de las Cuatro Esquinas\".\nOutros peregrinos prefiren seguir cinco quil\u00f3metros m\u00e1is para chegar a Foncebad\u00f3n.\n26\u00aa etapa: Rabanal del Camino - Molinaseca.\n\u00a0Rabanal del Camino - Foncebad\u00f3n - Manjar\u00edn - El Acebo - Riego de Ambr\u00f3s - Molinaseca\u00a0\nO Cami\u00f1o contin\u00faa acompa\u00f1ando a estrada LE-142. Tras un primeiro tramo no que segue a ascensi\u00f3n da etapa anterior, ata Manjar\u00edn (1430 m), v\u00e9n logo un forte descenso que se manter\u00e1 ata chegar a Molinaseca (580 m), o que castiga seriamente as pernas do peregrino.\n\u00c1 entrada de Foncebad\u00f3n (\"Fonssabaton\") pasa por diante dunha simpe cruz de madeira. Hoxe o lugar est\u00e1 completamente abandonado a\u00ednda que tivo que ter a s\u00faa importancia, a xulgar polas menci\u00f3ns que aparecen na documentaci\u00f3n medieval relacionada coa peregrinaci\u00f3n; tam\u00e9n se celebrou aqu\u00ed un concilio no s\u00e9culo X. Aqu\u00ed houbo un albergue e un hospital para peregrinos fundado no s\u00e9culo XI polo ermit\u00e1n Guacelmo.\nDous quil\u00f3metros m\u00e1is adiante est\u00e1 a Cruz de Ferro, sinxelo monumento \u00f3s peregrinos formado por unha pequena cruz de ferro sobre un alto tronco, onde a tradici\u00f3n manda deixar unha pedra na base. As\u00ed formouse un milladoiro que, pese \u00e1 s\u00faa humildade, \u00e9 un dos m\u00e1is reco\u00f1ecidos do Cami\u00f1o. Xunto \u00e1 cruz, a moderna ermida de Santiago Ap\u00f3stolo (1982). Este \u00e9 o punto m\u00e1is alto do Cami\u00f1o Franc\u00e9s por terras espa\u00f1olas, con 1.500 m de altitude e, en tempo dos romanos, linde entre a Maragater\u00eda e o Bierzo, no que os romanos chamaban montes de Mercurio.\nA partir de Manjar\u00edn, tam\u00e9n abandonado, o Cami\u00f1o entra na comarca do Bierzo. Logo v\u00e9n El Acebo , cuxos veci\u00f1os foron eximidos do pago dos impostos por manter oitocentas estacas de madeira no cami\u00f1o para guiar os peregrinos. Na igrexa hai unha imaxe rom\u00e1nica de Santiago peregrino; o lugar tam\u00e9n tivo o seu hospital.\nFinalmente, Riego de Ambr\u00f3s, con hospital no s\u00e9culo XII, e Molinaseca, non sen antes pasar diante do Santuario de Nosa Se\u00f1ora de las Angustias, constru\u00edda sobre unha ermida do XI e hoxe case en ru\u00ednas. O peregrino entra en Molinaseca a trav\u00e9s dunha ponte rom\u00e1nica, xa documentada no XII, sobre o r\u00edo Meruelo. Hai unha r\u00faa Real que d\u00e1 a unha praza onde estivo o hospital e na que hoxe se ve un cruceiro de capela.\nEn funci\u00f3n do estado de forzas, p\u00f3dese pernoctar aqu\u00ed ou seguir 8\u00a0km m\u00e1is, ata Ponferrada.\n27\u00aa etapa: Molinaseca - Vilafranca do Bierzo.\n\u00a0Molinaseca - Campo - Ponferrada - Compostilla - Columbrianos - Fuentes Nuevas - Camponaraya - Cacabelos - Pieros - Vilafranca do Bierzo\u00a0\nDespois de Molinaseca, o Cami\u00f1o bif\u00farcase nas chamadas Ruta do Paso da Barca e a Ruta de Campo. A primeira, que segundo El\u00edas Vali\u00f1a tam\u00e9n chaman \"Camino de los gallegos\", segue a estrada e cruzaba o r\u00edo Boeza por unha ponte romana afundida no XVIII e reconstru\u00edda no XIX. Pr\u00f3ximo a este lugar, \"Paso da Barca\", houbo hospital, ermida e convento agustino.\nPasa polo lugar de Campo, cunha fonte romana cuberta de b\u00f3veda e a igrexa parroquial de Nosa Se\u00f1ora da Encina (XVII). Cruza logo o r\u00edo Boeza e chega, tras m\u00e1is de 7\u00a0km de marcha, a Ponferrada, capital da comarca do Bierzo. Recibe o nome da ponte sobre o Sil, que foi de madeira ata ser reforzado en 1082 con placas de ferro (\"Pons Ferrata\"). O elemento m\u00e1is caracter\u00edstico da cidade \u00e9 o castelo dos Templarios, s\u00e9 dos cabaleiros desta orde desde o s\u00e9culo XII ata que foi extinguida a primeiros do XIV.\nO Cami\u00f1o segue, dando unha curva cara ao norte, ata Compostilla, hoxe un barrio de Ponferrada; Columbrianos, xa documentada no s\u00e9culo X, coa igrexa de Santo Estevo (XVIII); Fuentes Nuevas, cun un moderno cruceiro no que a tradicional imaxe da Virxe no reverso da cruz est\u00e1 substitu\u00edda pola de Santiago peregrino; e Camponaraya, coa igrexa de San Ildefonso e a capela da Virxe da Soidade.\nAntes de entrar en Cacabelos deixa \u00f3 lado a igrexa de Santa Mar\u00eda, de orixe rom\u00e1nica. Tras atravesar Cacabelos e cruzar o r\u00edo C\u00faa, d\u00e1 co Santuario da Quinta Angustia, do s. XVIII. A vila seguinte \u00e9 Pieros, e a partir de aqu\u00ed o Cami\u00f1o segue a beirav\u00eda da estrada, se ben pode collerse unha v\u00eda alternativa por cami\u00f1os rurais.\nVilafranca do Bierzo (\"Villa Francorum\") foi froito dun dos asentamentos dos \"francos\" potenciados por Afonso VI e chegou a ser capital da provincia hom\u00f3nima en 1822. Aqu\u00ed houbo cinco hospitais e at\u00f3pase a igrexa de Santiago, dos s\u00e9culos XII-XIII, na que destaca a Porta do Perd\u00f3n. O papa Calisto III concedeu a indulxencia plenaria \u00f3s peregrinos enfermos ou tolleito que consegu\u00edan chegar ata esta Porta do Perd\u00f3n, cos mesmos efectos que se tivesen chegado \u00f3 mesmo Santiago.\n28\u00aa etapa: Vilafranca do Bierzo - O Cebreiro.\n\u00a0Vilafranca do Bierzo - Pereje - Trabadelo - La Portela de Valcarce - Ambasmestas - Vega de Valcarce - Ruitel\u00e1n - Las Herrer\u00edas - La Faba - Laguna de Castilla - O Cebreiro\u00a0\nA \u00faltima etapa do Cami\u00f1o en terras leonesas \u00e9 longa (28\u00a0km) e dura, cun brusco ascenso a partir de Las Herrer\u00edas, con 687 metros de altitude, ata O Cebreiro, con 1.296 m. Ademais segue en boa parte un carril peonil pegado \u00e1 autov\u00eda A-6 e \u00e1 nacional N-VI. En conxunto, segue o leito do r\u00edo Valcarce e o val do mesmo nome.\nTras cruzar o r\u00edo Burbia chega a Pereje e segue por Trabadelo e La Portela de Valcarce, que debe o nome \u00f3 port\u00e1dego que al\u00ed se cobraba a quen cruzase o val, vixente ata o s\u00e9culo XVIII. Logo v\u00e9n Ambasmestas, quizais co significado de \"ambas augas\", por ser neste punto onde confl\u00faen os r\u00edos Valcarce e Balboa.\nEn Vega de Valcarce destaca a igrexa da Magdalena (do s\u00e9culo XVII e reformada no XX) e, no alto, as ru\u00ednas do castelo de Serrac\u00edn, do XV, atribu\u00eddo \u00f3s templarios. A seguir v\u00e9n Ruitel\u00e1n, cunha capela dedicada a San Froil\u00e1n (833-905), patr\u00f3n de Lugo, que foi un anacoreta lucense que se retirou a estes montes, para despois chegar a ser bispo de Le\u00f3n.\nEn Las Herrer\u00edas (Las Herrer\u00edas de Valcarce) houbo en tempos catro ferrer\u00edas, das que unha se mostra restaurada \u00f3 peregrino. No barrio de Hospital houbo un hospital destinado \u00f3 coidado dos ingleses, polo que se co\u00f1ece como \"Hospital de los Ingleses\" .\nO Cami\u00f1o segue por La Faba (coa igrexa barroca do Santo Andr\u00e9), Laguna de Castilla (\u00faltima poboaci\u00f3n na provincia de Le\u00f3n) e entra na provincia de Lugo, para chegar \u00e1 fin da etapa, no Cebreiro. Nesta localidade destaca o Santuario de Santa Mar\u00eda a Real, igrexa prerrom\u00e1nica dos s\u00e9culos IX-X e reconstru\u00edda en 1962, coas capelas de San Bieito, dedicada \u00f3s monxes fundadores, e do Santo Milagre, onde se exp\u00f3n o c\u00e1liz do Santo Graal que, segundo a fe cat\u00f3lica, usou Xesucristo para servir o vi\u00f1o na \u00daltima Cea e logo Xos\u00e9 de Arimatea para recoller o sangue de Cristo crucificado.\nA lenda describe as\u00ed o \"milagre\": \u00f3 redor de 1300, un veci\u00f1o da aldea pr\u00f3xima de Barxamaior \u00eda sempre a misa, xa chovese, tronase ou nevase, e o sacerdote, home de pouca fe, r\u00edase del por acudir nesas condici\u00f3ns para ver un simple anaco de pan e un vaso de vi\u00f1o, at\u00e9 que un d\u00eda, ao recibir a eucarist\u00eda, o pan e o vi\u00f1o convert\u00e9ronse en carne e sangue de verdade. A tradici\u00f3n conta que os dous sepulcros antropomorfos que hai no templo son os do sacerdote e o campesi\u00f1o.\nAnte o altar maior at\u00f3pase o sepulcro do p\u00e1rroco El\u00edas Vali\u00f1a (1929-1989), principal impulsor do Cami\u00f1o franc\u00e9s en Galicia.\nO Cami\u00f1o Franc\u00e9s en Galicia.\n29\u00aa etapa: O Cebreiro - Triacastela.\n\u00a0O Cebreiro - Li\u00f1ares - Hospital - Padornelo - Fonfr\u00eda - O Biduedo - Fillobal - Pasantes - Ramil - Triacastela\u00a0\nPor fin, o peregrino int\u00e9rnase por terras galegas, a\u00ednda con 151\u00a0km por diante ata rematar o Cami\u00f1o en Santiago. O itinerario hist\u00f3rico segue, en certos tramos, pegado \u00e1 estrada LU-633. No s\u00e9culo XVI abriuse unha v\u00eda alternativa por Lugo, dadas as dificultades do Cami\u00f1o nos Ancares e a penosa situaci\u00f3n daquela do hospital de Cebreiro; esta ruta transcorr\u00eda por La Faba, Doncos, Becerre\u00e1, B\u00f3veda e Lugo, para conectar co Cami\u00f1o franc\u00e9s en Palas de Rei.\nLi\u00f1ares (\"Linar de Rege\", no \"Calixtino\") \u00e9 a primeira localidade, coa igrexa de Santo Estevo, prerrom\u00e1nica pero reconstru\u00edda en 1963. Case un quil\u00f3metro despois pasa polo Alto de San Roque (1.270 m), onde se instalou un monumento \u00f3 peregrino, obra de Jos\u00e9 Mar\u00eda Acu\u00f1a .\n\u00d3 pouco, o Cami\u00f1o pasa por Hospital, m\u00e1is co\u00f1ecido como \"Hospital da Condesa\". Aqu\u00ed houbo un hospital de peregrinos, un dos m\u00e1is antigos da zona e o m\u00e1is co\u00f1ecido, creado pola condesa Egilona (ou Egilo), a dona do conde Gat\u00f3n, no s\u00e9culo IX . \nA seguir pasa por Padornelo, coa igrexa de San Xo\u00e1n (s\u00e9culo XV), e, inmediatamente, polo Alto do Poio, con 1.335 m. A partir de agora comeza o descenso cara a Triacastela (662 m). Segue por Fonfr\u00eda e O Biduedo, coa capela de San Pedro. \u00c1 esquerda xa pode verse a cidade de Triacastela.\nLogo cruza as aldeas de Fillobal, Pasantes e Ramil, onde o cami\u00f1o pasa \u00f3 p\u00e9 dun casti\u00f1eiro centenario.\nFinalmente, chega a Triacastela (\"Triacastella\", no \"Calixtino\"), na que destaca a igrexa de Santiago, rom\u00e1nica e reconstru\u00edda en 1790. Tam\u00e9n remata aqu\u00ed a 11\u00aa etapa do itinerario do \"Calixtino\".\n30\u00aa etapa: Triacastela - Sarria.\n\u00a0Triacastela - A Balsa - San Xil - Mont\u00e1n - Fontearcuda - Furela - Pint\u00edn - Calvor - Aguiada - San Mamede - Sarria\u00a0\nSegundo a tradici\u00f3n, os peregrinos coll\u00edan unha pedra calcaria \u00f3 deixar Triacastela para deixala na Casta\u00f1eda (Arz\u00faa), onde existiron fornos que a calcinaban para a s\u00faa transformaci\u00f3n en cal, que se empregar\u00eda despois para facer a argamasa coa que se constru\u00eda a Catedral de Santiago .\nDespois de Triacastela v\u00e9n A Balsa e San Xil, antes de chegar \u00f3 alto de Riocabo (900 m). Segue por Mont\u00e1n, Fontearcuda, Furela e Pint\u00edn, para achegarse a Calvor, localidade que bordea sen cruzar. En Calvor, asentada sobre un antigo castro, destaca a igrexa de Santo Estevo, constru\u00edda sobre un mosteiro visigodo do s\u00e9culo VIII.\nSegue por Aguiada e San Mamede para chegar, finalmente, a Sarria. Aqu\u00ed destaca a igrexa do Salvador, rom\u00e1nica de transici\u00f3n (XIII) e, \u00e1 sa\u00edda, o convento da Magdalena, creado como hospital de peregrinos tam\u00e9n no s\u00e9culo XIII.\n30\u00aab Etapa: Triacastela - Samos - Sarria.\n\u00a0Triacastela - San Cristovo do Real - Lus\u00edo - Vigo do Real - Renche - Freituxe - San Marti\u00f1o do Real - Samos - Teigu\u00edn - Pascais - Perros - Aguiada - San Mamede - Sarria\u00a0\nA ruta alternativa por Samos \u00e9 m\u00e1is longa ca anterior pero achega \u00f3 peregrino \u00f3 monumental mosteiro de Samos. A\u00ednda que non sexa unha ruta \"oficial\" (a Xunta non colocou aqu\u00ed os indicadores que puntean o Cami\u00f1o cada 500 metros, desde O Cebreiro ata Santiago), os top\u00f3nimos co cualificativo \"Do Real\" indican a presenza hist\u00f3rica dos peregrinos.\nO Cami\u00f1o div\u00eddese nas d\u00faas v\u00edas nada m\u00e1is sa\u00edr de Triacastela. A segunda variante segue o leito do r\u00edo Sarria e pasa por pequenas aldeas, algunhas delas xa documentadas en 1175, como San Cristovo do Real, Renche ou San Marti\u00f1o do Real, ata chegar a Samos.\nO Mosteiro de Samos foi fundado por San Marti\u00f1o no s\u00e9culo VI e foi saqueado, incendiado e restaurado en varias ocasi\u00f3ns (especialmente a reconstruci\u00f3n case total tralo incendio de 1558), o que explica a mestura de estilos arquitect\u00f3nicos. Este convento bieito gozou de grande importancia durante a Idade Media, chegando a dominar duascentas vilas e cincocentos lugares.\nDespois de Samos, pasado Teigu\u00edn o Cami\u00f1o xira cara ao norte sen abandonar o leito do Sarria para terminar conflu\u00edndo coa v\u00eda hist\u00f3rica en Aguiada.\n31\u00aa etapa: Sarria - Paradela - Portomar\u00edn.\n\u00a0Sarria - As Paredes - Vilei - Barbadelo - Rente - Peruscallo - Corti\u00f1as - Lavandeira - A Brea - Morgade - Ferreiros - Mirallos - A Pena - O Couto - As Rozas - Moimentos - Parrocha - Vilach\u00e1 - Portomar\u00edn\u00a0\nSarria \u00e9 o punto elixido por moitos peregrinos como o m\u00e1is pr\u00f3ximo a Santiago que permite ga\u00f1ar a \"Compostela\" cumprindo a condici\u00f3n de percorrer a p\u00e9 un m\u00ednimo de 100\u00a0km. Isto explica que o 20-25% dos peregrinos de t\u00f3dalas orixes que chegan a Santiago comecen o Cami\u00f1o nesta localidade, o dobre que os que o fan na segunda orixe, Saint Pied de Port .\nTras deixar Sarria e pasar onda o convento da Magdalena, o Cami\u00f1o cruza o r\u00edo Pequeno pola ponte medieval de Ponte \u00c1spera e comeza unha lenta e continua ascensi\u00f3n. Pasa por Vilei (cunha igrexa rom\u00e1nica dedicada a Santiago), Barbadelo (coa igrexa tam\u00e9n dedicada a Santiago, cunha interesante iconograf\u00eda na portada), Rente, Peruscallo, Corti\u00f1as, Lavandeira, A Brea (o punto m\u00e1is alto desta etapa, con 663 m) e Morgade.\nA seguir entra no concello de Paradela, a trav\u00e9s de Ferreiros, Mirallos (cuxa igrexa, de Santa Mar\u00eda, foi trasladada pedra a pedra desde Ferreiros en 1790), A Pena, O Couto, As Rozas, Moimentos, Marcadoiro, Moutras, A Parrocha, Vilach\u00e1 e San Pedro de Portomar\u00edn.\nPor fin, tras cruzar a moderna ponte sobre o r\u00edo Mi\u00f1o, o peregrino entra en Portomar\u00edn (\"Portumarini\" en 792, \"Pons Minea\" no \"Calixtino\"). O Portomar\u00edn hist\u00f3rico quedou anegado coa construci\u00f3n do encoro de Belesar en 1963, o que obrigou a trasladar o asentamento a outra zona m\u00e1is alta, inclu\u00eddos os elementos arquitect\u00f3nicos m\u00e1is significativos: a igrexa de San Nicolao (antes de San Xo\u00e1n), rom\u00e1nica do s\u00e9culo XII e que pertenceu \u00e1 Orde de San Xo\u00e1n de Xerusal\u00e9n; a de San Pedro e os pazos do Conde da Maza, dos Pimentales e de Berbeteros. Tam\u00e9n houbo nesta localidade un hospital da Orde de San Xo\u00e1n (1521), hoxe desaparecido.\n32\u00aa etapa: Portomar\u00edn - Monterroso - Palas de Rei.\n\u00a0Portomar\u00edn - Gonzar - Castromaior - O Hospital - Vendas de Nar\u00f3n - A Previsa - Os Lameiros - Ligonde - Airexe - Portos - Lestedo - Os Valos - A Mamurria - A Brea - Abenostre - O Rosario - Palas de Rei\u00a0\nA etapa segue unha ascensi\u00f3n continua desde Portomar\u00edn (387 m) ata os 722 m da serra de Ligonde, que separa os concellos de Portomar\u00edn e Monterroso, para logo descender cara a Palas de Rei.\nO Cami\u00f1o cruza os lugares de Gonzar (coa igrexa de Santa Mar\u00eda), Castromaior (cun castro moi pr\u00f3ximo), O Hospital e Vendas de Nar\u00f3n. Entra no concello de Monterroso e cruza A Previsa, Os Lameiros (coa capela de San Marcos e un antigo cruceiro de 1670), Ligonde (onde pasa por diante dos restos dun hospital da Orde de Santiago e dun cemiterio de peregrinos, sinalizado cunha sinxela cruz) e Airexe (coa igrexa de Santiago, que conserva a portada rom\u00e1nica). En Ligonde hosped\u00e1ronse Carlos V (1520) e Filipe II (1554).\nEntra no concello de Palas de Rei a trav\u00e9s de Portos e Lestedo. Antes de chegar a esta \u00faltima localidade, unha desviaci\u00f3n \u00f3 norte leva ata Vilar de Donas, a uns 2,5\u00a0km, onde c\u00f3mpre visitar a Igrexa de San Salvador, rom\u00e1nica do s\u00e9culo XII, con interesantes pinturas murais g\u00f3ticas e un baldaquino completo.\nDespois ve\u00f1en Os Valos, A Mamurria, A Brea, Abenostre e O Rosario, onde a tradici\u00f3n conta que os peregrinos, que albiscaban desde aqu\u00ed o cumio do Pico Sacro, paraban a rezar un rosario.\nFinalmente, Palas de Rei (\"Pallatium Regis\" no \"Calixtino\"), na que destaca a igrexa de San Tirso, coa portada rom\u00e1nica. En Palas remataba a 12\u00aa etapa descrita no \"Calixtino\".\n33\u00aa etapa: Palas de Rei - Arz\u00faa.\n\u00a0Palas de Rei - O Carballal - San Xiao do Cami\u00f1o - Pallota - A Ponte Campa\u00f1a - Casanova - Porto de Bois - A Campanilla - O Leboreiro - Furelos - Melide - Santa Mar\u00eda de Melide - O Carballal - Parabispo - Boente - A Casta\u00f1eda - Ribadiso - Arz\u00faa\u00a0\nO Cami\u00f1o entra nunha longa etapa (29\u00a0km) que, a\u00ednda que te\u00f1a un perfil practicamente horizontal, se trata dunha sucesi\u00f3n de costas e pendentes que castiga duramente \u00f3 peregrino.\nEn Palas de Rei \u00e9rguese un monumento con dous peregrinos bailando, obra de Jes\u00fas A. Novo. Deixando Palas, o Cami\u00f1o pasa polo Carballal, San Xiao do Cami\u00f1o (cunha igrexa rom\u00e1nica do s. XII), A Pallota, A Ponte Campa\u00f1a (onde cruza o r\u00edo Pambre), Casanova, Porto de Bois e A Campanilla. En Porto de Bois celebrouse en 1370 a batalla na que Fern\u00e1n Ruiz de Castro, conde de Lemos e leal a Pedro I de Castela, \"O Cruel\", foi derrotado polas tropas de Henrique de Trast\u00e1mara.\nA partir de agora entra na provincia da Coru\u00f1a polo Leboreiro, onde cruza o r\u00edo Seco a trav\u00e9s dunha ponte medieval do XIV. Aqu\u00ed houbo un hospital de peregrinos no s\u00e9culo XII. Atravesa o parque empresarial de Melide e pasa por Furelos, onde cruza o r\u00edo Furelos, afluente do Ulla, e entra en Melide, onde pasa por diante da capela de San Roque, que conserva a fachada da igrexa de San Pedro, hoxe desaparecida, e do cruceiro do s\u00e9culo XIV, considerado o m\u00e1is antigo de Galicia.\nEn Melide confl\u00fae o Cami\u00f1o Primitivo, polo que se multiplica o n\u00famero de peregrinos.\nDespois v\u00e9n Santa Mar\u00eda de Melide, cunha igrexa rom\u00e1nica de finais do XII que conserva unhas interesantes pinturas na \u00e1bsida, e O Carballal. Tras cruzar o r\u00edo Catasol pasa polo Ra\u00eddo e Parabispo.\nO Cami\u00f1o entra agora no concello de Arz\u00faa e pasa pola Peroxa, Boente (coa igrexa de Santiago) e A Casta\u00f1eda, onde estaba a f\u00e1brica de cal para as obras da catedral de Santiago que se alimentaba das pedras calcarias que tra\u00edan os peregrinos desde Triacastela. Logo v\u00e9n Ribadiso, onde se atravesa o r\u00edo Iso e onde estivo o hospital de peregrinos de Santo Ant\u00f3n, para entrar finalmente en Arz\u00faa. Aqu\u00ed destaca o convento da Magdalena e a moderna igrexa de Santiago, na que este santo aparece representado como peregrino e como \"matamoros\". Tam\u00e9n foi a sede dun antigo hospital de peregrinos, no desaparecido mosteiro do Sancti Spiritus, que hoxe acolle o Museo da Terra de Melide.\nEn Arz\u00faa confl\u00fae o Cami\u00f1o do Norte co franc\u00e9s.\n34\u00aa etapa: Arz\u00faa - O Pino - Santiago de Compostela.\n\u00a0Arz\u00faa - As Barrosas - A Peroxa - A Calle de Ferreir\u00f3s - A Boavista - A Rabi\u00f1a - Santa Irene - O Pedrouzo - Santo Ant\u00f3n - O Amenal - San Paio - A Lavacolla - Santiago\u00a0\nA \u00faltima etapa do Cami\u00f1o \u00e9 tam\u00e9n a m\u00e1is longa, con 40\u00a0km, na proposta da \"Federaci\u00f3n Espa\u00f1ola de Asociaciones de Amigos del Camino de Santiago\". Por iso noutras Gu\u00edas div\u00eddese en dous tramos de 20\u00a0km (Arz\u00faa-O Pedrouzo e O Pedrouzo-Santiago); outra posibilidade \u00e9 achegarse ata o Monte do Gozo e deixar os \u00faltimos 5\u00a0km para entrar o \u00faltimo d\u00eda totalmente frescos en Santiago.\nPasa primeiro polas Barrosas (coa capela de San L\u00e1zaro), para cruzar despois o r\u00edo Brandeso. Segue por Pregonto\u00f1o e A Peroxa.\nEntra agora no concello do Pino, cruzando os lugares da Calle de Ferreiros, A Boavista, Ox\u00e9n, A Rabi\u00f1a, Santa Irene e, finalmente, O Pedrouzo.\nTras deixar Santo Ant\u00f3n e O Amenal, e cruzar o r\u00edo Brandelos, o Cami\u00f1o entra no concello de Santiago. Cruza San Paio e rodea a valla perimetral do aeroporto, para chegar \u00e1 Lavacolla (\"Lavamentula\", no \"Calixtino\"), onde destaca a igrexa de San Paio (1840).\nCruza o r\u00edo Sionlla ou rego de Lavacolla, onde os peregrinos se lavaban e mudaban de roupa para entrar limpos en Santiago. Este rito, medio medida hixi\u00e9nica e medio ritual purificador, xa se cita no \"Calixtino\" no s\u00e9culo XII: \"porque ... os peregrinos franceses que \u00edan a Santiago esp\u00edanse e, por mor do Ap\u00f3stolo, acostumaban a lavar non s\u00f3 as s\u00faas partes sen\u00f3n a sucidade de todo o corpo\".\nPasa \u00f3 car\u00f3n da sede da TVG e o centro territorial de RTVE, en San Marcos, e chega \u00f3 Monte do Gozo (\"Mons Gaudii\"), as\u00ed chamado pola alegr\u00eda que sent\u00edan os peregrinos \u00f3 divisar, por fin, as torres da Catedral. A Xunta constru\u00edu aqu\u00ed o maior albergue de peregrinos de todo o Cami\u00f1o, con capacidade para 300 persoas que se ampl\u00eda ata as 800 nos anos Anos Santos. Hai tam\u00e9n un monumento \u00f3s peregrinos erixido en 1993.\nA chegada dos peregrinos \u00f3 Monte do Gozo foi descrita as\u00ed por Domenico Laffi no XVII:\nEra tradici\u00f3n que o primeiro peregrino que ascend\u00eda \u00f3 outeiro e divisaba a Catedral, era nomeado \"rei\" do grupo .\nOs \u00faltimos pasos do peregrino avanzan xa polo casco urbano de Santiago, en direcci\u00f3n \u00e1 zona vella. Pasa por onde estivo a \"Porta do Cami\u00f1o\", unha das sete portas que existiron na muralla, e alcanza por fin a Catedral.\nTradicionalmente, os peregrinos que vi\u00f1an polo Cami\u00f1o franc\u00e9s, xunto \u00f3s que chegaran polos cami\u00f1os Primitivo, do Norte e Ingl\u00e9s, entraban na Catedral a trav\u00e9s da Porta Franc\u00edxena, hoxe Fachada da Acibecher\u00eda:\nLogo converteuse en habitual facelo pola fachada do Obradoiro, pero desde as obras de restauraci\u00f3n acometidas na bas\u00edlica desde o 2009, a entrada dos peregrinos faise pola porta de Prater\u00edas. En calquera caso, tras entrar na Catedral e visitar o Ap\u00f3stolo e o seu sepulcro, a\u00ednda queda un \u00faltimo ritual: queimar as roupas vellas, sucias e rotas trala peregrinaci\u00f3n, o que se vi\u00f1a facendo en tempos hist\u00f3ricos ante a Cruz dos Farrapos, cruz de bronce situada sobre as cubertas da Catedral."}
{"id": "268287", "revid": "23204", "url": "https://gl.wikipedia.org/wiki?curid=268287", "title": "Aram Mp3", "text": "Aram Sargsyan, nado en Ierev\u00e1n o 5 de abril de 1984, \u00e9 un cantante, humorista, presentador, compositor e actor armenio, m\u00e1is co\u00f1ecido como Aram MP3. Representar\u00e1 o seu pa\u00eds no Festival da Canci\u00f3n de Eurovisi\u00f3n 2014 en Copenhaguen (Dinamarca).\nFestival de Eurovisi\u00f3n 2014.\nFoi elixido internamente polo canle p\u00fablico armenio, ARMTV e presentado oficialmente na gala de Fin de Ano deste canle&lt;ref name=\"http://www.eurovision.tv/page/news?id=94303&amp;_t=aram_mp3_to_represent_armenia_in_copenhagen\"&gt; http://www.eurovision.tv/page/news?id=94303&amp;_t=aram_mp3_to_represent_armenia_in_copenhagen.&lt;/ref&gt;."}
{"id": "268288", "revid": "89787", "url": "https://gl.wikipedia.org/wiki?curid=268288", "title": "Signos m\u00e1is e menos", "text": "Os signos de m\u00e1is e menos (+ e \u2212) son s\u00edmbolos matem\u00e1ticos empregados para representar o signo dun n\u00famero ou as operaci\u00f3n de sumar e restar.\nHistoria.\nO uso de signos para representar a adici\u00f3n aparece xa no alfabeto xerogl\u00edfico, no que se representaba por d\u00faas pernas andando no sentido do texto. Se aparec\u00edan no outro sentido representaban a subtracci\u00f3n: \nEn manuscritos de Nicole Oresme do s\u00e9culo XIV p\u00f3dense ver os primeiros usos dun signo semellante ao signo \"+\".\nA primeiros do s\u00e9culo XV as letras \"P\" e \"M\" eran os empregados habitualmente. Os s\u00edmbolos \"p\u0304\" para \"pi\u00f9\" (m\u00e1is) e \"m\u0304\" para \"meno\" (menos) apareceron na obra \"Summa de arithmetica, geometria, proportioni et proportionalit\u00e0\" de Luca Pacioli, publicada en Venecia en 1494.\n+ \u00e9 unha simplificaci\u00f3n da palabra latina \"et\" (e). \u2212 pode derivar do til escrito sobre o m. No tratado de Johannes Widmann de 1489 xa aparecen estes dous signos. Robert Recorde, creador do signo igual introduciu estes s\u00edmbolos en Inglaterra e 1557.\nSigno m\u00e1is.\nO signo \u00e9 un operador binario que indica adici\u00f3n, como en 2 + 3 = 5. Tam\u00e9n pode aparecer como operador unario, para sinalar que un n\u00famero \u00e9 n\u00famero positivo.\nEn diferentes campos das Matem\u00e1ticas pode indicar outras operaci\u00f3n, que habitualmente son chamadas tam\u00e9n adici\u00f3n. En estruturas alx\u00e9bricas adoita empregarse para denotar unha operaci\u00f3n conmutativa.\nSigno menos.\nO signo menos ten tres usos principais en Matem\u00e1ticas:\nOutros usos.\nEn Matem\u00e1ticas, o l\u00edmite \"x\"\u2192\"a\"+ significa \"x\" tende a \"a\" pola dereita e \"x\"\u2192\"a\"\u2212 significa \"x\" tende a \"a\" pola esquerda.\nNos grupos sangu\u00edneos ind\u00edcase cun m\u00e1is ou cun menos a presenza ou a ausencia do factor Rh.\nNalgunhas linguaxes de programaci\u00f3n o signo m\u00e1is equivale \u00e1 concatenaci\u00f3n de cadeas de caracteres: \"a\" + \"b\" = \"ab\"."}
{"id": "268289", "revid": "98629", "url": "https://gl.wikipedia.org/wiki?curid=268289", "title": "Jaguar Racing", "text": "Jaguar Racing foi un equipo de F\u00f3rmula 1 que competiu no Campionato Mundial de F\u00f3rmula 1 da FIA de a . Formouse a partir da compra, por Ford do equipo de F\u00f3rmula un Stewart Grand Prix propiedade de Jackie Stewart en xu\u00f1o de 1999. Ford cambiou o nome do equipo a Jaguar Racing, como parte das s\u00faas operaci\u00f3ns globais de mercadotecnia para promover a s\u00faa compa\u00f1\u00eda de autom\u00f3biles premium Jaguar. Malia a marca, continuaron utilizando os motores Ford-Cosworth nos coches, e non os motores Jaguar. Durante os anos da propiedade de Ford, o equipo non puido revivir as s\u00faas actuaci\u00f3ns de .\nHistoria.\nNo ano o equipo foi dirixido por Wolfgang Reitzle, que era ent\u00f3n xefe do Premier Automotive Group de Ford. O financiamento adicional e a publicidade conseguida ao converterse en equipo de Ford foron evidentes desde a primeira carreira do ano. O equipo contratou ao finalista do campionato de Eddie Irvine e ao expiloto de Stewart Johnny Herbert, pero os resultados da tempada non igualaron os que Stewart alcanzara en . Reitzle renunciou e foi substitu\u00eddo por Bobby Rahal en .\nOs resultados non melloran en 2001, e o nomeamento do tres veces Campi\u00f3n do Mundo de F1 da FIA Niki Lauda como director na metade do ano non axudaron \u00e1 moral do equipo, e o equipo perd\u00eda posici\u00f3ns na pista. Un intento infrutuoso de traer ao ex director t\u00e9cnico de McLaren Adrian Newey para Jaguar desestabilizou a\u00ednda m\u00e1is o equipo, e o conflito entre Rahal e Lauda levou a dimisi\u00f3n de Rahal.\nO ano 2002 foi a\u00ednda peor ca xesti\u00f3n de Lauda, con s\u00f3 un rexurdimento a finais da tempada en termos de resultados. A xunta directiva de Ford empezaba a ter grandes problemas cos custos e beneficios da xesti\u00f3n do equipo de F\u00f3rmula Un, especialmente por non contar coa marca da empresa matriz. O financiamento reduciuse para . Lauda e outros 70 empregados foron despedidos, e d\u00e9uselle un prazo de tempo de 2 anos para dar beneficios.\nEn viuse unha mellora no equipo, dirixido por John Hogan, beneficiouse dunha boa xesti\u00f3n e un uso m\u00e1is eficiente dos recursos (en particular, ao usar o t\u00fanel de vento preto da f\u00e1brica en comparaci\u00f3n co de California). viu unha estabilizaci\u00f3n dos resultados, pero o equipo non foi capaz de loitar polos puntos de maneira consistente. A empresa matriz de Jaguar na F\u00f3rmula 1, Ford, publicou un cort\u00e9s ultimato como parte dunha reduci\u00f3n na participaci\u00f3n deportiva internacional. Debido a que Jaguar non publicitaba a marca principal Ford, hab\u00eda moi pouco retorno de valor da enorme cantidade de di\u00f1eiro investido, polo que o financiamento reduc\u00eda o do propio Ford. Ford optou por vender o equipo preto do final de , malia unha actuaci\u00f3n m\u00e1is coherente nos dous anos anteriores. A mediados de novembro de 2004, a compa\u00f1\u00eda de bebidas enerx\u00e9ticas Red Bull, confirmou que compraran o equipo Jaguar de F\u00f3rmula Un a Ford. O novo equipo, chamado Red Bull Racing, utilizou o chasis e o motor do que ser\u00eda o Jaguar 2005 de F\u00f3rmula 1, un desaf\u00edo para a s\u00faa primeira tempada.\nIronicamente, na \u00faltima tempada de Jaguar, o equipo recibiu unha gran publicidade, cando dous dos mec\u00e1nicos do equipo, logo de ga\u00f1ar un burro inflable da pel\u00edcula Shrek nunha bebida gasosa, fotograf\u00e1rono polo paddock en varias carreiras e crearon un sitio web cas fotos. Despois de que no Gran Premio do Brasil de 2004, Bernie Ecclestone, Max Mosley, gran parte dos executivos deste deporte, todos os pilotos, ag\u00e1s Michael Schumacher asinaran no burro, os mec\u00e1nicos anunciaron a s\u00faa intenci\u00f3n de poxalo en eBay e doar as ganancias \u00e1 caridade. Para o Gran Premio de M\u00f3naco de 2004, os Jaguar foron equipados cun novo dese\u00f1o no morro para promover a pel\u00edcula \"Ocean's Twelve\". Diamantes de Steinmetz Group por valor de m\u00e1is de 250.000 $ d\u00f3lares americanos peg\u00e1ronse ao morro de cada coche, supostamente desapareceron dun deles logo de que Christian Klien chocara na primeira volta.\nOs pilotos foron Eddie Irvine en 2000\u20132002, Johnny Herbert en 2000, Luciano Burti en varias carreiras en 2001 e no Gran Premio de Austria de 2000, Pedro de la Rosa en 2001 e 2002, Ant\u00f4nio Pizzonia en 2003 ata Hockenheim, Mark Webber en 2003 e 2004, Justin Wilson desde Hockenheim ata o fin de 2003, e Christian Klien en 2004.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "268291", "revid": "7523", "url": "https://gl.wikipedia.org/wiki?curid=268291", "title": "Club Brugge K.V.", "text": ""}
{"id": "268294", "revid": "7523", "url": "https://gl.wikipedia.org/wiki?curid=268294", "title": "Stoke City F.C.", "text": "O Stoke City Football Club \u00e9 un club de f\u00fatbol ingl\u00e9s\u00a0da cidade de Stoke-on-Trent. Foi fundado en 1863 baixo o nome de Stoke Ramblers F.C. e compite na Premier League. O seu campo \u00e9 o Britannia Stadium, con capacidade para 27.740 espectadores.\nXogadores.\nEquipo actual.\n\"Actualizado a 1 de xaneiro de 2014.\""}
{"id": "268295", "revid": "7523", "url": "https://gl.wikipedia.org/wiki?curid=268295", "title": "Crystal Palace FC", "text": ""}
{"id": "268296", "revid": "7523", "url": "https://gl.wikipedia.org/wiki?curid=268296", "title": "Stoke City FC", "text": ""}
{"id": "268297", "revid": "7523", "url": "https://gl.wikipedia.org/wiki?curid=268297", "title": "Stoke City Football Club", "text": ""}
{"id": "268298", "revid": "25871", "url": "https://gl.wikipedia.org/wiki?curid=268298", "title": "Constantino Abelleira", "text": "Constantino V\u00e1zquez Abelleira, nado en San Fiz de Paz (Outeiro de Rei) o 5 de novembro de 1901 e finado en Becerril de la Sierra (Madrid) o 24 de xullo de 1966, foi un escritor e compositor galego. Usaba o pseud\u00f3nimo de Veladoira.\nTraxectoria.\n\u00c9 autor dun libro con textos en prosa e en verso propios e alleos, titulado \"Cousas e contos de por al\u00f3\", publicado en Madrid en 1936 que asinou co pseud\u00f3nimo Veladoira. Despois publicou en castel\u00e1n \"\u00bfQui\u00e9n trajo la revoluci\u00f3n?\" (1939) e \"Mi mujer se cas\u00f3, o Las desdichas de un enamorado\" (1952). Tam\u00e9n compuxo as obras musicais \"Don Narciso\" (chotis), \"San Rafael\" (pasodobre) e os tangos \"Club San Carlos\" e \"Luces de colores\"."}
{"id": "268299", "revid": "1131", "url": "https://gl.wikipedia.org/wiki?curid=268299", "title": "Constantino V\u00e1zquez Abelleira", "text": ""}
{"id": "268301", "revid": "98629", "url": "https://gl.wikipedia.org/wiki?curid=268301", "title": "Ein deutsches Requiem", "text": "Ein deutsches Requiem\", Op. 45 (en galego Un Requiem alem\u00e1n\") \u00e9 unha grande obra de Johannes Brahms para orquestra, coro e solistas, composta entre 1865 e 1868. Est\u00e1 composta de sete partes e ten unha duraci\u00f3n de entre 65 e 80 minutos, o que a converten na obra m\u00e1is longa do compositor alem\u00e1n. \"Ein deutsches Requiem\" \u00e9 unha obra sacra, mais non lit\u00farxica, e a diferenza da longa tradici\u00f3n de R\u00e9quiems escritos en lat\u00edn, \"Ein deutsches Requiem\" est\u00e1 escrito en lingua alem\u00e1.\nHistoria.\nNo seu propio cat\u00e1logo, Brahms indica unha \u00fanica etapa de composici\u00f3n do seu Requiem: \u00abVer\u00e1n de 1866, Zuric e Baden-Baden\u00bb. Non obstante, a x\u00e9nese da obra foi longa, prolong\u00e1ndose dende 1854 ata 1868.\nA nai de Brahms morreu en febreiro de 1865, unha perda que provocou nel moita dor e ben puido ter inspirado \"Ein deutsches Requiem\". Os prolongados sentimentos despois da morte de Robert Schumann en xullo de 1856 puideron ser tam\u00e9n motivaci\u00f3ns, a\u00ednda que a s\u00faa reticencia sobre estes feitos faino incerto.\nA s\u00faa idea orixinal era a dunha obra de seis movementos; de acordo cos seus lugares eventuais na versi\u00f3n final, estes eran os movementos 1\u20134 e 6\u20137. A finais de abril de 1865, Brahms rematara xa o primeiro, segundo e cuarto movementos. O segundo movemento empregaba algo de material musical abandonado que escribira en 1854, o ano do colapso mental e intento de suicidio de Schumann, e o traslado de Brahms a D\u00fcsseldorf para axudar a Clara Schumann e os seus fillos pequenos.\nBrahms rematou toda a obra ag\u00e1s o que agora \u00e9 a quinta parte en agosto de 1866. Johann Herbeck dirixiu os tres primeiros movementos en Viena o 1 de decembro de 1867. Esta estrea parcial foi mal dibido a un malentendido coa puntuaci\u00f3n da partitura de timbal. As secci\u00f3ns marcadas como \"pf\" foron tocadas como \"f\" ou \"ff\", afogando ao resto da orquestra na secci\u00f3n fugada do terceiro movemento. A primeira interpretaci\u00f3n dos seis movementos foi estreada na Catedral de Bremen seis meses despois no Venres Santo, o 10 de abril de 1868, baixo a direcci\u00f3n do propio compositor e con Julius Stockhausen como bar\u00edtono solista. A interpretaci\u00f3n foi un grande \u00e9xito e marcou un punto de inflexi\u00f3n na s\u00faa carreira.\nEn maio de 1868 Brahms compuxo un movemento adicional, que se converter\u00eda no quinto movemento na versi\u00f3n final. O novo movemento, que foi escrito para soprano solista e coro, foi cantado por primeira vez o 12 de setembro de 1868 en Z\u00fcrich por Ida Suter-Weber, baixo a batuta de Friedrich Hegar \u00e1 fronte da Tonhalle Orchester Z\u00fcrich. A versi\u00f3n final de sete movementos de \"Ein deutsches Requiem\" foi estreada en Leipzig o 18 de febreiro de 1869 pola Gewandhausorchester Leipzig e coro, dirixidos por Carl Reinecke e con Emilie Bellingrath-Wagner e Franz Kr\u00fckl como solistas. Posteriormente interpretouse por toda Europa, e Brahms comezou a ser considerado como un compositor de importancia.\nA partitura foi publicada por Rieter-Biedermann en Leipzig en novembro de 1868.\nCaracter\u00edsticas.\nTr\u00e1tase dun h\u00edbrido entre a cantata e o oratorio, onde a sensibilidade est\u00e1 moi pr\u00f3xima \u00e1 misericordia, a compaix\u00f3n e o optimismo, o que a afasta do r\u00e9quiem no sentido lit\u00farxico, as\u00ed como da \"Misa de defuntos\" ou dunha intencionalidade sacra. Neste sentido, Brahms af\u00e1stase da tradici\u00f3n cat\u00f3lica, e se sit\u00faa na \u00f3rbita das ensinanzas do luteranismo ao seleccionar textos b\u00edblicos que eluden referencias \u00e1 vida eterna, ao xu\u00edzo final ou a un Deus castigador.\nInstrumentaci\u00f3n.\nAdemais da utilizaci\u00f3n de coro e soprano e bar\u00edtono solistas, a partitura de Brahms require da utilizaci\u00f3n de:\nPartes.\nGravaci\u00f3ns de The Holden Consort Orchestra and Choir."}
{"id": "268304", "revid": "1410", "url": "https://gl.wikipedia.org/wiki?curid=268304", "title": "Eurafrasia", "text": "Eurafrasia () \u00e9 o supercontinente m\u00e1is grande da Terra. Co\u00f1\u00e9cese tam\u00e9n cos nomes de Eurasi\u00e1frica (), \u00c1frica-Eurasia, Afro-Eurasia, Afroeurasia () ou continente euroasi\u00e1ticoafricano\nLocal\u00edzase no hemisferio oriental e incl\u00fae \u00c1frica e Eurasia (este \u00faltimo formado por Europa e Asia). Tam\u00e9n chamado \"Vello Mundo\" ou \"Antigo Continente\", abarca m\u00e1is de 84 mill\u00f3ns de km\u00b2, dun total de terra emerxida de case 150 mill\u00f3ns en todo o planeta, \u00e1 vez que alberga cerca do 85 % da poboaci\u00f3n mundial, estimada en 7.010 mill\u00f3ns de seres humanos en 2011.\nEurafrasia est\u00e1 composta por:"}
{"id": "268305", "revid": "6279", "url": "https://gl.wikipedia.org/wiki?curid=268305", "title": "Continente euroasi\u00e1ticoafricano", "text": ""}
{"id": "268306", "revid": "6279", "url": "https://gl.wikipedia.org/wiki?curid=268306", "title": "Afroeurasia", "text": ""}
{"id": "268307", "revid": "6279", "url": "https://gl.wikipedia.org/wiki?curid=268307", "title": "Afro-Eurasia", "text": ""}
{"id": "268308", "revid": "6279", "url": "https://gl.wikipedia.org/wiki?curid=268308", "title": "\u00c1frica-Eurasia", "text": ""}
{"id": "268309", "revid": "6279", "url": "https://gl.wikipedia.org/wiki?curid=268309", "title": "Eurasi\u00e1frica", "text": ""}
{"id": "268310", "revid": "6279", "url": "https://gl.wikipedia.org/wiki?curid=268310", "title": "Norte de Asia", "text": ""}
{"id": "268311", "revid": "6279", "url": "https://gl.wikipedia.org/wiki?curid=268311", "title": "Asia do norte", "text": ""}
{"id": "268312", "revid": "6279", "url": "https://gl.wikipedia.org/wiki?curid=268312", "title": "Asia Septentrional", "text": ""}
{"id": "268313", "revid": "6279", "url": "https://gl.wikipedia.org/wiki?curid=268313", "title": "Asia septentrional", "text": ""}
{"id": "268314", "revid": "6279", "url": "https://gl.wikipedia.org/wiki?curid=268314", "title": "Sur de Europa", "text": ""}
{"id": "268315", "revid": "6279", "url": "https://gl.wikipedia.org/wiki?curid=268315", "title": "Europa mediterr\u00e1nea", "text": ""}
{"id": "268316", "revid": "6279", "url": "https://gl.wikipedia.org/wiki?curid=268316", "title": "\u00c1frica Austral", "text": ""}
{"id": "268317", "revid": "6279", "url": "https://gl.wikipedia.org/wiki?curid=268317", "title": "Australia (continente)", "text": ""}
{"id": "268318", "revid": "6279", "url": "https://gl.wikipedia.org/wiki?curid=268318", "title": "Continente australiano", "text": ""}
{"id": "268319", "revid": "6279", "url": "https://gl.wikipedia.org/wiki?curid=268319", "title": "Continente oce\u00e1nico", "text": ""}
{"id": "268320", "revid": "1888", "url": "https://gl.wikipedia.org/wiki?curid=268320", "title": "Ant\u00f3n Baamonde Garc\u00eda", "text": ""}
{"id": "268321", "revid": "1888", "url": "https://gl.wikipedia.org/wiki?curid=268321", "title": "Xo\u00e1n Babarro Gonz\u00e1lez", "text": ""}
{"id": "268322", "revid": "1888", "url": "https://gl.wikipedia.org/wiki?curid=268322", "title": "Jos\u00e9 Baldomir Rodr\u00edguez", "text": ""}
{"id": "268323", "revid": "5863", "url": "https://gl.wikipedia.org/wiki?curid=268323", "title": "Carlos Amable Bali\u00f1as Fern\u00e1ndez", "text": ""}
{"id": "268324", "revid": "56817", "url": "https://gl.wikipedia.org/wiki?curid=268324", "title": "Arribas, Artes, Ribeira", "text": "Arribas \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 14 habitantes (6 homes e 8 mulleres)."}
{"id": "268325", "revid": "85894", "url": "https://gl.wikipedia.org/wiki?curid=268325", "title": "O Barreiro, Artes, Ribeira", "text": "O Barreiro \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 11 habitantes (6 homes e 5 mulleres)."}
{"id": "268326", "revid": "56817", "url": "https://gl.wikipedia.org/wiki?curid=268326", "title": "As Bouci\u00f1as, Artes, Ribeira", "text": "As Bouci\u00f1as \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 27 habitantes (14 homes e 13 mulleres)."}
{"id": "268327", "revid": "56817", "url": "https://gl.wikipedia.org/wiki?curid=268327", "title": "A Bra\u00f1a Aberta, Artes, Ribeira", "text": "A Bra\u00f1a Aberta \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza."}
{"id": "268328", "revid": "56817", "url": "https://gl.wikipedia.org/wiki?curid=268328", "title": "O Castro, Artes, Ribeira", "text": "O Castro \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 9 habitantes (3 homes e 6 mulleres)."}
{"id": "268329", "revid": "85894", "url": "https://gl.wikipedia.org/wiki?curid=268329", "title": "A Devesa, Artes, Ribeira", "text": "A Devesa \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 11 habitantes (5 homes e 6 mulleres)."}
{"id": "268330", "revid": "85894", "url": "https://gl.wikipedia.org/wiki?curid=268330", "title": "A G\u00e1ndara, Artes, Ribeira", "text": "A G\u00e1ndara \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza."}
{"id": "268331", "revid": "85894", "url": "https://gl.wikipedia.org/wiki?curid=268331", "title": "Goda, Artes, Ribeira", "text": "Goda \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 31 habitantes (11 homes e 20 mulleres)."}
{"id": "268333", "revid": "85894", "url": "https://gl.wikipedia.org/wiki?curid=268333", "title": "Gude, Artes, Ribeira", "text": "Gude \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a 52 habitantes (24 homes e 28 mulleres)."}
{"id": "268334", "revid": "56817", "url": "https://gl.wikipedia.org/wiki?curid=268334", "title": "Os Mu\u00ed\u00f1os, Artes, Ribeira", "text": "Os Mu\u00ed\u00f1os \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza."}
{"id": "268335", "revid": "85894", "url": "https://gl.wikipedia.org/wiki?curid=268335", "title": "O Outeiro, Artes, Ribeira", "text": "O Outeiro \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "268336", "revid": "22570", "url": "https://gl.wikipedia.org/wiki?curid=268336", "title": "A Perdigoteira, Artes, Ribeira", "text": "A Perdigoteira \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 21 habitantes (11 homes e 10 mulleres)."}
{"id": "268337", "revid": "22570", "url": "https://gl.wikipedia.org/wiki?curid=268337", "title": "Os Queimadoiros, Artes, Ribeira", "text": "Os Queimadoiros \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 29 habitantes (15 homes e 14 mulleres)."}
{"id": "268338", "revid": "22570", "url": "https://gl.wikipedia.org/wiki?curid=268338", "title": "Sego, Artes, Ribeira", "text": "Sego \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza."}
{"id": "268339", "revid": "85894", "url": "https://gl.wikipedia.org/wiki?curid=268339", "title": "A Soled\u00e1, Artes, Ribeira", "text": "A Soled\u00e1 (\u00e1 espera da oficializaci\u00f3n da forma A Soidade) \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a tres habitantes (dous homes e unha muller)."}
{"id": "268340", "revid": "85894", "url": "https://gl.wikipedia.org/wiki?curid=268340", "title": "A Teixoeira, Artes, Ribeira", "text": "A Teixoeira \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza."}
{"id": "268341", "revid": "23204", "url": "https://gl.wikipedia.org/wiki?curid=268341", "title": "Vi\u00f1as, Artes, Ribeira", "text": "Vi\u00f1as (\u00e1 espera da oficializaci\u00f3n da forma As Vi\u00f1as) \u00e9 un lugar da parroquia de Artes no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 39 habitantes (20 homes e 19 mulleres)."}
{"id": "268342", "revid": "85894", "url": "https://gl.wikipedia.org/wiki?curid=268342", "title": "Casalnovo, Carreira, Ribeira", "text": "Casalnovo \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a 10 habitantes (4 homes e 6 mulleres)."}
{"id": "268343", "revid": "85894", "url": "https://gl.wikipedia.org/wiki?curid=268343", "title": "Castro, Carreira, Ribeira", "text": "Castro \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 26 habitantes (13 homes e 13 mulleres)."}
{"id": "268344", "revid": "98629", "url": "https://gl.wikipedia.org/wiki?curid=268344", "title": "Lipase", "text": "A lipase \u00e9 un tipo de encima que cataliza hidr\u00f3lise de l\u00edpidos. As lipases son unha subclase de esterases.\nAs lipases realizan funci\u00f3ns esenciais na dixesti\u00f3n, transporte e procesamento de l\u00edpidos da dieta (por exemplo, triglic\u00e9ridos das graxas e aceites na maior\u00eda, se non todos, os organismos vivos). Os xenes que codifican as lipases mesmo est\u00e1n presentes nalg\u00fans virus.\nA maior\u00eda das lipases act\u00faan atacando unha posici\u00f3n espec\u00edfica dos seus substratos no esqueleto de glicerol dun l\u00edpido. Por exemplo, a lipase pancre\u00e1tica humana (HPL), que \u00e9 o principal encima que hidroliza as graxas no aparato dixestivo humano, converte os substratos triglic\u00e9ridos dos aceites e graxas inxeridos en monoglic\u00e9ridos e dous \u00e1cidos graxos libres.\nExisten outros tipos de actividades de lipase na natureza, como as fosfolipases, e esfingomielinases, pero estas son tratadas separadamente das lipasas \"convencionais\".\nAlgunhas lipases expr\u00e9sanas e segr\u00e9ganas organismos pat\u00f3xenos durante as infecci\u00f3ns. En particular, o fungo \"Candida albicans\" pos\u00fae un gran n\u00famero de lipases diferentes, que seguramente reflicten unha ampla actividade lipol\u00edtica, que pode contribu\u00edr \u00e1 persistencia e virulencia de \"C. albicans \" en tecidos humanos.\nEstrutura e mecanismo catal\u00edtico.\nA\u00ednda que na natureza se encontran moitas lipases xeneticamente distintas, e representan varios tipos de pregamentos e mecanismos catal\u00edticos, a maior\u00eda est\u00e1n formadas por un pregamento hidrolase alfa/beta (ver imaxe) e empregan un mecanismo de hidr\u00f3lise do tipo da quimotripsina no que interve\u00f1en unha serina nucle\u00f3fila, un residuo \u00e1cido (xeralmente \u00e1cido asp\u00e1rtico), e unha histidina.\nDistribuci\u00f3n fisiol\u00f3xica.\nAs lipases est\u00e1n implicdas en diversos procesos biol\u00f3xicos que van desde o metabolismo com\u00fan dos triglic\u00e9ridos da dieta \u00e1 sinalizaci\u00f3n celular e inflamaci\u00f3n. Algunhas actividades de lipase est\u00e1n confinadas en compartimentos espec\u00edficos da c\u00e9lula mentres que outras desenv\u00f3lvense nos espazos extracelulares.\nLipases humanas.\nAs principais lipases do aparato dixestivo humano son a lipase pancre\u00e1tica humana (HPL) e a prote\u00edna 2 relacionada coa lipase pancre\u00e1tica (PLRP2), que son segregadas polo p\u00e1ncreas. Os humanos temos tam\u00e9n outros encimas relacionados, como a lipase hep\u00e1tica (HL), lipase endotelial, e lipoprote\u00edna lipase. Non todas estas lipases funcionan no tracto dixestivo (ver t\u00e1boa).\nOutras lipases son: , , , , , , , , , e .\nFosfolipases.\nAdemais das lipases anteriores, hai tam\u00e9n un conxunto diverso de fosfolipases humanas, pero xeralmente non son clasificadas xunto coas outras lipases. As distintas fosfolipases que se poden encontrar na natureza clasif\u00edcanse en: fosfolipase A1, fosfolipase A2, fosfolipase B, fosfolipase C e fosfolipase D (as d\u00faas \u00faltimas son consideradas fosfodiesterases).\nUsos industriais.\nAs lipases exercen importantes funci\u00f3ns en actividades humanas tan antigas como a fermentaci\u00f3n do iogur e o queixo. Por\u00e9n, as lipases tam\u00e9n se explotan como catalizadores baratos e vers\u00e1tiles para degradar l\u00edpidos en aplicaci\u00f3ns m\u00e1is modernas. Por exemplo, unha compa\u00f1\u00eda de biotecnolox\u00eda comercializa encimas lipases para aplicaci\u00f3ns como a panadar\u00eda, deterxentes de lavandar\u00eda e mesmo como biocatalizadores en estratexias de procura de enerx\u00edas alternativas nas que se converte aceite vexetal en combustible. Unha actividade alta de lipase pode substitu\u00edr a cat\u00e1lise tradicional no procesamento de biodiesel, e este encima \u00e9 m\u00e1is seguro para o medio ambiente. As aplicaci\u00f3ns industriais das lipases requiren a intensificaci\u00f3n dos procesos para o procesamento continuo usando ferramentas como microrreactores de fluxo continuo a pequena escala.\nFontes.\nAs lipases obt\u00e9\u00f1ense xeralmente de fontes animais, pero poden obterse tam\u00e9n de microbios. Os valores de lipase do soro sangu\u00edneo no corpo humano van normalmente de 0 a 160 U/L."}
{"id": "268345", "revid": "23204", "url": "https://gl.wikipedia.org/wiki?curid=268345", "title": "Agro da Cu\u00f1a, Carreira, Ribeira", "text": "Agro da Cu\u00f1a (\u00e1 espera da oficializaci\u00f3n da forma O Agro da Cu\u00f1a) \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268346", "revid": "22570", "url": "https://gl.wikipedia.org/wiki?curid=268346", "title": "A Aldea Vella, Carreira, Ribeira", "text": "A Aldea Vella \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268347", "revid": "85894", "url": "https://gl.wikipedia.org/wiki?curid=268347", "title": "As Bouzas, Carreira, Ribeira", "text": "As Bouzas \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268348", "revid": "56817", "url": "https://gl.wikipedia.org/wiki?curid=268348", "title": "Os Buxos, Carreira, Ribeira", "text": "Os Buxos \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268349", "revid": "23204", "url": "https://gl.wikipedia.org/wiki?curid=268349", "title": "Campos de Abaixo, Carreira, Ribeira", "text": "Campos de Abaixo (\u00e1 espera da oficializaci\u00f3n da forma Os Campos de Abaixo) \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268350", "revid": "23204", "url": "https://gl.wikipedia.org/wiki?curid=268350", "title": "Campos de Arriba, Carreira, Ribeira", "text": "Campos de Arriba (\u00e1 espera da oficializaci\u00f3n da forma Os Campos de Arriba) \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268351", "revid": "56817", "url": "https://gl.wikipedia.org/wiki?curid=268351", "title": "A Capela, Carreira, Ribeira", "text": "A Capela \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268352", "revid": "22570", "url": "https://gl.wikipedia.org/wiki?curid=268352", "title": "Carreiri\u00f1a, Carreira, Ribeira", "text": "Carreiri\u00f1a \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268353", "revid": "56817", "url": "https://gl.wikipedia.org/wiki?curid=268353", "title": "As Cartas, Carreira, Ribeira", "text": "As Cartas \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268354", "revid": "23204", "url": "https://gl.wikipedia.org/wiki?curid=268354", "title": "Covelo, Carreira, Ribeira", "text": "Covelo (\u00e1 espera da oficializaci\u00f3n da forma Cubelo) \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268355", "revid": "85894", "url": "https://gl.wikipedia.org/wiki?curid=268355", "title": "O Cruce, Carreira, Ribeira", "text": "O Cruce \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza.\nNaceu a mediados do s\u00e9culo XX, no cruzamento das estradas de Ribeira ao Vilar e de Fri\u00f3ns a Agui\u00f1o (actuais DP-7305, CP-7301 e CP-7302)."}
{"id": "268356", "revid": "69467", "url": "https://gl.wikipedia.org/wiki?curid=268356", "title": "A Estrada, Carreira, Ribeira", "text": "A Estrada \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" este top\u00f3nimo ser\u00e1 suprimido por ser desco\u00f1ecido para os habitantes da aldea de Liboi, en cuxas proximidades estar\u00eda supostamente o devandito top\u00f3nimo."}
{"id": "268357", "revid": "85894", "url": "https://gl.wikipedia.org/wiki?curid=268357", "title": "A Fieiteira, Carreira, Ribeira", "text": "A Fieiteira \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268358", "revid": "23204", "url": "https://gl.wikipedia.org/wiki?curid=268358", "title": "A Filgueira, Carreira, Ribeira", "text": "A Filgueira \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "268359", "revid": "85894", "url": "https://gl.wikipedia.org/wiki?curid=268359", "title": "Fri\u00f3ns, Carreira, Ribeira", "text": "Fri\u00f3ns \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 290 habitantes (142 homes e 148 mulleres)."}
{"id": "268360", "revid": "85894", "url": "https://gl.wikipedia.org/wiki?curid=268360", "title": "A Gra\u00f1a, Carreira, Ribeira", "text": "A Gra\u00f1a \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 186 habitantes (99 homes e 87 mulleres)."}
{"id": "268361", "revid": "85894", "url": "https://gl.wikipedia.org/wiki?curid=268361", "title": "A Granxa, Carreira, Ribeira", "text": "A Granxa \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 17 habitantes (9 homes e 8 mulleres)."}
{"id": "268362", "revid": "98629", "url": "https://gl.wikipedia.org/wiki?curid=268362", "title": "Die Jungfrau von Orleans", "text": "Die Jungfrau von Orleans (literalmente \"A doncela de Orle\u00e1ns\") \u00e9 unha traxedia de Friedrich Schiller estreada o 11 de setembro de 1801 en Leipzig\nArgumento e significaci\u00f3n.\nA peza \u00e9 unha versi\u00f3n libre da vida de Xoana de Arco, conta cun pr\u00f3logo presentando os personaxes m\u00e1is importantes, seguido por cinco actos, cada un dramatiza un momento significativo na vida de Xoana, que se presenta idealizada ata o sublime . A obra reflicte o novo nacionalismo e militarismo que se viv\u00eda no s\u00e9culo XIX, e tam\u00e9n presenta a idea kantiana da necesidade de subxectar a emoci\u00f3n a un principio moral. Foi a obra de Schiller m\u00e1is representada ata a primeira guerra mundial, pero logo da segunda guerra mundial o seu militarismo causou algunhas cr\u00edticas pero pola s\u00faa forza dram\u00e1tica segue a ser unha obra amplamente representada nos pa\u00edses de lingua alem\u00e1, con doce produci\u00f3ns na tempada 2004/2005, coincidindo co ano Schiller ."}
{"id": "268363", "revid": "85894", "url": "https://gl.wikipedia.org/wiki?curid=268363", "title": "Laxes, Carreira, Ribeira", "text": "Laxes \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268364", "revid": "22570", "url": "https://gl.wikipedia.org/wiki?curid=268364", "title": "Liboi, Carreira, Ribeira", "text": "Liboi \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268365", "revid": "85894", "url": "https://gl.wikipedia.org/wiki?curid=268365", "title": "A M\u00e1moa, Carreira, Ribeira", "text": "A M\u00e1moa \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268366", "revid": "56817", "url": "https://gl.wikipedia.org/wiki?curid=268366", "title": "Montevix\u00e1n, Carreira, Ribeira", "text": "Montevix\u00e1n \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268367", "revid": "85894", "url": "https://gl.wikipedia.org/wiki?curid=268367", "title": "O Outeiro, Carreira, Ribeira", "text": "O Outeiro \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "268368", "revid": "85894", "url": "https://gl.wikipedia.org/wiki?curid=268368", "title": "Parte \u00f3 R\u00edo, Carreira, Ribeira", "text": "Parte \u00f3 R\u00edo \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268369", "revid": "69467", "url": "https://gl.wikipedia.org/wiki?curid=268369", "title": "P\u00e9 do Corni\u00f1o, Carreira, Ribeira", "text": "P\u00e9 do Corni\u00f1o (\u00e1 espera da oficializaci\u00f3n da forma O P\u00e9 do Corni\u00f1o) \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268371", "revid": "85894", "url": "https://gl.wikipedia.org/wiki?curid=268371", "title": "As Pedri\u00f1as, Carreira, Ribeira", "text": "As Pedri\u00f1as \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268372", "revid": "85894", "url": "https://gl.wikipedia.org/wiki?curid=268372", "title": "A Pedrosa, Carreira, Ribeira", "text": "A Pedrosa \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268373", "revid": "85894", "url": "https://gl.wikipedia.org/wiki?curid=268373", "title": "O Quinteiro, Carreira, Ribeira", "text": "O Quinteiro \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268374", "revid": "85894", "url": "https://gl.wikipedia.org/wiki?curid=268374", "title": "A Revolta, Carreira, Ribeira", "text": "A Revolta \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268375", "revid": "85894", "url": "https://gl.wikipedia.org/wiki?curid=268375", "title": "O Rueiro, Carreira, Ribeira", "text": "O Rueiro \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268376", "revid": "22570", "url": "https://gl.wikipedia.org/wiki?curid=268376", "title": "Sabart\u00e1n, Carreira, Ribeira", "text": "Sabart\u00e1n \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268377", "revid": "85894", "url": "https://gl.wikipedia.org/wiki?curid=268377", "title": "San Paio, Carreira, Ribeira", "text": "San Paio \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268378", "revid": "85894", "url": "https://gl.wikipedia.org/wiki?curid=268378", "title": "Sobreira, Carreira, Ribeira", "text": "Sobreira \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268379", "revid": "85894", "url": "https://gl.wikipedia.org/wiki?curid=268379", "title": "O Vilar, Carreira, Ribeira", "text": "O Vilar \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 143 habitantes (70 homes e 73 mulleres)."}
{"id": "268380", "revid": "1131", "url": "https://gl.wikipedia.org/wiki?curid=268380", "title": "Vix\u00e1n, Carreira, Ribeira", "text": "Vix\u00e1n \u00e9 un lugar da parroquia de Carreira no concello coru\u00f1\u00e9s de Ribeira, na comarca da Barbanza."}
{"id": "268381", "revid": "1131", "url": "https://gl.wikipedia.org/wiki?curid=268381", "title": "A Aldea, Casti\u00f1eiras, Ribeira", "text": "Casti\u00f1eiras \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 71 habitantes (37 homes e 34 mulleres)."}
{"id": "268382", "revid": "72012", "url": "https://gl.wikipedia.org/wiki?curid=268382", "title": "Os Areeiros, Casti\u00f1eiras, Ribeira", "text": "Os Areeiros \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 5 habitantes (2 homes e 3 mulleres)."}
{"id": "268383", "revid": "85894", "url": "https://gl.wikipedia.org/wiki?curid=268383", "title": "Casti\u00f1eiras, Casti\u00f1eiras, Ribeira", "text": "Casti\u00f1eiras \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 1.391 habitantes (660 homes e 731 mulleres)."}
{"id": "268384", "revid": "85894", "url": "https://gl.wikipedia.org/wiki?curid=268384", "title": "O Castro, Casti\u00f1eiras, Ribeira", "text": "O Castro \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza."}
{"id": "268385", "revid": "85894", "url": "https://gl.wikipedia.org/wiki?curid=268385", "title": "Os Curros, Casti\u00f1eiras, Ribeira", "text": "Os Curros \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza."}
{"id": "268386", "revid": "85894", "url": "https://gl.wikipedia.org/wiki?curid=268386", "title": "Fonte Ramil, Casti\u00f1eiras, Ribeira", "text": "Fonte Ramil \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a un habitante (un home)."}
{"id": "268387", "revid": "85894", "url": "https://gl.wikipedia.org/wiki?curid=268387", "title": "A Fonte Seca, Casti\u00f1eiras, Ribeira", "text": "A Fonte Seca \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza."}
{"id": "268388", "revid": "85894", "url": "https://gl.wikipedia.org/wiki?curid=268388", "title": "Mosqueiros, Casti\u00f1eiras, Ribeira", "text": "Mosqueiros \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 3 habitantes (1 home e 2 mulleres)."}
{"id": "268389", "revid": "22570", "url": "https://gl.wikipedia.org/wiki?curid=268389", "title": "Os P\u00e1ramos, Casti\u00f1eiras, Ribeira", "text": "Os P\u00e1ramos \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza."}
{"id": "268390", "revid": "1131", "url": "https://gl.wikipedia.org/wiki?curid=268390", "title": "A Revolta, Casti\u00f1eiras, Ribeira", "text": "A Revolta \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) non ten ning\u00fan habitantes."}
{"id": "268391", "revid": "85894", "url": "https://gl.wikipedia.org/wiki?curid=268391", "title": "O Rial, Casti\u00f1eiras, Ribeira", "text": "O Rial \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza."}
{"id": "268392", "revid": "69467", "url": "https://gl.wikipedia.org/wiki?curid=268392", "title": "Sebre, Casti\u00f1eiras, Ribeira", "text": "Sebre (\u00e1 espera da oficializaci\u00f3n da forma Xebre) \u00e9 un lugar da parroquia de Casti\u00f1eiras no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 8 habitantes (5 homes e 3 mulleres)."}
{"id": "268393", "revid": "1888", "url": "https://gl.wikipedia.org/wiki?curid=268393", "title": "La Voz de Bueu", "text": "La Voz de Bueu foi un peri\u00f3dico editado en Bueu entre 1904 e 1906.\nHistoria e caracter\u00edsticas.\nSubtitulado \"Semanario defensor de los intereses generales\", apareceu o 14 de febreiro de 1904. Dirixido por Ram\u00f3n Galup Maneiro, o seu administrador era Francisco Pardo. Public\u00e1ronse 120 n\u00fameros, cesando a s\u00faa edici\u00f3n o 26 de maio de 1906."}
{"id": "268394", "revid": "7523", "url": "https://gl.wikipedia.org/wiki?curid=268394", "title": "FC Rubin Kazan", "text": ""}
{"id": "268395", "revid": "85894", "url": "https://gl.wikipedia.org/wiki?curid=268395", "title": "O Adro, Corrubedo, Ribeira", "text": "O Adro \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268396", "revid": "56817", "url": "https://gl.wikipedia.org/wiki?curid=268396", "title": "A Atalaia, Corrubedo, Ribeira", "text": "A Atalaia \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268397", "revid": "89787", "url": "https://gl.wikipedia.org/wiki?curid=268397", "title": "Parque Natural das Hoces do R\u00edo Durat\u00f3n", "text": "O Parque Natural das Hoces do R\u00edo Durat\u00f3n, at\u00f3pase en Castela e Le\u00f3n, estend\u00e9ndose pola provincia de Segovia. O parque \u00e9 dun gran valor paisax\u00edstico: o r\u00edo Durat\u00f3n escavou durante s\u00e9culos un can\u00f3n onde son numerosas as ermidas e os mosteiros.\nFlora.\nAs especies m\u00e1is habituais son os xenebreiros, entre os cales est\u00e1n o xenebreiro com\u00fan e a subespecie thurifera.\nFauna.\nPresenza de voitre branco e leonado. Outras especies salientables son a Calandra de Dupont, a Cotov\u00eda montesa e a Pica campestre."}
{"id": "268398", "revid": "98629", "url": "https://gl.wikipedia.org/wiki?curid=268398", "title": "Ben Bernanke", "text": "Benjamin Shalom Bernanke, nado en Augusta o 13 de decembro de 1953, \u00e9 un economista estadounidense, premio Nobel de Econom\u00eda en 2022. \nTraxectoria.\nDe orixe xud\u00eda, foi presidente da Reserva Federal (FED), o banco central dos Estados Unidos entre 2006 e 2014. Bernanke asumiu ese posto en febreiro de 2006 en substituci\u00f3n de Alan Greenspan.\nEconomista formado en Harvard (summa cum laude), obtivo o seu doutoramento no Instituto de Tecnolox\u00eda de Massachusetts.\nEn 2011 estivo considerado unha das persoas m\u00e1is poderosas do mundo pola \"Forbes\"."}
{"id": "268399", "revid": "98629", "url": "https://gl.wikipedia.org/wiki?curid=268399", "title": "Punto medio", "text": "O punto medio ( \u00b7 ), tam\u00e9n co\u00f1ecido como interpunto, \u00e9 un signo tipogr\u00e1fico con forma dun punto centrado verticalmente que se usa en r\u00f3tulos para separar categor\u00edas, sobre todo se van con mai\u00fasculas:\nHistoria.\nOs usos m\u00e1is antigos do punto medio rem\u00f3ntanse \u00e1 epigraf\u00eda, sendo empregado en varias escrituras, como as runas, para separar as palabras.\nEn grego antigo e lat\u00edn, no que era co\u00f1ecido como \"interpunctus\", este uso como separador era frecuente, a\u00ednda que non chegou a ser nunca sistem\u00e1tico e se limitaba xeralmente \u00e1s inscrici\u00f3ns en mai\u00fasculas.\nAs\u00ed temos, por exemplo: \n(en grego : \"lava os meus pecados e non s\u00f3 os meus ollos\", pal\u00edndromo que se pode atopar nas p\u00edas bautismais.\nEn lat\u00edn, al\u00e9n desta forma redonda us\u00e1base \u00e1s veces no seu lugar un pequeno tri\u00e1ngulo equil\u00e1tero co v\u00e9rtice virado para arriba ou para abaixo, que contin\u00faa a empregarse nas inscrici\u00f3ns en lat\u00edn contempor\u00e1neas.\nO punto en Matem\u00e1ticas xa era empregado por Leibniz, ao que non lle gustaba o signo de multiplicaci\u00f3n \u00d7. O uso do punto medio estendeuse durante o s\u00e9culo XVIII.\nUso como signo tipogr\u00e1fico e de puntuaci\u00f3n.\nChin\u00e9s.\nEn chin\u00e9s empr\u00e9gase \u00e1s veces o punto medio nas transcrici\u00f3ns doutras linguas para separar o nome de p\u00eda do apelido dunha persoa. As\u00ed, por exemplo, (\"W\u0113ili\u00e1n\u00b7Sh\u0101sh\u00ecb\u01d0y\u01ce\") \u00e9 a transliteraci\u00f3n de \"William Shakespeare\". \nEste signo divisor tam\u00e9n se usa para separar o t\u00edtulo dun libro do t\u00edtulo dun cap\u00edtulo cando se mencionan consecutivamente.\nCoreano.\nEmpr\u00e9gase no coreano escrito a modo de barra para sinalar unha lista de d\u00faas ou m\u00e1is palabras ou funcionando de modo similar ao gui\u00f3n en casos como \ubbf8\u00b7\uc18c\uad00\uacc4 (\"relaci\u00f3ns americano-sovi\u00e9ticas\").\nFranc\u00e9s.\nEn franc\u00e9s, \u00fasase \u00e1s veces \u2014 dentro da loita contra o sexismo ling\u00fc\u00edstico \u2014 para inclu\u00edr nunha mesma palabra os x\u00e9neros feminino e masculino. As\u00ed, para dicir \"les salari\u00e9s et les salari\u00e9es\" (os asalariados e as asalariadas) acons\u00e9llase escribir \"les salari\u00e9\u00b7e\u00b7s\".\nGrego.\nEn grego \u00fasase a mi\u00fado de modo incorrecto o punto medio para representar o punto superior chamado , un signo de puntuaci\u00f3n equivalente ao punto e coma que xa disp\u00f3n de c\u00f3digo propio en Unicode: U+0387.\nXapon\u00e9s.\nEn xapon\u00e9s empr\u00e9gase con frecuencia para separar as palabras estranxeiras escritas en katakana. As\u00ed, por exemplo, \"(sa-n-ti-a-go\u00b7de\u00b7co-n-po-su-te-e-ra)\" \u00e9 a transcrici\u00f3n de \"Santiago de Compostela\". Hai que ter en conta que o xapon\u00e9s non utiliza espazos nin ning\u00fan tipo de puntuaci\u00f3n para separar as palabras, sen\u00f3n que emprega para tal fin unha combinaci\u00f3n das escrituras katakana, kanji e hiragana.\nOutros dos varios usos que ten o punto medio en xapon\u00e9s son: \nXeorxiano.\nEn xeorxiano o punto medio \u00e9 utilizado como coma de puntuaci\u00f3n.\nUso como signo diacr\u00edtico.\nAragon\u00e9s.\nEmpr\u00e9gase no dialecto belset\u00e1n, no que existen o \"l\u00b7l\" e o \"n\u00b7n xeminados\".\nCatal\u00e1n.\nNo catal\u00e1n, o \"punt volat\" col\u00f3case entre dous l para formar o grafema \"ela geminada\" (l\u00b7l), que se pronuncia como un l longo [\u026b\u02d0] e que se op\u00f3n ao d\u00edgrafo \"ela palatal \" (ll), que se pronuncia [\u028e].\nP. ex.: \"cel\u00b7la\" (cela) / \"cella\" (cella).\nCando se separa a s\u00edlaba ao final de li\u00f1a, o \"punt volat\" \u00e9 substitu\u00eddo por un trazo: intel- ligent.\nA\u00ednda que se considera un erro ortogr\u00e1fico, cando o \"punt volat\" non est\u00e1 dispo\u00f1ible acostuma empregarse no seu lugar un punto ou un gui\u00f3n: \"col.lecci\u00f3\" ou \"col-lecci\u00f3\".\nFranco-provenzal.\nEn franco-provenzal serve para distinguir os seguintes grafemas:\nOccitano.\nNo dialecto gasc\u00f3n ch\u00e1mase \"ponch interior \" e util\u00edzase para distinguir:\nP. ex.: \"vinha\" (vi\u00f1a) / \"in\u00b7h\u00e8rn\" (inferno).\nP. ex.: \"deishar\" (deixar) / \"des\u00b7har\" (desfacer).\nTaiwan\u00e9s.\nNa escrita \"pe\u030dh-\u014de-j\u012b\" do taiwan\u00e9s, o punto medio empreg\u00e1base en lugar do signo diacr\u00edtico \"punto superior dereito\", que colocado \u00e1 dereita dunha vogal indica que \u00e9 m\u00e1is aberta, dado que moitos tipos de letra non dispu\u00f1an dese car\u00e1cter. A\u00ednda que hoxe en d\u00eda xa o ofrecen a vella pr\u00e1ctica contin\u00faa.\nUsos nas ciencias.\nMatem\u00e1ticas.\nEn Matem\u00e1ticas p\u00f3dese utilizar un punto medio pequeno para representar a multiplicaci\u00f3n. As\u00ed, por exemplo, \"x\"\u2219\"y\", simboliza o produto de \"x\" por \"y\". Cando se emprega con escalares equivale a \u00d7. As\u00ed, \"x\"\u2219\"y\" \u00e9 o mesmo que \"x\"\u00d7\"y\". Non obstante, se se trata de vectores o punto \u00e9 o produto escalar; a cruz (\u00d7), o produto vectorial. Para este uso existe un car\u00e1cter Unicode propio: U+2219 (\u2219).\nEn publicaci\u00f3ns brit\u00e1nicas, sobre todo cient\u00edficas ou matem\u00e1ticas, de ata mediados dos anos 1970 o \"punto decimal\" era representado tipograficamente de modo habitual cun punto medio. Cando en 1971 a libra esterlina foi convertida \u00e1 forma decimal, a recomendaci\u00f3n oficial era escribir a parte decimal cun punto elevado ( \u00a320\u00b745) e usar o punto decimal ordinario s\u00f3 cando as constrici\u00f3ns tipogr\u00e1ficas o fixesen inevitable. A grande difusi\u00f3n no Reino Unido de m\u00e1quinas de escribir electr\u00f3nicas e calculadoras fabricadas no Xap\u00f3n e nos Estados Unidos foi probablemente a causa principal do declive deste punto medio decimal, que non obstante a\u00ednda hoxe en d\u00eda pode verse en c\u00edrculos acad\u00e9micos.\nQu\u00edmica.\nEn Qu\u00edmica empr\u00e9gase para representar separadamente funci\u00f3ns qu\u00edmicas dentro de compostos. As\u00ed, por exemplo, a dolomita: CaMg(CO3)2, para destacar que se trata dun carbonato dobre de calcio e magnesio, repres\u00e9ntase CaCO3\u00a0\u2219\u00a0MgCO3.\nInform\u00e1tica.\nEn Inform\u00e1tica, o punto medio empr\u00e9gase nalg\u00fans procesadores de texto, como o Microsoft Word e o LibreOffice Writer, para sinalar cada un dos espazos en branco dun texto cando se mostran as marcas de formato premendo o bot\u00f3n \"caracteres non imprimibles\" da barra de ferramentas."}
{"id": "268400", "revid": "23204", "url": "https://gl.wikipedia.org/wiki?curid=268400", "title": "Chilamathur", "text": "Chilamathur (en telugu: \u0c1a\u0c3f\u0c32\u0c2e\u0c24\u0c42\u0c30\u0c41) \u00e9 unha localidade da India, no distrito de Anantapur, estado de Andhra Pradesh.\nAt\u00f3pase a unha altitude de 704 msnm a 466\u00a0km da capital estatal, Hyderabad, na zona horaria UTC +5:30.\nSegundo estimaci\u00f3n 2010 contaba cunha poboaci\u00f3n de 315 728 habitantes."}
{"id": "268401", "revid": "56817", "url": "https://gl.wikipedia.org/wiki?curid=268401", "title": "Sh2-1", "text": "Sh 2-1, tam\u00e9n co\u00f1ecida coma Sharpless 1, \u00e9 unha nebulosa de reflexi\u00f3n da constelaci\u00f3n de Scorpius. Amosase coma unha \"mancha\" modestamente brillante e \u00e9 un dos obxectos do cat\u00e1logo Sharpless m\u00e1is f\u00e1ciles de observar. Pos\u00fae unha estrela central aparentemente dentro da nebulosidade, pero con todo, non forma parte do seu sistema, a nebulosa nin sequera \u00e9 un vello remanente desta estrela.\nA \u00e1rea nebulosa \u00e9 moi grande, cunha forma irregular que se amosa coma un arco de 180\u00b0 \u00f3 redor dunha estrela central. A nebulosa ten un di\u00e1metro aparente, que abrangue preto de 150' e est\u00e1 a unha distancia estimada de preto de 650 anos luz."}
{"id": "268403", "revid": "27155", "url": "https://gl.wikipedia.org/wiki?curid=268403", "title": "Translocaci\u00f3n de grupo", "text": ""}
{"id": "268404", "revid": "56817", "url": "https://gl.wikipedia.org/wiki?curid=268404", "title": "Fosfolipase", "text": "As fosfolipases son unha clase de encimas que hidrolizan os enlaces \u00e9ster presentes nos fosfol\u00edpidos. Os produtos resultantes da reacci\u00f3n poden ser \u00e1cidos graxos que estaban unidos ao glicerol do fosfol\u00edpido, ou outros compo\u00f1entes do fosfol\u00edpido, dependendo do punto da mol\u00e9cula onde rompan o enlace.\nClasificaci\u00f3n.\nDependendo do enlace \u00e9ster que escinden clasif\u00edcanse como A1, A2, B, C ou D. As fosfolipases C e D son consideradas fosfodiesterases.\nFosfolipase A1.\nAs fosfolipases A1 (PLA1) hidrolizan o enlace \u00e9ster entre o primeiro acilo e o glicerol.\nFosfolipase A2.\nAs fosfolipases A2 (PLA2) hidrolizan o enlace \u00e9ster entre o segundo acilo e o glicerol. Libera o \u00e1cido graxo \u00e1cido araquid\u00f3nico e lisofosfol\u00edpido. \nFosfolipase B.\nAs fosfolipases B (PLB) hidrolizan o enlace \u00e9ster do primeiro acilo e o do segundo co glicerol.\nFosfolipase C.\nAs fosfolipases C (PLC) hidrolizan o enlace \u00e9ster entre o glicerol e o grupo fosfato. Como cortan o enlace antes do fosfato liberan diacilglicerol e o conxunto fosfato-cabeza polar. Son importantes na transduci\u00f3n de sinais na c\u00e9lula, xa que liberan o segundo mensaxeiro inositol trifosfato.\nFosfolipase D.\nAs fosfolipases D (PLD) hidrolizan o enlace \u00e9ster entre o fosfato e o grupo variable. Cortan o enlace despois do fosfato, polo que liberan \u00e1cido fosfat\u00eddico e un alcohol da cabeza polar do fosfol\u00edpido."}
{"id": "268405", "revid": "89787", "url": "https://gl.wikipedia.org/wiki?curid=268405", "title": "Lipase pancre\u00e1tica", "text": "A lipase pancre\u00e1tica, tam\u00e9n chamada triacilglicerol lipase pancre\u00e1tica, \u00e9 un encima segregado polo p\u00e1ncreas, que act\u00faa no intestino delgado, e \u00e9 a principal lipase que hidroliza os l\u00edpidos da dieta durante a dixesti\u00f3n no aparato dixestivo humano. Converte os triglic\u00e9ridos (triacilglicerois) que se encontran nas graxas e aceites da dieta en monoglic\u00e9ridos (monoacilglicerois) e \u00e1cidos graxos libres, ao cortar dous dos enlaces \u00e9ster entre o glicerol e os \u00e1cidos graxos (deixando intacto o enlace co \u00e1cido graxo central). O encima pertence \u00e1 familia das triglic\u00e9rido lipases.\nOs sales biliares segregados polo f\u00edgado e almacenados na ves\u00edcula biliar son liberados no duodeno, onde rodean e enulsionan as grandes pingas de graxa en pequenas pingui\u00f1as, o que incrementa a s\u00faa \u00e1rea superficial global, o cal facilita que a lipase acceda e procese m\u00e1is eficazmente as mol\u00e9culas de graxa (triglicerois). A lipase pancre\u00e1tica produce dous \u00e1cidos graxos libres e unha mol\u00e9cula de 2-monoacilglicerol, que despois baixan polo intestino delgado e absorbidos.\nA diferenza doutros encimas pancre\u00e1ticos, que est\u00e1n inactivos no p\u00e1ncreas e son activados por clivaxe proteol\u00edtica cando chegan ao duodeno (por exemplo o tripsin\u00f3xeno), a lipase pancre\u00e1tica \u00e9 segregada na s\u00faa forma madura, a\u00ednda que s\u00f3 realiza unha cat\u00e1lise eficiente se est\u00e1 presente no duodeno o encima colipase. A colipase pancre\u00e1tica \u00fanese ao dominio C-terminal non catal\u00edtico da lipase, o que a estabiliza na s\u00faa conformaci\u00f3n activa e aumenta a hidrofobicidade do sitio activo. \u00c1 s\u00faa vez a colipase debe ser activada pola tripsina.\nNos humanos a lipase pancre\u00e1tica est\u00e1 codificada no xene PNLIP do cromosoma 10.\nImportancia para o diagn\u00f3stico.\nA lipase pancre\u00e1tica segr\u00e9gase ao duodeno. Normalmente a s\u00faa concentraci\u00f3n no soro sangu\u00edneo \u00e9 moi baixa, pero cando hai un trastorno extremo da funci\u00f3n pancre\u00e1tica, como na pancreatite ou no adenocarcinoma pancre\u00e1tico, o p\u00e1ncreas pode comezar a autolisarse e a liberar ao soro encimas pancre\u00e1ticos como a lipase, polo que o seu nivel no soro aumenta. Medindo as concentraci\u00f3ns de lipase pancre\u00e1tica no soro, pode diagnosticarse a pancreatite aguda.\nFamilia da lipase pancre\u00e1tica (triglic\u00e9rido lipases).\nA familia das triglic\u00e9rido lipases (n\u00famero EC 3.1.1.3) est\u00e1 formada polos encimas lipol\u00edticos que hidrolizan os enlaces \u00e9ster dos triglic\u00e9ridos, \u00e1 que pertence a lipase pancre\u00e1tica. \u00c9 unha familia amplamente distribu\u00edda en animais, plantas e procariotas.\nExisten polo menos tres isoencimas espec\u00edficos de tecidos nos vertebrados superiores, o pancre\u00e1tico, o hep\u00e1tico e o g\u00e1strico/lingual. Estas lipases est\u00e1n estreitamente relacionadas unhas con outras e coa lipoprote\u00edna lipase (EC 3.1.1.34), a cal hidroliza os triglic\u00e9ridos nos quilomicrons e lipoprote\u00ednas de moi baixa densidade (VLDL).\nA rexi\u00f3n m\u00e1is conservada en todas estas prote\u00ednas est\u00e1 centrada arredor dun residuo de serina, que participa, xunto cun residuo de histidina e outro de \u00e1cido asp\u00e1rtico, nun sistema de relevo de carga. Esta rexi\u00f3n est\u00e1 tam\u00e9n presente nas lipases de procariotas e na lecit\u00edn-colesterol aciltransferase (EC 2.3.1.43) (LCAT), que catliza a transferencia de \u00e1cidos graxos entre a fosfatidilcolina e o colesterol.\nProte\u00ednas humanas que conte\u00f1en este dominio.\nLIPC; LIPG; LIPH; LIPI; LPL; PLA1A; PNLIP; PNLIPRP1;\nPNLIPRP2; PNLIPRP3;\nV\u00e9xase tam\u00e9n.\nBibliograf\u00eda.\n\"Este artigo cont\u00e9n textos de InterPro IPR013818 en dominio p\u00fablico\"."}
{"id": "268406", "revid": "27155", "url": "https://gl.wikipedia.org/wiki?curid=268406", "title": "Lipase pancre\u00e1tica humana", "text": ""}
{"id": "268407", "revid": "27155", "url": "https://gl.wikipedia.org/wiki?curid=268407", "title": "Triacilglicerol lipase pancre\u00e1tica", "text": ""}
{"id": "268408", "revid": "27155", "url": "https://gl.wikipedia.org/wiki?curid=268408", "title": "PNLIP", "text": ""}
{"id": "268409", "revid": "32797", "url": "https://gl.wikipedia.org/wiki?curid=268409", "title": "Laureano Poza Juncal", "text": "Laureano Poza Juncal, nado en Pontevedra en 1908 e finado na Cidade de M\u00e9xico o 31 de xaneiro de 1996, foi un qu\u00edmico e pol\u00edtico galego.\nTraxectoria.\nFillo de Joaqu\u00edn Poza Cobas e de Pilar Juncal, estudou Qu\u00edmicas, licenci\u00e1ndose cun brillante historial acad\u00e9mico e foi dirixente da FUE. Foi profesor de Qu\u00edmica Industrial Org\u00e1nica e An\u00e1lise Qu\u00edmico na Escola Industrial de Vigo. Socio do Centro Republicano de Pontevedra, militou en Acci\u00f3n Republicana e despois en Izquierda Republicana. Nas elecci\u00f3ns de febreiro de 1936 interveu en actos pol\u00edticos na provincia de Pontevedra. Foi depurado en 1936 do seu posto de profesor. Exiliouse en M\u00e9xico, onde foi profesor de Ciencias Qu\u00edmicas na Universidade Internacional e no Instituto Hispano-Mexicano Ruiz de Alarc\u00f3n. Fixo investigaci\u00f3ns coa urotropina e outros medicamentos. En M\u00e9xico aproximouse ao grupo dos socialistas galegos exiliados, foi copatrocinador da revista \"Vieiros\" e publicou \"Pensamientos Filos\u00f3ficos y Proyecciones Esot\u00e9ricas\".\nVida persoal.\nCasou con Elisa D\u00edaz Riva."}
{"id": "268410", "revid": "127505", "url": "https://gl.wikipedia.org/wiki?curid=268410", "title": "Laureano Poza Est\u00e9vez", "text": "Laureano Poza Est\u00e9vez, finado en Pontevedra o 17 de marzo de 1900, foi un empresario e pol\u00edtico galego.\nTraxectoria.\nEbanista e contratista de obras en Pontevedra. Foi espiritista. Casou con Casilda Cobas Juncal e foi pai de Celestino, Joaqu\u00edn, Josefa, Casilda, Agripina e Peregrina Poza Cobas."}
{"id": "268411", "revid": "27155", "url": "https://gl.wikipedia.org/wiki?curid=268411", "title": "Familia da lipase pancre\u00e1tica", "text": ""}
{"id": "268412", "revid": "27155", "url": "https://gl.wikipedia.org/wiki?curid=268412", "title": "Triglic\u00e9rido lipases", "text": ""}
{"id": "268416", "revid": "22570", "url": "https://gl.wikipedia.org/wiki?curid=268416", "title": "M\u00e1is-menos", "text": "O sinal m\u00e1is-menos () \u00e9 un s\u00edmbolo matem\u00e1tico empregado con distintos significados tam\u00e9n noutros campos. Outro s\u00edmbolo relacionado con este \u00e9 o menos-m\u00e1is (\u2213).\nHistoria.\nUnha versi\u00f3n do signo, coa palabra francesa \"ou\", aparece nunha obra de Albert Girard de 1626 e o signo na forma moderna foi empregado por William Oughtred en \"Clavis Mathematicae\", en 1631.\nUsos.\nEn Matem\u00e1ticas indica que un n\u00famero ou unha expresi\u00f3n pode tomar dous valores, un positivo e un negativo, como na soluci\u00f3n da ecuaci\u00f3n \"x\"2 = 1, que \u00e9 \"x\" = \u00b11, \u00e9 dicir, \"x\" = +1 ou \"x\" = \u20131.\nNalg\u00fans casos empr\u00e9gase para resumir d\u00faas ecuaci\u00f3ns, como na f\u00f3rmula para resolver ecuaci\u00f3ns de segundo grao: :formula_1\nque describe as d\u00faas soluci\u00f3ns da ecuaci\u00f3n \"ax\"2\u00a0+\u00a0\"bx\"\u00a0+\u00a0\"c\"\u00a0=\u00a00.\nDo mesmo xeito as d\u00faas f\u00f3rmulas trigonom\u00e9tricas \npoden resumirse con\nEn Estat\u00edstica e outras ciencias experimentais indica o erro aleatorio ou erro nunha medida, no caso da estat\u00edstica a mi\u00fado o desv\u00edo est\u00e1ndar.\nEn xadrez o s\u00edmbolo \u00b1 indica vantaxe para o xogador branco, mentres o s\u00edmbolo \u2213 representa vantaxe para o xogador negro."}
{"id": "268418", "revid": "23204", "url": "https://gl.wikipedia.org/wiki?curid=268418", "title": "Escape from L.A.", "text": ""}
{"id": "268421", "revid": "56817", "url": "https://gl.wikipedia.org/wiki?curid=268421", "title": "El Amigo del Pueblo (1868)", "text": "El Amigo del Pueblo foi un peri\u00f3dico editado na Coru\u00f1a en 1868.\nHistoria e caracter\u00edsticas.\nSubtitulado \"Peri\u00f3dico de la tarde\", ti\u00f1a como lema \"Todo por el pueblo y para el pueblo. \u00a1Viva la revoluci\u00f3n!\". Apareceu o 17 de outubro de 1868. Public\u00e1base os luns, xoves e s\u00e1bados. Peri\u00f3dico de car\u00e1cter pol\u00edtico, estaba redactado por Eduardo V\u00e1zquez Taboada, Romualdo Real e Luis Tettamancy."}
{"id": "268423", "revid": "5863", "url": "https://gl.wikipedia.org/wiki?curid=268423", "title": "Paul Val\u00e9ry", "text": "Ambroise Paul Toussaint Jules Val\u00e9ry, nado en S\u00e8te (H\u00e9rault) o 30 de outubro de 1871 e finado en Par\u00eds o 20 de xullo de 1945, foi un escritor, poeta e fil\u00f3sofo franc\u00e9s.\nTraxectoria.\nFillo dun pai de orixe corsa e dunha nai xenovesa, Paul Val\u00e9ry comezou os seus estudos na poboaci\u00f3n costeira de S\u00e8te (daquela \"Cette\") cos dominicos, despois continuou no colexio de S\u00e8te e finalmente no liceo de Montpellier. Empezou estudos de dereito en 1889. Este mesmo ano, publicou os seus primeiros versos na \"Revue maritime de Marseille\". A s\u00faa poes\u00eda desta \u00e9poca inscr\u00edbese na esfera de influencia simbolista. En 1890, o seu encontro con Pierre Lou\u00ffs foi determinante para a orientaci\u00f3n da s\u00faa vida de poeta. Este \u00faltimo presentoulle a Andr\u00e9 Gide e introduciuno no estreito c\u00edrculo de St\u00e9phane Mallarm\u00e9. Paul Val\u00e9ry foille fiel ata a s\u00faa solitaria morte.\nObra.\nP\u00f3stuma: "}
{"id": "268424", "revid": "1888", "url": "https://gl.wikipedia.org/wiki?curid=268424", "title": "Pedro Martul Rey", "text": "Pedro Martul Rey, nado en Santa Baia de Camba (Rodeiro) o 3 de xullo de 1909 e finado en Santiago de Compostela o 18 de maio de 1982, foi un profesor e escritor galego.\nTraxectoria.\nRealizou estudos universitarios en Santiago de Compostela. Casou con Mar\u00eda de los \u00c1ngeles Tob\u00edo Fern\u00e1ndez en 1931 e trasl\u00e1danse a Madrid, onde traballou durante un tempo no Centro de Estudios Hist\u00f3ricos. Ga\u00f1ou as oposici\u00f3ns a catedr\u00e1tico de ensino medio e trasladouse a Monforte de Lemos. Durante ese tempo tivo algunha actividade pol\u00edtica participando en mitins. O golpe de Estado do 18 de xullo de 1936 colleuno en Madrid. Permaneceu uns meses na cidade, e despois trasladouse a Valencia e finalmente a Orihuela, onde foi profesor de ensino medio. En 1938 foi destinado \u00e1 Escola de Xefes e Oficiais de Carabineiros de Caldes de Montbui. Dende al\u00ed cruzou os Pireneos por Le Perthus coa s\u00faa muller e o seu primeiro fillo, Pedro, en xaneiro de 1939.\nDespois de pasar varios meses nos campos de refuxiados de Montpellier e Argel\u00e8s sur Mer, reuniuse coa s\u00faa muller en Monte Limar e deciden marchar a Am\u00e9rica. Dende Bordeos embarcaron no \"Ipanema\" rumbo a M\u00e9xico, chegando a Veracruz en xullo de 1939. En M\u00e9xico foi director, fundador e profesor do Instituto Hispano-Mexicano Ruiz de Alarc\u00f3n, establecendo tam\u00e9n unha forte amizade co presidente mexicano L\u00e1zaro C\u00e1rdenas. Relacionouse ademais con outros intelectuais vinculados a instituci\u00f3ns culturais, como Ventura Castro Leal, Silvia Herzog, Vicente Le\u00f1ero, Espinosa Meireles ou outros de distinta significaci\u00f3n como Lombardo Toledano ou Alfonso Reyes. Asistiu con frecuencia \u00e1s reuni\u00f3ns que se organizaban na casa de Indalecio Prieto. Co peche do Instituto ao redor do ano 1943 pasou a ser profesor da Escola Superior de Guerra en M\u00e9xico D.F.. Nos \u00faltimos anos do exilio comezou a dedicarse ao negocio dos seguros, actividade coa que seguiu cando regresou a Galicia en 1948.\nResidiu na Coru\u00f1a at\u00e9 1955, ano no que se trasladou a Santiago de Compostela. Dende 1949 traballou na empresa de seguros Galicia S.A., ata que se reincorporou como profesor de Ensino Secundario no Instituto Xelm\u00edrez de Santiago en 1961. Neses anos publicou artigos nos xornais \"La Voz de Galicia\", \"El Correo Gallego\" e \"La Regi\u00f3n\".\n\u00c9 pai de Lu\u00eds Martul Tob\u00edo."}
{"id": "268429", "revid": "6279", "url": "https://gl.wikipedia.org/wiki?curid=268429", "title": "Xeol\u00f3xico", "text": ""}
{"id": "268430", "revid": "6279", "url": "https://gl.wikipedia.org/wiki?curid=268430", "title": "Fisioxeogr\u00e1fico", "text": ""}
{"id": "268431", "revid": "6279", "url": "https://gl.wikipedia.org/wiki?curid=268431", "title": "Xeol\u00f3xicos", "text": ""}
{"id": "268432", "revid": "6279", "url": "https://gl.wikipedia.org/wiki?curid=268432", "title": "Xeol\u00f3xicas", "text": ""}
{"id": "268433", "revid": "6279", "url": "https://gl.wikipedia.org/wiki?curid=268433", "title": "Fisioxeogr\u00e1ficos", "text": ""}
{"id": "268434", "revid": "6279", "url": "https://gl.wikipedia.org/wiki?curid=268434", "title": "Fisioxeogr\u00e1ficas", "text": ""}
{"id": "268435", "revid": "6279", "url": "https://gl.wikipedia.org/wiki?curid=268435", "title": "Fisioxeogr\u00e1fica", "text": ""}
{"id": "268436", "revid": "6279", "url": "https://gl.wikipedia.org/wiki?curid=268436", "title": "Estados non reco\u00f1ecidos", "text": ""}
{"id": "268437", "revid": "6279", "url": "https://gl.wikipedia.org/wiki?curid=268437", "title": "Fusos horarios", "text": ""}
{"id": "268440", "revid": "6279", "url": "https://gl.wikipedia.org/wiki?curid=268440", "title": "Euroasia", "text": ""}
{"id": "268441", "revid": "89787", "url": "https://gl.wikipedia.org/wiki?curid=268441", "title": "Loquendo", "text": "Loquendo (nome que significa \"Locuci\u00f3n\", e pronunciado [\"Locuendo\"]) \u00e9 unha empresa multinacional de tecnolox\u00eda de software, coa s\u00faa sede en Tur\u00edn, Italia. A empresa ofrece reco\u00f1ecemento, s\u00edntese e verificaci\u00f3n da voz e aplicaci\u00f3ns de comprobaci\u00f3n e identificaci\u00f3n. Loquendo foi fundada en 2001 pola empresa Telecom Italia, tam\u00e9n ten oficinas no Reino Unido, Espa\u00f1a, Alema\u00f1a, Francia e os Estados Unidos.\nOs produtos de Loquendo p\u00f3dense atopar nos GPS, sexan xa incorporados no coche ou port\u00e1tiles, nos dispositivos para os discapacitados, tel\u00e9fonos intelixentes, libros electr\u00f3nicos, caixeiros autom\u00e1ticos con voz, v\u00eddeoxogos de ordenador, electrodom\u00e9sticos controlados por voz e outros produtos.\nOs seus produtos recibiron varios premios, inclu\u00edndo \"Speech Engine Leader\" entregado por \"Speech Technologies\" nos anos 2007, 2008 e 2009. Tam\u00e9n foi considerado por \"Speech Technologies\" o l\u00edder do mercado no 2009 e 2010. O 30 de setembro de 2011, Nuance (un dos principais competidores de Loquendo) anunciou que adquiriu Loquendo."}
{"id": "268449", "revid": "22570", "url": "https://gl.wikipedia.org/wiki?curid=268449", "title": "Metr\u00f3pole ortodoxa grega de Rodas", "text": "A metr\u00f3pole de Rodas (en grego: \"\u0399\u03b5\u03c1\u03ac \u039c\u03b7\u03c4\u03c1\u03cc\u03c0\u03bf\u03bb\u03b9\u03c2 \u03a1\u03cc\u03b4\u03bf\u03c5\") \u00e9 unha das cinco xurisdici\u00f3ns eclesi\u00e1sticas da Igrexa Ortodoxa de Constantinopla no Dodecaneso. Ten a s\u00faa s\u00e9 na vila de Rodas.\nHistoria.\nA illa de Rodas menci\u00f3nase nos Feitos dos Ap\u00f3stolos, nos viaxes de San Paulo, e consid\u00e9rase que el \u00e9 o fundador da Igrexa na illa, acompa\u00f1ado por Silas. Desco\u00f1\u00e9cese con exactitude cando Rodas tivo o seu primeiro bispo, mais a s\u00e9 episcopal converteuse moi cedo en metropolitana, e a s\u00faa provincia eclesi\u00e1stica estend\u00edase, logo de 732, sobre a maior parte das illas do mar Exeo. Segundo a tradici\u00f3n no s\u00e9culo I tivo o seu primeiro bispo, Pr\u00f3coro, a\u00ednda que deco\u00f1\u00e9cese cando foi creada a diocese.\nAt\u00e9 a ocupaci\u00f3n da illa polos Cabaleiros de Rodas, a metr\u00f3pole viviu un per\u00edodo de florecemento, e os seus bispos participaron nos concilios ecum\u00e9nicos: Theod\u00f3sios no V, Is\u00eddoros no VI e L\u00e9on no VII.\nDurante a \u00e9poca en que a illa foi gobernada polos Cabaleiros de Rodas, a metr\u00f3pole entrou nun per\u00edodo cr\u00edtico. O metropolita de Rodas foi despoxado do seu cargo, e foi instalado un arcebispo latino para sustituilo. O Patriarcado Ecum\u00e9nico continuou a nomear bispos de Rodas, a\u00ednda que os latinos non permitiron que tomaran posesi\u00f3n da s\u00e9. En 1369 a administraci\u00f3n da metr\u00f3pole foi asignada \u00e1 metr\u00f3pole de Side.\nPoucos cambios produc\u00edronse no s\u00e9culo XV, por mor da ca\u00edda de Constantinopla e a ameaza da invasi\u00f3n otom\u00e1. Os latinos permitiron a instalaci\u00f3n do bispo ortodoxo, e ao Concilio de Florencia asistiu o bispo Natanael, mais \u00e1 s\u00faa volta o arcebispo latino non lle permitiu desembarcar.\nEn 1522 Rodas foi ocupada polos turcos. O metropolita Eftimios foi aforcado (c. 1525) baixo a acusaci\u00f3n de instigar un movemento revolucionario. Durante o per\u00edodo otom\u00e1n, por\u00e9n, a vida da Igrexa foi relativamente tranquila, a\u00ednda que non escapou \u00e1s arbitrariedades dos conquistadores. Durante os anos da Revoluci\u00f3n e os que seguiron, a Igrexa sufriu persecuci\u00f3ns e os seus privilexios foron abolidos. O firm\u00e1n do sultan Mahmud II restaurounos en 1835, mais foron abolidos novamente na \u00e9poca dos Mozos Turcos.\nEn 1912 Rodas, como o resto de illas do Dodecaneso, estivo baixo dominio italiano. Nun comezo respectaron a Igrexa, mais a partir de 1923 comezou unha campa\u00f1a de italianizaci\u00f3n das illas, enviando colonos italianos \u00e1s mesmas e procurando o seu casamento con gregos e a Igrexa ortodoxa foi substitu\u00edda pola cat\u00f3lica. O peso da ocupaci\u00f3n caeu especialmente sobre o metropolita Apostolos Trifonos, quen renunciou en 1946. Logo da incorporaci\u00f3n do Dodecaneso a Grecia, a Metr\u00f3pole de Rodas entrou no seu per\u00edodo moderno da historia.\nEn 2004 perdeu xurisdici\u00f3n sobre as illas de Symi, Halki, Tilos e Kastellorizo, que formaron a metr\u00f3pole de Syme; e sobre a illa de N\u00edsiros, que pasou a formar parte da metr\u00f3pole de Cos."}
{"id": "268456", "revid": "25871", "url": "https://gl.wikipedia.org/wiki?curid=268456", "title": "Francisco de la Due\u00f1a y Cisneros", "text": "Francisco de la Due\u00f1a Nova y Cisneros Molina y Pe\u00f1arrubia, tam\u00e9n co\u00f1ecido como Francesc Antoni de la Due\u00f1a y Cisneros. Nado en Villanueva de la Fuente, Cidade Real o 17 de novembro de 1753 e finado en Madrid o 8 de novembro de 1821. Foi un relixioso castel\u00e1n pertencente a unha familia de hidalgos rurais e Copr\u00edncipe de Andorra.\nTraxectoria.\nFrancisco foi nomeado\u00a0Bispo de Urgell e polo tanto Copr\u00edncipe de Andorra desde o 29 de outubro\u00a0de 1797\u00a0ao 23 de setembro de 1816.\nO 24 de febreiro de 1810 foi elixido deputado nas Cortes de C\u00e1diz, e exerceu como Presidente do Congreso dos Deputados desde o 1 ao 30 de abril de 1814.\nEn 1816 deixa o seu posto como bispo de Urgell tras ser nomeado Bispo de Sogorbe, posto no que permanece ata a s\u00faa morte. No 1817 foi nomeado c\u00f3engo doutoral da Catedral de Salamanca.\nEtapa no Congreso dos Deputados.\nDurante a s\u00faa etapa como deputado Francisco deu o seu apoio \u00e1 Constituci\u00f3n de C\u00e1diz de 1812 e \u00e1 pol\u00edtica liberal da supresi\u00f3n dos conventos."}
{"id": "268457", "revid": "98629", "url": "https://gl.wikipedia.org/wiki?curid=268457", "title": "Ram\u00f3n L\u00e1zaro de Dou y de Bassols", "text": "Ram\u00f3n L\u00e1zaro de Dou y de Bassols, nado en Barcelona o 11 de febreiro de 1742 e finado en Cervera o 14 de decembro de 1832, foi un pol\u00edtico catal\u00e1n. Deputado provincial por Catalu\u00f1a para as Cortes de C\u00e1diz, foi elixido primeiro Presidente das Cortes espa\u00f1olas, na sesi\u00f3n inaugural celebrada na Illa de Le\u00f3n o 24 de setembro de 1810, obtendo cincuenta votos fronte aos corenta e cinco de Benito Hermida, o anterior Presidente provisional. No 1813 exerceu ademais de deputado do clero da provincia de Tarragona.\nTraxectoria.\nEstudou nun colexio xesu\u00edta de Cordell\u00e9s e posteriormente dereito en Cervera, obtendo en 1770 a c\u00e1tedra de Decretais de Cervera. Ordenouse sacerdote e publicou varias obras, entre elas a m\u00e1is interesante \"Instituciones del derecho p\u00fablico de Espa\u00f1a, con noticia del particular de Catalu\u00f1a y de las principales reglas de gobierno en cualquier estado\". En 1805 nome\u00e1rono chanceler da Universidade de Cervera, cargo que conservou ata a s\u00faa morte. Trala invasi\u00f3n dos Cen Mil Fillos de San Lu\u00eds, Dou foi investigado polo Real Decreto en 1824, sendo libre.\nReformista, de pensamento moderadamente conservador, votou \u00e1 soberan\u00eda nacional e asinou a Constituci\u00f3n de C\u00e1diz. As\u00ed mesmo, interveu nos debates sobre a abolici\u00f3n do tormento, a liberdade de imprenta, a organizaci\u00f3n das provincias, a reforma da Facenda e o regulamento do Consello de Rexencia. Declarouse partidario entusiasta da contribuci\u00f3n directa \u00fanica, proxectada xa polo Marqu\u00e9s da Ensenada, coa supresi\u00f3n das rendas provinciais e a conservaci\u00f3n das aduanas e alg\u00fans monopolios.\nDerogada a Constituci\u00f3n, consagrouse ao goberno da Universidade, continuando cos seus estudos econ\u00f3micos. Foi unha persoa con moita fama na \u00e9poca, tal era su fama que cando o Papa Gregorio XVI decidiu suprimir o cargo de chanceler nas universidades espa\u00f1olas, exceptuouse a Universidade de Cervera, na que este era chanceler.\nObras.\nAdemais de publicar folletos e dictames, foi un autor prol\u00edfico."}
{"id": "268458", "revid": "56817", "url": "https://gl.wikipedia.org/wiki?curid=268458", "title": "Sh2-2", "text": "Sh 2-2, tam\u00e9n co\u00f1ecida coma Sharpless 2, \u00e9 unha nebulosa de emisi\u00f3n da constelaci\u00f3n de Scorpius. Ten un brillo de grao medio, o cal dificulta a s\u00faa observaci\u00f3n. Crese que actualmente alberga unha estrela binaria de raios X que se orixinou na asociaci\u00f3n Scorpius OB1 e que foi expulsada da mesma.\nA \u00e1rea nebulosa \u00e9 moi grande e ten unha forma irregular, e tam\u00e9n pos\u00fae as caracter\u00edsticas dunha rexi\u00f3n H II. Ten un di\u00e1metro aparente de aproximadamente 60'."}
{"id": "268459", "revid": "387", "url": "https://gl.wikipedia.org/wiki?curid=268459", "title": "Caldwell 31", "text": ""}
{"id": "268460", "revid": "387", "url": "https://gl.wikipedia.org/wiki?curid=268460", "title": "Caldwell 19", "text": " #REDIRECCI\u00d3N IC 5146"}
{"id": "268461", "revid": "387", "url": "https://gl.wikipedia.org/wiki?curid=268461", "title": "Nebulosa do Casulo", "text": ""}
{"id": "268462", "revid": "387", "url": "https://gl.wikipedia.org/wiki?curid=268462", "title": "NGC 7023", "text": ""}
{"id": "268463", "revid": "387", "url": "https://gl.wikipedia.org/wiki?curid=268463", "title": "Caldwell 4", "text": ""}
{"id": "268464", "revid": "85894", "url": "https://gl.wikipedia.org/wiki?curid=268464", "title": "Campo da Agra, Corrubedo, Ribeira", "text": "Campo da Agra (\u00e1 espera da oficializaci\u00f3n da forma O Campo da Agra) \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "268465", "revid": "22570", "url": "https://gl.wikipedia.org/wiki?curid=268465", "title": "As Chiscas, Corrubedo, Ribeira", "text": "As Chiscas \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268466", "revid": "85894", "url": "https://gl.wikipedia.org/wiki?curid=268466", "title": "Corrubedo, Corrubedo, Ribeira", "text": "Corrubedo \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 657 habitantes (342 homes e 315 mulleres)."}
{"id": "268467", "revid": "85894", "url": "https://gl.wikipedia.org/wiki?curid=268467", "title": "O Espi\u00f1eirido, Corrubedo, Ribeira", "text": "O Espi\u00f1eirido \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a 21 habitantes (9 homes e 12 mulleres)."}
{"id": "268468", "revid": "85894", "url": "https://gl.wikipedia.org/wiki?curid=268468", "title": "O Faro, Corrubedo, Ribeira", "text": "O Faro \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a seis habitantes (catro homes e d\u00faas mulleres)."}
{"id": "268469", "revid": "22570", "url": "https://gl.wikipedia.org/wiki?curid=268469", "title": "F\u00f3ra de Portas, Corrubedo, Ribeira", "text": "F\u00f3ra de Portas \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268470", "revid": "69467", "url": "https://gl.wikipedia.org/wiki?curid=268470", "title": "Mexilloeiro, Corrubedo, Ribeira", "text": "Mexilloeiro (\u00e1 espera da oficializaci\u00f3n da forma O Mexilloeiro) \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268471", "revid": "85894", "url": "https://gl.wikipedia.org/wiki?curid=268471", "title": "A Pedra do Pino, Corrubedo, Ribeira", "text": "A Pedra do Pino \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 23 habitantes (14 homes e 9 mulleres)."}
{"id": "268472", "revid": "1131", "url": "https://gl.wikipedia.org/wiki?curid=268472", "title": "As Pitas, Corrubedo, Ribeira", "text": "As Pitas \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) conta non con ning\u00fan habitante."}
{"id": "268473", "revid": "85894", "url": "https://gl.wikipedia.org/wiki?curid=268473", "title": "O Porto, Corrubedo, Ribeira", "text": "O Porto \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268474", "revid": "85894", "url": "https://gl.wikipedia.org/wiki?curid=268474", "title": "O Prado, Corrubedo, Ribeira", "text": "O Prado \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268475", "revid": "69467", "url": "https://gl.wikipedia.org/wiki?curid=268475", "title": "Rocapill\u00f3n, Corrubedo, Ribeira", "text": "Rocapill\u00f3n (\u00e1 espera da oficializaci\u00f3n da forma Rocapell\u00f3n) \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268476", "revid": "22570", "url": "https://gl.wikipedia.org/wiki?curid=268476", "title": "Teira, Corrubedo, Ribeira", "text": "Teira \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 30 habitantes (16 homes e 14 mulleres)."}
{"id": "268477", "revid": "85894", "url": "https://gl.wikipedia.org/wiki?curid=268477", "title": "Torreiro, Corrubedo, Ribeira", "text": "Torreiro \u00e9 un lugar da parroquia de Corrubedo no concello coru\u00f1\u00e9s de Ribeira, na comarca da Barbanza."}
{"id": "268478", "revid": "1987", "url": "https://gl.wikipedia.org/wiki?curid=268478", "title": "Axeitos, Oleiros, Ribeira", "text": "Axeitos \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2018) ten 57 habitantes (27 homes e 30 mulleres)."}
{"id": "268479", "revid": "23204", "url": "https://gl.wikipedia.org/wiki?curid=268479", "title": "H\u00e5kan Hellstr\u00f6m", "text": "H\u00e5kan Hellstr\u00f6m, nado en V\u00e4stra Fr\u00f6lunda (Gotemburgo) o 2 de abril de 1974, \u00e9 un m\u00fasico sueco.\nTraxectoria.\nComezou s\u00faa carreira musical na banda de indie pop Broder Daniel, onde tocou a bater\u00eda entre 1988 e 1994. Nese ano deixou o grupo e uniuse \u00e1 banda de rock alternativo Honey is Cool, na que apenas estivo para volver a tocar cos Broder Daniel en 1997, pero como baixista, ata que en 2003 a volveu abandonar para iniciar s\u00faa carreira en solitario.\nEste abandono da banda debeuse \u00f3 \u00e9xito da s\u00faa canci\u00f3n \"Kann ingen sorg f\u00f6r mig G\u00f6teborg\" (non chores por min Gotemburgo) no ano 2000, cinco anos despois sacou seu primeiro \u00e1lbum en solitario \"N\u00e5t gammalt, n\u00e5t nytt, n\u00e5t l\u00e5nat, n\u00e5t bl\u00e5tt\" (\"Algo vello, algo novo, algo prestado, algo azul\") onde xuntou material anterior que non publicara. Debido \u00f3 nacemento de seu fillo en 2006 abandonou as xiras e gravaci\u00f3ns, por\u00e9n seguiu dando pequenos concertos, publicando mais tarde seu traballo \"F\u00f6r sent f\u00f6r Edelweiss\" (tarde de m\u00e1is para Edelweiss). Alg\u00fans destes traballos te\u00f1en certas li\u00f1as e melod\u00edas collidas doutros artistas, polo que xerou algunhas controversias seu traballo respecto da orixinalidade e os dereitos de autor, sendo acusado de plaxio nun dos seus sinxelos, que sacou do mercado."}
{"id": "268480", "revid": "1987", "url": "https://gl.wikipedia.org/wiki?curid=268480", "title": "Balteiro, Oleiros, Ribeira", "text": "Balteiro \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2018) ten 59 habitantes (28 homes e 31 mulleres)."}
{"id": "268481", "revid": "85894", "url": "https://gl.wikipedia.org/wiki?curid=268481", "title": "Carballo, Oleiros, Ribeira", "text": "Carballo (\u00e1 espera da oficializaci\u00f3n da forma O Carballo) \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268482", "revid": "85894", "url": "https://gl.wikipedia.org/wiki?curid=268482", "title": "O Cruceiro, Oleiros, Ribeira", "text": "O Cruceiro \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268483", "revid": "69467", "url": "https://gl.wikipedia.org/wiki?curid=268483", "title": "G\u00e1ndara, Oleiros, Ribeira", "text": "G\u00e1ndara (\u00e1 espera da oficializaci\u00f3n da forma A G\u00e1ndara) \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268484", "revid": "1131", "url": "https://gl.wikipedia.org/wiki?curid=268484", "title": "A Granxa, Oleiros, Ribeira", "text": "A Granxa \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2018) non ti\u00f1a ning\u00fan habitante."}
{"id": "268485", "revid": "85894", "url": "https://gl.wikipedia.org/wiki?curid=268485", "title": "A Igrexa, Oleiros, Ribeira", "text": "A Igrexa \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "268486", "revid": "98629", "url": "https://gl.wikipedia.org/wiki?curid=268486", "title": "Lix\u00f3, Oleiros, Ribeira", "text": "Lix\u00f3 \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Non se dispo\u00f1en de datos de poboaci\u00f3n."}
{"id": "268487", "revid": "69467", "url": "https://gl.wikipedia.org/wiki?curid=268487", "title": "Lobeiras, Oleiros, Ribeira", "text": "Lobeiras (\u00e1 espera da oficializaci\u00f3n da forma As Lobeiras) \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268488", "revid": "85894", "url": "https://gl.wikipedia.org/wiki?curid=268488", "title": "Meixe, Oleiros, Ribeira", "text": "Meixe \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268489", "revid": "56817", "url": "https://gl.wikipedia.org/wiki?curid=268489", "title": "Moldes, Oleiros, Ribeira", "text": "Moldes \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268490", "revid": "98629", "url": "https://gl.wikipedia.org/wiki?curid=268490", "title": "Lars Winnerb\u00e4ck", "text": "Lars Mattias Winnerb\u00e4ck', nado en Estocolmo o 19 de outubro de 1975, \u00e9 un cantante e compositor sueco.\nTraxectoria.\nPasou s\u00faa infancia en Link\u00f6ping, onde recibiu educaci\u00f3n na escola da Catedral, regresou a Estocolmo en 1996 xusto cando lanzou seu primeiro \u00e1lbum \"Dans steg svara med\", actualmente \u00e9 un dos cantantes m\u00e1is populares de seu pa\u00eds.\nAs influencias de Lars Winnerb\u00e4ck van desde Carl Michael Bellman a Evert Taube, pasando por Bob Dylan, Ulf Lundell e Cornelis Vreeswijk. A tem\u00e1tica das s\u00faas composici\u00f3ns \u00e9 variada, e van desde experiencias propias (contraste de vivir nunha vila a vivir na capital) a outras m\u00e1is universais (romances, prexu\u00edzos sociais, anguria, amizade etc) sendo un dos poucos m\u00fasicos suecos en cantar integramente en sueco, en contraste con outros compatriotas que conseguiron \u00e9xito f\u00f3ra das s\u00faas fronteiras ao cantar en ingl\u00e9s."}
{"id": "268491", "revid": "69467", "url": "https://gl.wikipedia.org/wiki?curid=268491", "title": "Mu\u00ed\u00f1o da Correa, Oleiros, Ribeira", "text": "Mu\u00ed\u00f1o da Correa (\u00e1 espera da oficializaci\u00f3n da forma O Mu\u00ed\u00f1o de Correa) \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268492", "revid": "85894", "url": "https://gl.wikipedia.org/wiki?curid=268492", "title": "Os Mu\u00ed\u00f1os, Oleiros, Ribeira", "text": "Os Mu\u00ed\u00f1os \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2018) ten 165 habitantes (75 homes e 90 mulleres)."}
{"id": "268493", "revid": "56817", "url": "https://gl.wikipedia.org/wiki?curid=268493", "title": "Portochouso, Oleiros, Ribeira", "text": "Portochouso \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268494", "revid": "22570", "url": "https://gl.wikipedia.org/wiki?curid=268494", "title": "Salm\u00f3n, Oleiros, Ribeira", "text": "Salm\u00f3n \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268495", "revid": "54334", "url": "https://gl.wikipedia.org/wiki?curid=268495", "title": "San Amedio, Oleiros, Ribeira", "text": "San Amedio \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) non ten ning\u00fan habitante."}
{"id": "268496", "revid": "98629", "url": "https://gl.wikipedia.org/wiki?curid=268496", "title": "Maskinen", "text": "Maskinen \u00e9 un grupo musical sueco de fusion hip hop/electr\u00f3nica con toques funk e electro. O seu nome significa \"A m\u00e1quina\".\nFormaci\u00f3n.\nEst\u00e1 formado por Herbert \"Afasia\" Munkhammar, do grupo \"Afasi &amp; Filthy\" (Afasia e sucidade), Frej Larsson, do grupo \"Slagsm\u00e5lsklubben\" (o club da loita) e Mats Norman. O anterior membro, Oskar \"kihlen\" Linnros, do grupo \"Snook\", abandonou esta formaci\u00f3n tralo single \"Segert\u00e5get\". Outros membros foron Magnus \"Filthy\" Lideh\u00e4ll."}
{"id": "268497", "revid": "22570", "url": "https://gl.wikipedia.org/wiki?curid=268497", "title": "Sancortes, Oleiros, Ribeira", "text": "Sancortes \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268498", "revid": "23204", "url": "https://gl.wikipedia.org/wiki?curid=268498", "title": "Reino de Castela", "text": "O Reino de Castela foi un dos reinos medievais da Pen\u00ednsula Ib\u00e9rica. Castela xurdiu como entidade pol\u00edtica aut\u00f3noma no s\u00e9culo IX baixo a forma dun condado vasalo do Reino de Le\u00f3n. Non ser\u00e1 ata o s\u00e9culo XI cando acade a categor\u00eda de reino. O seu nome d\u00e9bese \u00e1 gran cantidade de castelos que hab\u00eda naquela zona\nHistoria.\nS\u00e9culos IX-XI: inicios.\nA primeira menci\u00f3n a \u00abCastela\u00bb aparece nun documento do ano 800: \u00ab\"levantamos unha igrexa en honor a San Mart\u00edn, en \u00c1rea Patriniano, no territorio de Castela\"\u00bb.\nNa Cr\u00f3nica de Afonso III (Rei de Asturias, s\u00e9culo IX) dise: \u00ab\"As Vardulias agora son chamadas Castela\"\u00bb. \nO condado de Castela rep\u00f3boase maioritariamente por habitantes de orixe c\u00e1ntabra, \u00e1stur, vasca e goda cun dialecto romance propio, o castel\u00e1n, e cunhas leis diferenciadas.\nO primeiro conde de Castela \u00e9 Rodrigo no 860 (baixo Ordo\u00f1o I de Asturias e Afonso III o Magno). O condado de Castilla experimenta unha grande expansi\u00f3n durante o goberno do conde Rodrigo, que se dirixe cara ao sur ata chegar a Amaya (860) e a costa dos cordobeses pola Rioja. Ademais, a partir da sublevaci\u00f3n do conde alav\u00e9s Egly\u00f3n, \u00c1lava incorp\u00f3rase ao condado de Castela. No ano 931, o condado de Castela unif\u00edcase co conde Fern\u00e1n Gonz\u00e1lez, facendo dos seus dominios un condado hereditario \u00e1s costas dos reis de Le\u00f3n.\nS\u00e9culos XI-XII: expansi\u00f3n e uni\u00f3ns ao Reino de Le\u00f3n.\nNo 1028, Sancho III \"O Maior\" de Navarra adquire o Condado de Castela trala morte do conde Garc\u00eda S\u00e1nchez, pois est\u00e1 casado coa irm\u00e1 deste. Como herdanza, no ano 1035 deixa un minguado Condado de Castela ao seu fillo Fernando.\nFernando I estaba casado con Sancha, irm\u00e1 \u00e1 s\u00faa vez de Vermudo III de Le\u00f3n. Fernando provoca unha guerra na que morre o soberano leon\u00e9s na batalla de Tamar\u00f3n contra a coalici\u00f3n castel\u00e1n-navarra. Ao non ter descendencia Bermudo III, o seu cu\u00f1ado Fernando I apr\u00f3piase da coroa leonesa esgrimindo os dereitos da s\u00faa muller. O 22 de xu\u00f1o de 1038 foi unxido rei de Le\u00f3n.\n\u00c1 morte de Fernando I no 1065, o seu testamento segue a tradici\u00f3n navarra de dividir os reinos entre os herdeiros:\nSancho II de Castela al\u00edase con Afonso VI e entre ambos conquistan Galicia. Sancho non contento con Castela e media Galicia ataca ao seu irm\u00e1n e ocupa Le\u00f3n coa axuda de O Cid, co que producese a primeira uni\u00f3n entre os reinos de Castela e Le\u00f3n. Grazas a Urraca, en Zamora ref\u00faxiase o groso do ex\u00e9rcito leon\u00e9s, ao que Sancho pon cerco e onde o rei castel\u00e1n \u00e9 asasinado en 1072 polo nobre leon\u00e9s Vellido Dolfos, retir\u00e1ndose as tropas castel\u00e1s. Deste xeito Afonso VI recupera todo o territorio, gobernando como Rei de Le\u00f3n, Castela e Galicia, mantendo a uni\u00f3n dos reinos de Le\u00f3n e Castela efectuada polo seu irm\u00e1n Sancho. Con todo, seguen existindo dous reinos diferenciados en administraci\u00f3n, linguas romances e leis.\nCon Afonso VI prod\u00facese un achegamento ao resto de reinos europeos, especialmente a Francia. Casa \u00e1s s\u00faas fillas Urraca e Tareixa con Raimundo de Borgo\u00f1a e Henrique. No concilio celebrado en Burgos no 1080 substit\u00faese o t\u00edpico rito moz\u00e1rabe polo romano.\n\u00c1 morte de Afonso VI suc\u00e9delle no trono a s\u00faa filla Urraca. Esta casou, en segundas nupcias, con Afonso I de Arag\u00f3n, pero ao non lograr a unificaci\u00f3n dos reinos e debido aos grandes enfrontamentos de clases entre os dous reinos, Afonso I repudiou a Urraca no 1114, o que agudizou os enfrontamentos entre os dous reinos. A\u00ednda que o papa Pascual II anulara o matrimonio anteriormente, seguiron xuntos ata esa data. Urraca tam\u00e9n tivo que enfrontarse ao seu fillo, rei de Galicia, para facer valer os seus dereitos sobre ese reino, e \u00e1 s\u00faa morte o mesmo fillo suc\u00e9delle como Afonso VII, froito do seu primeiro matrimonio. Afonso VII consegue anexionarse terras dos reinos de Navarra e Arag\u00f3n (debido \u00e1 debilidade destes reinos causada polo seu secesi\u00f3n \u00e1 morte de Afonso I de Arag\u00f3n).\nRenuncia ao seu dereito \u00e1 conquista da costa mediterr\u00e1nea en favor da nova uni\u00f3n de Arag\u00f3n co Condado de Barcelona (Petronila e Ram\u00f3n Berenguer IV). Afonso VII intitulase no 1135 \"Imperator Legionensis et Hispaniae\" en Le\u00f3n.\nS\u00e9culo XIII: uni\u00f3n final co Reino de Le\u00f3n.\nAfonso VII volve \u00e1 tradici\u00f3n real da divisi\u00f3n dos seus reinos entre os seus fillos. Sancho III pasa a ser rei de Castela e Fernando II, rei de Le\u00f3n.\nDe novo a rivalidade entre os dous reinos faise presente ata o ano 1230, cando Fernando III o Santo recibiu da s\u00faa nai Berenguela (en 1217) o Reino de Castela e do seu pai Afonso IX (en 1230) o de Le\u00f3n. As\u00ed mesmo, aproveitou o declive do imperio almohade para conquistar o val do Guadalquivir mentres que o seu fillo Afonso tomaba o Reino de Murcia.\nAs Cortes de Le\u00f3n e Castela fund\u00edronse, momento o que se considera que xorde a Coroa de Castela, formada por dous reinos: Castela e Le\u00f3n, as\u00ed como taifas e se\u00f1or\u00edos conquistados aos \u00e1rabes (C\u00f3rdoba, Murcia, Xa\u00e9n, Sevilla). Os reinos conservaron o seu dereito (por exemplo, \u00e1s persoas do Reino de Castela que eran xulgadas no Reino de Le\u00f3n aplic\u00e1baselles o dereito daquel Reino).\nGoberno: Monarcas, Concellos e Cortes.\nComo todo reino medieval, o poder supremo \"pola graza de Deus\" reca\u00eda no \"rei\". Pero comezan a xurdir comunidades rurales e urbanas para tomar decisi\u00f3ns sobre problemas da vida coti\u00e1.\nEstes Concellos evolucionar\u00e1n aos que unha parte dos veci\u00f1os representar\u00e1 ao resto. As\u00ed mesmo conseguir\u00e1n un maior poder como a elecci\u00f3n de maxistrados e oficiais, alcaldes, pregoneros, escribanos etc.\nAnte o crecente poder dos Concellos, xorde a necesidade da comunicaci\u00f3n entre o rei e estes, xurdir\u00e1n as Cortes no ano 1188 no Reino de Le\u00f3n, o cal ter\u00e1 a s\u00faa correspondente versi\u00f3n no Reino de Castela no ano 1250. Nas Cortes medievais, os habitantes das cidades eran un grupo reducido, co\u00f1ecidos como \"laboratores\" e non ti\u00f1an facultades lexislativas, pero era un punto de uni\u00f3n entre o rei e o reino, algo no cal os reinos de Le\u00f3n e Castela foron pioneros.\nS\u00edmbolos do Reino de Castela.\nNo reinado de Afonso VIII de Castela comenzouse a empregar un castelo de ouro, aclarado de azur e mazonado de sable, en campo de goles, como s\u00edmbolo do Reino de Castela, en escudos e pend\u00f3ns."}
{"id": "268499", "revid": "22570", "url": "https://gl.wikipedia.org/wiki?curid=268499", "title": "Sobrido, Oleiros, Ribeira", "text": "Sobrido \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268500", "revid": "22570", "url": "https://gl.wikipedia.org/wiki?curid=268500", "title": "Xenxides, Oleiros, Ribeira", "text": "Xenxides \u00e9 un lugar da parroquia de Oleiros no concello coru\u00f1\u00e9s de Ribeira, na comarca da Barbanza."}
{"id": "268501", "revid": "23204", "url": "https://gl.wikipedia.org/wiki?curid=268501", "title": "Avicii", "text": "Tim Bergling, nado en Estocolmo o 8 de setembro de 1989 e finado en Om\u00e1n o 20 de abril de 2018, foi un DJ e produtor musical sueco, co\u00f1ecido polo seu nome art\u00edstico Avicii (estilizado como \u039bVICII ou \u25e2 \u25e4). Ficou no posto 6 na clasificaci\u00f3n anual dos 100 mellores DJ, segundo a revista \"DJ Magazine\" de 2011. En 2012 acadou o posto 3, que repetiu en 2013. Foi nomeado d\u00faas veces \u00f3s premios Grammy polo tema \"Sunshine\" que fixo con David Guetta en 2012 e no 2013 por \"Levels\". Algunhas das s\u00faas canci\u00f3ns con m\u00e1is sona son \"Waiting for Love\", \"I Could Be the One\" con Nicky Romero, \"Wake Me Up\", \"You Make Me\", \"X You\", \"Hey Brother\" e \"Addicted to You\" .\nTraxectoria.\nTim Bergling naceu en Estocolmo o 8 de setembro de 1989. En maio de 2007, Avicii asinou co selo Dejfitts Plays. En 2010, Avicii lanzou a canci\u00f3n \"Seek Bromance\", que acadou o top 20 en pa\u00edses como B\u00e9lxica, Francia, os Pa\u00edses Baixos, o Reino Unido e Suecia. Tam\u00e9n fixo un remix do sinxelo \"Rapture\" de Nadia Ali para o \u00e1lbum \"Queen of Clubs Trilogy: Onyx Edition\". En outubro de 2010, Avicii asinou co equipo European A&amp;R de EMI Music Publishing.\nPasamento.\nBergling finou aos 28 anos o 20 de abril de 2018 en Mascate, onde se atopaba de vacaci\u00f3ns. Inicialmente non se revelou a causa do falecemento. O 21 de abril, a polic\u00eda declarou que non hab\u00eda sospeitas dunha morte violenta. Posteriormente, o xornal dixital TMZ revelou que Bergling suicid\u00e1rase cortando as veas cun cristal roto dunha botella.\nO 22 de maio, a familia de Bergling anunciou que o funeral celebrar\u00edase na m\u00e1is estrita intimidade. O acto tivo lugar o 8 de xu\u00f1o no cemiterio de Skogskyrkog\u00e5rden en Estocolmo. Est\u00e1 sepultado na igrexa Hedvig Eleonora."}
{"id": "268502", "revid": "23204", "url": "https://gl.wikipedia.org/wiki?curid=268502", "title": "Tim Bergling", "text": ""}
{"id": "268503", "revid": "56817", "url": "https://gl.wikipedia.org/wiki?curid=268503", "title": "Agrelo, Olveira, Ribeira", "text": "Agrelo \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268504", "revid": "69467", "url": "https://gl.wikipedia.org/wiki?curid=268504", "title": "Os Agueiros, Olveira, Ribeira", "text": "Os Agueiros (\u00e1 espera da oficializaci\u00f3n da forma Os Ag\u00fceiros) \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268505", "revid": "85894", "url": "https://gl.wikipedia.org/wiki?curid=268505", "title": "O Barreiro, Olveira, Ribeira", "text": "O Barreiro \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 27 habitantes (11 homes e 16 mulleres)."}
{"id": "268506", "revid": "22570", "url": "https://gl.wikipedia.org/wiki?curid=268506", "title": "Bretal, Olveira, Ribeira", "text": "Bretal \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 520 habitantes (256 homes e 264 mulleres)."}
{"id": "268507", "revid": "85894", "url": "https://gl.wikipedia.org/wiki?curid=268507", "title": "Campelos, Olveira, Ribeira", "text": "Campelos \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 45 habitantes (19 homes e 26 mulleres).\nNeste lugar est\u00e1 a capela da Sagrada Familia, constru\u00edda a finais do s\u00e9culo XVIII e propiedade do pazo de Gaioso."}
{"id": "268508", "revid": "22570", "url": "https://gl.wikipedia.org/wiki?curid=268508", "title": "Casanande, Olveira, Ribeira", "text": "Casanande \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 15 habitantes (8 homes e 7 mulleres)."}
{"id": "268509", "revid": "22570", "url": "https://gl.wikipedia.org/wiki?curid=268509", "title": "Cerradas, Olveira, Ribeira", "text": "Cerradas \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268510", "revid": "1131", "url": "https://gl.wikipedia.org/wiki?curid=268510", "title": "Fundaci\u00f3n Barri\u00e9", "text": "A Fundaci\u00f3n Pedro Barri\u00e9 de la Maza \u00e9 unha fundaci\u00f3n patrimonial privada, coa finalidade de promover o desenvolvemento e a cultura en Galicia.\nHistoria.\nA organizaci\u00f3n foi creada o 5 de novembro de 1966 por Pedro Barri\u00e9 de la Maza, quen a declarou herdeira universal da s\u00faa fortuna. Posteriormente, a s\u00faa irm\u00e1 Gertrudis e a s\u00faa vi\u00fava Carmela Arias achegaron tam\u00e9n parte do seu patrimonio. A fundaci\u00f3n foi declarada de interese galego pola Xunta de Galicia o 13 de xu\u00f1o de 1986.\nFoi accionista maioritaria de Banco Pastor, ata a s\u00faa fusi\u00f3n co Banco Popular en 2013, obtendo dos rendementos das acci\u00f3ns nesta empresa a maior parte dos seus ingresos.\nSedes.\nA sede da Coru\u00f1a sit\u00faase no n\u00famero 9 do Cant\u00f3n Grande. Foi inaugurada en 1995 pola Ra\u00ed\u00f1a Sof\u00eda. A sede de Vigo est\u00e1 radicada no n\u00famero 31 da r\u00faa de Policarpo Sanz, no Edificio Banco de Vigo. Foi aberta en 2005 e recibiu diversos premios pola s\u00faa restauraci\u00f3n, asinada polos arquitectos Emilio Tu\u00f1\u00f3n e Luis Mansilla.\nActividade.\nA fundaci\u00f3n contribu\u00edu de diversas formas \u00e1 cultura, educaci\u00f3n, sanidade etc. de Galicia. Colaborou na creaci\u00f3n das escolas universitarias de Arquitectura e Arquitectura T\u00e9cnica na Coru\u00f1a e a de Enxe\u00f1er\u00eda Industrial en Vigo e do Instituto da Lingua Galega.\nOrganiza anualmente o Ciclo de Jazz da Fundaci\u00f3n Barri\u00e9 e entrega bolsas a estudantes universitarios."}
{"id": "268511", "revid": "22570", "url": "https://gl.wikipedia.org/wiki?curid=268511", "title": "A Cocheiriza, Olveira, Ribeira", "text": "A Cocheiriza \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268512", "revid": "56817", "url": "https://gl.wikipedia.org/wiki?curid=268512", "title": "Cristal, Olveira, Ribeira", "text": "Cristal \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268513", "revid": "85894", "url": "https://gl.wikipedia.org/wiki?curid=268513", "title": "A Espi\u00f1eira, Olveira, Ribeira", "text": "A Espi\u00f1eira \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268514", "revid": "22570", "url": "https://gl.wikipedia.org/wiki?curid=268514", "title": "I\u00f1eiras, Olveira, Ribeira", "text": "I\u00f1eiras \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268515", "revid": "56817", "url": "https://gl.wikipedia.org/wiki?curid=268515", "title": "O Monte da Laxa, Olveira, Ribeira", "text": "O Monte da Laxa \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268516", "revid": "85894", "url": "https://gl.wikipedia.org/wiki?curid=268516", "title": "Olveira, Olveira, Ribeira", "text": "Olveira \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 277 habitantes (140 homes e 137 mulleres)."}
{"id": "268517", "revid": "85894", "url": "https://gl.wikipedia.org/wiki?curid=268517", "title": "Anna Favella", "text": "Anna Favella, nada en Roma o 21 de setembro de 1983, \u00e9 unha actriz italiana."}
{"id": "268518", "revid": "85894", "url": "https://gl.wikipedia.org/wiki?curid=268518", "title": "Olveira da Igrexa, Olveira, Ribeira", "text": "Olveira da Igrexa \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 262 habitantes (132 homes e 130 mulleres)."}
{"id": "268519", "revid": "23204", "url": "https://gl.wikipedia.org/wiki?curid=268519", "title": "Skrillex", "text": "Sonny John Moore, nado no barrio de Highland Park, na cidade dos \u00c1nxeles, o 15 de xaneiro de 1988, \u00e9 un DJ, cantante e produtor musical estadounidense co\u00f1ecido polo seu nome art\u00edstico Skrillex. Sonny Moore uniuse \u00e1 banda post-hardcore From First to Last como o seu cantante en 2004, e gravou dous \u00e1lbums con eles \"Dear Diary, My Teen Angst Has a Body Count\" (2004) e \"Heroine\", (2006). Deixou a banda para comezar a s\u00faa carreira en solitario en 2007. Comezou a s\u00faa primeira xira en solitario a finais de 2007. Despois de recrutar novos membros para a nova banda, Moore uniuse \u00e1 xira Alternative Press Tour para apoiar a All Time Low e The Rocket Summer.\nDespois de lanzar o EP \"Gypsyhook EP\" no 2009, Moore ti\u00f1a previsto a gravaci\u00f3n do seu \u00e1lbum de estudio \"Bells\", xunto co produtor Noah Shain. Por\u00e9n, parou a produci\u00f3n do \u00e1lbum e comezou a s\u00faa andaina baixo o nome de Skrillex, distribu\u00edndo o EP \"My Name Is Skrillex\" mediante descarga gratu\u00edta na s\u00faa p\u00e1xina oficial de MySpace. M\u00e1is tarde, lanzou o \"Scary Monsters and Nice Sprites\" a finais de 2010 e \"More Monsters and Sprites\" a mediados de 2011, cos cales conseguiu un \u00e9xito comercial moderado. O 30 de novembro de 2011, foi nomeado a cinco Premios Grammy, e ga\u00f1ou tres galard\u00f3ns: \"Mellor \u00c1lbum Dance/Electr\u00f3nica\", \"Mellor Gravaci\u00f3n Dance\" e \"Mellor Gravaci\u00f3n Remixed, Non Cl\u00e1sica\". On 5 de decembro de 2011, a BBC anunciou que estaba nomeado \u00e1 votaci\u00f3n Sound of 2012. O 12 de decembro de 2011, foi galardoado co Premio MTV como Mellor artista do ano de m\u00fasica dance electr\u00f3nica. Skrillex ga\u00f1ou un total de seis Premios Grammy."}
{"id": "268520", "revid": "23204", "url": "https://gl.wikipedia.org/wiki?curid=268520", "title": "Sonny John Moore", "text": ""}
{"id": "268521", "revid": "23204", "url": "https://gl.wikipedia.org/wiki?curid=268521", "title": "Sonny Moore", "text": ""}
{"id": "268523", "revid": "85894", "url": "https://gl.wikipedia.org/wiki?curid=268523", "title": "Olveira de Arriba, Olveira, Ribeira", "text": "Olveira de Arriba \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 46 habitantes (24 homes e 22 mulleres)."}
{"id": "268524", "revid": "22570", "url": "https://gl.wikipedia.org/wiki?curid=268524", "title": "Reir\u00eds, Olveira, Ribeira", "text": "Reir\u00eds \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268525", "revid": "1131", "url": "https://gl.wikipedia.org/wiki?curid=268525", "title": "Sirves, Olveira, Ribeira", "text": "Sirves \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 263 habitantes (139 homes e 124 mulleres)."}
{"id": "268526", "revid": "27155", "url": "https://gl.wikipedia.org/wiki?curid=268526", "title": "Prote\u00edna de membrana", "text": "As prote\u00ednas de membrana son as prote\u00ednas que, xunto coa bicapa lip\u00eddica constit\u00faen as membranas da c\u00e9lula. Son unha das tres principais clases de prote\u00ednas, xunto coas prote\u00ednas fibrosas e as globulares. As prote\u00ednas de membrana est\u00e1n unidas ou asociadas coa membrana plasm\u00e1tica ou coas dos org\u00e1nulos. Estas prote\u00ednas est\u00e1n especificamente destinadas a determinadas membranas de distintas partes da c\u00e9lula. Son tam\u00e9n o obxectivo de aproximadamente o 50% de todos os f\u00e1rmacos modernos. Est\u00edmase que do 20-30% de todos os xenes na maior\u00eda dos xenomas codifican prote\u00ednas de membrana.\nFunci\u00f3n.\nAs prote\u00ednas de membrana realizan varias funci\u00f3ns vitais para a supervivencia dos organismos. Poden ser:\nTopolox\u00eda.\nA topolox\u00eda dunha prote\u00edna integral de membrana describe o n\u00famero de segmentos transmembrana que pos\u00fae e a s\u00faa orientaci\u00f3n na membrana.\nExisten varias topolox\u00edas diferentes nas prote\u00ednas de membrana:\nUnha forma de clasificar as prote\u00ednas de membrana depende da facilidade con que se extraen da membrana por procedementos f\u00edsicos e qu\u00edmicos. Algunhas est\u00e1n fortemente unidas e integradas na bicapa lip\u00eddica da membrana (prote\u00ednas integrais), e outras est\u00e1n unidas m\u00e1is feblemente \u00e1 s\u00faa superficie e poden ser extra\u00eddas doadamente (prote\u00ednas perif\u00e9ricas). Esta \u00e9 a clasificaci\u00f3n que utilizaremos aqu\u00ed. Unha forma de clasificalas lixeiramente distinta \u00e9 dividilas en integrais e \"anfitr\u00f3picas\". As anfitr\u00f3picas son prote\u00ednas que poden existir en dous estados alternativos: un que \u00e9 hidrosoluble e outro que est\u00e1 unido \u00e1 bicapa lip\u00eddica. A clase das prote\u00ednas anfitr\u00f3picas incl\u00fae as toxinas polipept\u00eddicas que forman canles hidrosolubles, que se asocian irreversiblemente coas membranas, pero excl\u00fae as prote\u00ednas perif\u00e9ricas que interaccionan con outras prote\u00ednas de membrana en vez de coa bicapa lip\u00eddica.\nProte\u00ednas integrais de membrana.\nAs prote\u00ednas integrais de membrana est\u00e1n permanentemente unidas \u00e1 membrana. S\u00f3 poden separarse da membrana usando deterxentes, solventes non polares, ou \u00e1s veces axentes desnaturalizantes. Poden clasificarse segundo a s\u00faa relaci\u00f3n coa bicapa en:\nProte\u00ednas de membrana perif\u00e9ricas.\nAs prote\u00ednas perif\u00e9ricas de membrana est\u00e1n unidas temporalmente \u00e1 bicapa lip\u00eddica da membrana ou a algunha prote\u00edna integral de membrana por unha combinaci\u00f3n de interacci\u00f3ns hidr\u00f3fobas, electrost\u00e1ticas e outras non covalentes. As prote\u00ednas perif\u00e9ricas dis\u00f3cianse ao tratar a membrana con solventes polares, como unha soluci\u00f3n cun elevado pH ou altas concentraci\u00f3ns salinas.\nAs prote\u00ednas integrais e perif\u00e9ricas poden ser modificadas postraducionalmente, coa adici\u00f3n de \u00e1cidos graxos ou cadeas prenil, ou glicosilfosfatidilinositol (GPI), que pode estar ancorado na bicapa lip\u00eddica.\nToxinas polipept\u00eddicas.\nAs toxinas polipept\u00eddicas e moitos p\u00e9ptidos antibacterianos, como as colicinas ou as hemolisinas, e certas prote\u00ednas implicadas na apoptose, son \u00e1s veces consideradas unha categor\u00eda separada. Estas prote\u00ednas son hidrosolubles pero poden agregarse e asociarse coa bicapa lip\u00eddica e quedar asociadas \u00e1 membrana de forma reversible ou irreversible.\nEstruturas en 3D.\nAs estruturas terciarias m\u00e1is com\u00fans das prote\u00ednas de membrana son o empaquetamento en h\u00e9lice (\"helix bundle\") e o barril beta. A porci\u00f3n de prote\u00ednas de membrana que est\u00e1n unidas \u00e1 bicapa lip\u00eddica consta s\u00f3 de amino\u00e1cidos hidr\u00f3fobos. A porci\u00f3n da prote\u00edna que non est\u00e1 tocando a bicapa lip\u00eddica e asoma f\u00f3ra da membrana est\u00e1 formada por amino\u00e1cidos hidr\u00f3filos.\nAs prote\u00ednas de membrana te\u00f1en superficies hidr\u00f3fobas, son relativamente flexibles e expr\u00e9sanse a un nivel relativamente baixo. Isto xera dificultades \u00e1 hora de obter unha cantidade de prote\u00edna dabondo para poder cristalizala. Por tanto, malia a importancia funcional significativa das prote\u00ednas de membrana, \u00e9 m\u00e1is dif\u00edcil determinar as s\u00faas estruturas de resoluci\u00f3n at\u00f3mica que as das prote\u00ednas globulares. En xaneiro de 2013 menos do 0,1% das estruturas de prote\u00ednas que se determinaran eran prote\u00ednas de membrana a pesar de que son o 20-30% do proteoma total..\nMoitas das estruturas de prote\u00ednas de membrana obtidas con \u00e9xito foron caracterizadas por cristalograf\u00eda de raios X e son estruturas moi grandes nas cales as interacci\u00f3ns con ambientes que imitan \u00e1 membrana pode anticiparse que son pequenas en comparaci\u00f3n coas que hai dentro da estrutura da prote\u00edna. Os dominios pequenos son especialmente sensibles \u00e1 influencia de ambientes que imitan a membrana, o que potencialmente pode orixinar que se obte\u00f1an estruturas non nativas. Afortunadamente, poden elixirse moitas condici\u00f3ns de preparaci\u00f3n das mostras para a cristalizaci\u00f3n e a soluci\u00f3n por NMR. Toda a biolox\u00eda estrutural das prote\u00ednas de membrana deber\u00eda estar suxeita a un coidadoso exame. Deber\u00eda ser posible, por medio dunha combinaci\u00f3n de metodolox\u00edas estruturais, chegar a unha comprensi\u00f3n do estado funcional nativo das estruturas das prote\u00ednas de membrana. A informaci\u00f3n de coevoluci\u00f3n aprov\u00e9itase con \u00e9xito para a predici\u00f3n de moitas estruturas de prote\u00ednas de membrana grandes.\nDebido a esta dificultade e \u00e1 importancia deste tipo de prote\u00ednas, desenvolv\u00e9ronse m\u00e9todos de predici\u00f3n da estrutura de prote\u00ednas baseados en gr\u00e1ficos de hidropat\u00eda."}
{"id": "268527", "revid": "85894", "url": "https://gl.wikipedia.org/wiki?curid=268527", "title": "O Souto, Olveira, Ribeira", "text": "O Souto \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268528", "revid": "85894", "url": "https://gl.wikipedia.org/wiki?curid=268528", "title": "O Viso, Olveira, Ribeira", "text": "O Viso \u00e9 un lugar da parroquia de Olveira no concello coru\u00f1\u00e9s de Ribeira, na comarca da Barbanza."}
{"id": "268529", "revid": "85894", "url": "https://gl.wikipedia.org/wiki?curid=268529", "title": "Almansa, Palmeira, Ribeira", "text": "Almansa \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" esta entidade ser\u00e1 eliminada ao tratarse do antigo nome dunha r\u00faa que hoxe se denomina A Canle, localizada na zona urbana da vila de Palmeira."}
{"id": "268530", "revid": "85894", "url": "https://gl.wikipedia.org/wiki?curid=268530", "title": "O Bacelo, Palmeira, Ribeira", "text": "O Bacelo \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268531", "revid": "22570", "url": "https://gl.wikipedia.org/wiki?curid=268531", "title": "A Bouci\u00f1a, Palmeira, Ribeira", "text": "A Bouci\u00f1a \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268532", "revid": "22570", "url": "https://gl.wikipedia.org/wiki?curid=268532", "title": "O Bra\u00f1al, Palmeira, Ribeira", "text": "O Bra\u00f1al \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268533", "revid": "785", "url": "https://gl.wikipedia.org/wiki?curid=268533", "title": "Branca, Palmeira, Ribeira", "text": "Branca \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza.\nEtimolox\u00eda.\nToma o seu nome da batalla de Callao (1866), onde participou a fragata \"Blanca\"."}
{"id": "268534", "revid": "85894", "url": "https://gl.wikipedia.org/wiki?curid=268534", "title": "Callao, Palmeira, Ribeira", "text": "Callao \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza.\nEtimolox\u00eda.\nToma o seu nome da batalla de Callao (1866)."}
{"id": "268535", "revid": "85894", "url": "https://gl.wikipedia.org/wiki?curid=268535", "title": "A Cambra, Palmeira, Ribeira", "text": "A Cambra \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268537", "revid": "22570", "url": "https://gl.wikipedia.org/wiki?curid=268537", "title": "A Canle, Palmeira, Ribeira", "text": "A Canle \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268538", "revid": "85894", "url": "https://gl.wikipedia.org/wiki?curid=268538", "title": "A Carballa, Palmeira, Ribeira", "text": "A Carballa \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a 29 habitantes (14 homes e 15 mulleres)."}
{"id": "268539", "revid": "56817", "url": "https://gl.wikipedia.org/wiki?curid=268539", "title": "O Carballal, Palmeira, Ribeira", "text": "O Carballal \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 45 habitantes (25 homes e 20 mulleres)."}
{"id": "268540", "revid": "85894", "url": "https://gl.wikipedia.org/wiki?curid=268540", "title": "Carolo, Palmeira, Ribeira", "text": "Carolo \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 12 habitantes (5 homes e 7 mulleres)."}
{"id": "268541", "revid": "85894", "url": "https://gl.wikipedia.org/wiki?curid=268541", "title": "Chac\u00edn, Palmeira, Ribeira", "text": "Chac\u00edn \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 35 habitantes (17 homes e 18 mulleres)."}
{"id": "268542", "revid": "22570", "url": "https://gl.wikipedia.org/wiki?curid=268542", "title": "Chimp\u00edn, Palmeira, Ribeira", "text": "Chimp\u00edn \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 23 habitantes (10 homes e 13 mulleres)."}
{"id": "268543", "revid": "85894", "url": "https://gl.wikipedia.org/wiki?curid=268543", "title": "O Coch\u00f3n, Palmeira, Ribeira", "text": "O Coch\u00f3n \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268544", "revid": "85894", "url": "https://gl.wikipedia.org/wiki?curid=268544", "title": "O Cruceiro de Cruces, Palmeira, Ribeira", "text": "O Cruceiro de Cruces \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268545", "revid": "85894", "url": "https://gl.wikipedia.org/wiki?curid=268545", "title": "O Cruceiro de Marcos, Palmeira, Ribeira", "text": "O Cruceiro de Marcos \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268546", "revid": "56817", "url": "https://gl.wikipedia.org/wiki?curid=268546", "title": "Cudieiros, Palmeira, Ribeira", "text": "Cuidieiros \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 25 habitantes (13 homes e 12 mulleres)."}
{"id": "268547", "revid": "85894", "url": "https://gl.wikipedia.org/wiki?curid=268547", "title": "Figueirido, Palmeira, Ribeira", "text": "Figueirido \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 14 habitantes (8 homes e 6 mulleres).\nNo lugar est\u00e1 a Pedra das Cabras, petr\u00f3glifo da idade de bronce."}
{"id": "268548", "revid": "85894", "url": "https://gl.wikipedia.org/wiki?curid=268548", "title": "Insuela, Palmeira, Ribeira", "text": "Insuela \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 125 habitantes (66 homes e 59 mulleres)."}
{"id": "268549", "revid": "85894", "url": "https://gl.wikipedia.org/wiki?curid=268549", "title": "A Lago\u00ed\u00f1a, Palmeira, Ribeira", "text": "A Lago\u00ed\u00f1a \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268550", "revid": "1987", "url": "https://gl.wikipedia.org/wiki?curid=268550", "title": "O Lix\u00f3, Palmeira, Ribeira", "text": "O Lix\u00f3 \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2018) ten 14 habitantes (8 homes e 6 mulleres)."}
{"id": "268551", "revid": "85894", "url": "https://gl.wikipedia.org/wiki?curid=268551", "title": "A Lomba, Palmeira, Ribeira", "text": "A Lomba \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 101 habitantes (45 homes e 56 mulleres)."}
{"id": "268552", "revid": "22570", "url": "https://gl.wikipedia.org/wiki?curid=268552", "title": "O Mi\u00f1oteiro, Palmeira, Ribeira", "text": "O Mi\u00f1oteiro \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268553", "revid": "22570", "url": "https://gl.wikipedia.org/wiki?curid=268553", "title": "Modorr\u00f3ns, Palmeira, Ribeira", "text": "Modorr\u00f3ns \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268554", "revid": "85894", "url": "https://gl.wikipedia.org/wiki?curid=268554", "title": "Mondelo, Palmeira, Ribeira", "text": "Mondelo \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 52 habitantes (25 homes e 27 mulleres)."}
{"id": "268555", "revid": "56817", "url": "https://gl.wikipedia.org/wiki?curid=268555", "title": "Mourelos, Palmeira, Ribeira", "text": "Mourelos \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 25 habitantes (13 homes e 12 mulleres)."}
{"id": "268557", "revid": "89787", "url": "https://gl.wikipedia.org/wiki?curid=268557", "title": "Alex Len", "text": "Oleksiy \"Alex\" Len, nado o 16 de xu\u00f1o de 1993 en Antratsyt, \u00e9 un xogador ucra\u00edno de baloncesto profesional que xoga nos Sacramento Kings da National Basketball Association (NBA).\nTraxectoria profesional.\nO 27 de xu\u00f1o de 2013, Len foi elixido na 5\u00aa posici\u00f3n do Draft da NBA de 2013 polos Phoenix Suns. Asinou oficialmente cos Suns o 29 de agosto de 2013.\nO 3 de agosto de 2018, Len asinou un contrato de dous anos e 8.5 mill\u00f3ns de d\u00f3lares cos Atlanta Hawks.\nO 6 de febreiro de 2020, Len e Jabari Parker foron traspasados \u00f3s Sacramento Kings a cambio de Dewayne Dedmon.\nO 23 de novembro de 2020, Len acordou cos Toronto Raptors un contrato por un ano. O acordo f\u00edxose oficial o 29 de novembro de 2020. Tras xogar 13 partidos cos Raptors, foi cortado o 19 de xaneiro de 2021.\nO 22 de xaneiro de 2021, Len asinou cos Washington Wizards.\nO 13 de agosto de 2021, Len asinou cos Sacramento Kings."}
{"id": "268558", "revid": "85894", "url": "https://gl.wikipedia.org/wiki?curid=268558", "title": "O Mu\u00ed\u00f1o Vello, Palmeira, Ribeira", "text": "O Mu\u00ed\u00f1o Vello \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE) en 2012 ti\u00f1a catro habitantes (tres homes e unha muller)."}
{"id": "268559", "revid": "7523", "url": "https://gl.wikipedia.org/wiki?curid=268559", "title": "Ben McLemore", "text": "Ben Edward McLemore III, nado o 11 de febreiro de 1993 en St. Louis, Missouri, \u00e9 un xogador de baloncesto profesional estadounidense que xoga no AEK Atenas BC grego.\nTraxectoria profesional.\nO 27 de xu\u00f1o de 2013, McLemore foi elixido na 7\u00aa posici\u00f3n do Draft de 2013 polos Sacramento Kings. Foi elixido Rookie do Mes da Conferencia Oeste dos meses de outubro e novembro, \u00f3 facer 9.1 puntos en 22.8 minutos por partido.\nO 7 de xullo de 2017, McLemore asinou un contrato cos Memphis Grizzlies.\nO 17 de xullo de 2018, McLemore foi traspasado xunto a Deyonta Davis e unha elecci\u00f3n da segunda rolda do Draft de 2021 \u00f3s Sacramento Kings, a cambio de Garrett Temple. O 7 de febreiro de 2019, foi cortado polos Kings.\nO 23 de xullo de 2019, McLemore asinou cos Houston Rockets. O 3 de abril de 2021, os Rockets cortaron a McLemore.\nO 6 de abril de 2021, McLemore asinou cos Los Angeles Lakers. O 8 de abril debutou cos Lakers, anotando seis puntos na derrota contra os Miami Heat.\nO 5 de agosto de 2021, McLemore asinou cos Portland Trail Blazers."}
{"id": "268560", "revid": "22570", "url": "https://gl.wikipedia.org/wiki?curid=268560", "title": "Palmeira, Palmeira, Ribeira", "text": "Palmeira \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 2.041 habitantes (974 homes e 1.067 mulleres)."}
{"id": "268561", "revid": "22570", "url": "https://gl.wikipedia.org/wiki?curid=268561", "title": "A Pedri\u00f1a, Palmeira, Ribeira", "text": "A Pedri\u00f1a \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268562", "revid": "85894", "url": "https://gl.wikipedia.org/wiki?curid=268562", "title": "O Porto, Palmeira, Ribeira", "text": "O Porto \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268563", "revid": "85894", "url": "https://gl.wikipedia.org/wiki?curid=268563", "title": "A Rochela, Palmeira, Ribeira", "text": "A Rochela \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268564", "revid": "85894", "url": "https://gl.wikipedia.org/wiki?curid=268564", "title": "A Revolta, Palmeira, Ribeira", "text": "A Revolta \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268565", "revid": "85894", "url": "https://gl.wikipedia.org/wiki?curid=268565", "title": "Rosende, Palmeira, Ribeira", "text": "Rosende \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 7 habitantes (2 homes e 5 mulleres)."}
{"id": "268566", "revid": "85894", "url": "https://gl.wikipedia.org/wiki?curid=268566", "title": "O Rueiro do Adro, Palmeira, Ribeira", "text": "O Rueiro do Adro \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268567", "revid": "85894", "url": "https://gl.wikipedia.org/wiki?curid=268567", "title": "O Rueiro do Porto, Palmeira, Ribeira", "text": "O Rueiro do Porto \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "268568", "revid": "23204", "url": "https://gl.wikipedia.org/wiki?curid=268568", "title": "As Sa\u00ed\u00f1as, Palmeira, Ribeira", "text": "As Sa\u00ed\u00f1as \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 82 habitantes (45 homes e 37 mulleres).\nToponimia.\nO top\u00f3nimo As Sa\u00ed\u00f1as prov\u00e9n do xerm\u00e1nico SALA (s\u00e1 &gt; sa\u00ed\u00f1a) \"casal pequeno\")."}
{"id": "268569", "revid": "85894", "url": "https://gl.wikipedia.org/wiki?curid=268569", "title": "San Pedro, Palmeira, Ribeira", "text": "San Pedro \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 39 habitantes (21 homes e 18 mulleres).\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "268570", "revid": "85894", "url": "https://gl.wikipedia.org/wiki?curid=268570", "title": "Vent\u00edn, Palmeira, Ribeira", "text": "Vent\u00edn \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 50 habitantes (27 homes e 23 mulleres)."}
{"id": "268571", "revid": "22570", "url": "https://gl.wikipedia.org/wiki?curid=268571", "title": "A Ameixida, Ribeira, Ribeira", "text": "A Ameixida \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 104 habitantes (48 homes e 56 mulleres)."}
{"id": "268572", "revid": "85894", "url": "https://gl.wikipedia.org/wiki?curid=268572", "title": "O Ameneiro, Ribeira, Ribeira", "text": "O Ameneiro \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268573", "revid": "1576", "url": "https://gl.wikipedia.org/wiki?curid=268573", "title": "As Avesadas, Ribeira, Ribeira", "text": "As Avesadas \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nO top\u00f3nimo As Avesadas procede do lat\u00edn (terra) , \"terra labrada con arado\", do lat\u00edn , \"dar a volta\"."}
{"id": "268574", "revid": "1131", "url": "https://gl.wikipedia.org/wiki?curid=268574", "title": "Banda \u00f3 R\u00edo, Ribeira, Ribeira", "text": "Banda \u00f3 R\u00edo \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268575", "revid": "69467", "url": "https://gl.wikipedia.org/wiki?curid=268575", "title": "As Bra\u00f1as do Cabo, Ribeira, Ribeira", "text": "As Bra\u00f1as do Cabo \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" esta entidade ser\u00e1 eliminada porque ning\u00fan veci\u00f1o da contorna asegurou ter constancia da existencia do top\u00f3nimo."}
{"id": "268576", "revid": "85894", "url": "https://gl.wikipedia.org/wiki?curid=268576", "title": "O Caramecheiro, Ribeira, Ribeira", "text": "O Caramecheiro \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268577", "revid": "69467", "url": "https://gl.wikipedia.org/wiki?curid=268577", "title": "Carballi\u00f1os, Ribeira, Ribeira", "text": "Carballi\u00f1os (\u00e1 espera da oficializaci\u00f3n da forma Os Carballi\u00f1os) \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268578", "revid": "22570", "url": "https://gl.wikipedia.org/wiki?curid=268578", "title": "As Carolinas, Ribeira, Ribeira", "text": "As Carolinas \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268579", "revid": "85894", "url": "https://gl.wikipedia.org/wiki?curid=268579", "title": "O Carregal, Ribeira, Ribeira", "text": "O Carregal \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nToponimia.\nO top\u00f3nimo Carregal \u00e9 un fit\u00f3nimo que fai referencia, tanto en galego como en portugu\u00e9s, a un terreo pantanoso no cal abunda a \u00abc\u00e1rrega\u00bb ou \u00abcarrega\u00bb, planta gram\u00ednea tam\u00e9n denominada carriza, propia dese tipo de lugares h\u00famidos ou bra\u00f1as. Procede do lat\u00edn (de ra\u00edz *) co sufixo derivativo ."}
{"id": "268580", "revid": "56817", "url": "https://gl.wikipedia.org/wiki?curid=268580", "title": "O Castelo, Ribeira, Ribeira", "text": "O Castelo \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268581", "revid": "85894", "url": "https://gl.wikipedia.org/wiki?curid=268581", "title": "O Coch\u00f3n, Ribeira, Ribeira", "text": "O Coch\u00f3n \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268582", "revid": "54334", "url": "https://gl.wikipedia.org/wiki?curid=268582", "title": "A Conlleira, Ribeira, Ribeira", "text": "A Conlleira \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268583", "revid": "22570", "url": "https://gl.wikipedia.org/wiki?curid=268583", "title": "Coroso, Ribeira, Ribeira", "text": "Coroso \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268584", "revid": "69467", "url": "https://gl.wikipedia.org/wiki?curid=268584", "title": "Coveli\u00f1o, Ribeira, Ribeira", "text": "Coveli\u00f1o (\u00e1 espera da oficializaci\u00f3n da forma Cubeli\u00f1o) \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) conta cun habitante (1 muller)."}
{"id": "268585", "revid": "85894", "url": "https://gl.wikipedia.org/wiki?curid=268585", "title": "Cruxeiras, Ribeira, Ribeira", "text": "Cruxeiras \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 28 habitantes (12 homes e 16 mulleres)."}
{"id": "268586", "revid": "785", "url": "https://gl.wikipedia.org/wiki?curid=268586", "title": "De\u00e1n Grande, Ribeira, Ribeira", "text": "De\u00e1n Grande \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 276 habitantes (130 homes e 146 mulleres)."}
{"id": "268587", "revid": "22570", "url": "https://gl.wikipedia.org/wiki?curid=268587", "title": "De\u00e1n Pequeno, Ribeira, Ribeira", "text": "De\u00e1n Pequeno \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 590 habitantes (301 homes e 289 mulleres)."}
{"id": "268588", "revid": "22570", "url": "https://gl.wikipedia.org/wiki?curid=268588", "title": "Fafi\u00e1n, Ribeira, Ribeira", "text": "Fafi\u00e1n \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 63 habitantes (30 homes e 33 mulleres)."}
{"id": "268589", "revid": "85894", "url": "https://gl.wikipedia.org/wiki?curid=268589", "title": "Fondevila, Ribeira, Ribeira", "text": "Fondevila \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268590", "revid": "85894", "url": "https://gl.wikipedia.org/wiki?curid=268590", "title": "Font\u00e1n, Ribeira, Ribeira", "text": "Font\u00e1n \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268591", "revid": "85894", "url": "https://gl.wikipedia.org/wiki?curid=268591", "title": "A Garita, Ribeira, Ribeira", "text": "A Garita \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268592", "revid": "785", "url": "https://gl.wikipedia.org/wiki?curid=268592", "title": "As Hedreiras, Ribeira, Ribeira", "text": "As Hedreiras \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268593", "revid": "85894", "url": "https://gl.wikipedia.org/wiki?curid=268593", "title": "As Laxes do Castelo, Ribeira, Ribeira", "text": "As Laxes do Castelo \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268594", "revid": "56817", "url": "https://gl.wikipedia.org/wiki?curid=268594", "title": "Mart\u00edn, Ribeira, Ribeira", "text": "Mart\u00edn \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 240 habitantes (132 homes e 108 mulleres)."}
{"id": "268595", "revid": "85894", "url": "https://gl.wikipedia.org/wiki?curid=268595", "title": "Pad\u00edn, Ribeira, Ribeira", "text": "Pad\u00edn \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268596", "revid": "85894", "url": "https://gl.wikipedia.org/wiki?curid=268596", "title": "A Pedra Pateira, Ribeira, Ribeira", "text": "A Pedra Pateira \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268597", "revid": "69467", "url": "https://gl.wikipedia.org/wiki?curid=268597", "title": "O Pet\u00f3n, Ribeira, Ribeira", "text": "O Pet\u00f3n \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" esta entidade ser\u00e1 eliminada porque ning\u00fan veci\u00f1o da contorna asegurou ter constancia da existencia do top\u00f3nimo, al\u00e9n de porque ademais se encontra despoboado."}
{"id": "268598", "revid": "785", "url": "https://gl.wikipedia.org/wiki?curid=268598", "title": "San Lourenzo", "text": "San Lourenzo pode referirse a:\nTop\u00f3nimos.\nComo top\u00f3nimo, d\u00e1 nome aos seguintes lugares:"}
{"id": "268599", "revid": "85894", "url": "https://gl.wikipedia.org/wiki?curid=268599", "title": "O Pombal, Ribeira, Ribeira", "text": "O Pombal \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268601", "revid": "22570", "url": "https://gl.wikipedia.org/wiki?curid=268601", "title": "O Queiro, Ribeira, Ribeira", "text": "O Queiro \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268602", "revid": "56817", "url": "https://gl.wikipedia.org/wiki?curid=268602", "title": "O R\u00edo Grande, Ribeira, Ribeira", "text": "O R\u00edo Grande \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268603", "revid": "85894", "url": "https://gl.wikipedia.org/wiki?curid=268603", "title": "O R\u00edo Pequeno, Ribeira, Ribeira", "text": "O R\u00edo Pequeno \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza."}
{"id": "268604", "revid": "85894", "url": "https://gl.wikipedia.org/wiki?curid=268604", "title": "Santa Ux\u00eda de Ribeira, Ribeira, Ribeira", "text": "Santa Ux\u00eda de Ribeira \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 13.259 habitantes (6.585 homes e 6.674 mulleres)."}
{"id": "268605", "revid": "69467", "url": "https://gl.wikipedia.org/wiki?curid=268605", "title": "Sarreiras, Ribeira, Ribeira", "text": "Sarreiras (\u00e1 espera da oficializaci\u00f3n da forma As Sarreiras) \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 11 habitantes (3 homes e 8 mulleres)."}
{"id": "268606", "revid": "85894", "url": "https://gl.wikipedia.org/wiki?curid=268606", "title": "O Touro, Ribeira, Ribeira", "text": "O Touro \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 228 habitantes (120 homes e 108 mulleres)."}
{"id": "268607", "revid": "69467", "url": "https://gl.wikipedia.org/wiki?curid=268607", "title": "A Vi\u00f1a do Cabezal, Ribeira, Ribeira", "text": "A Vi\u00f1a do Cabezal \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" esta entidade ser\u00e1 eliminada porque ning\u00fan veci\u00f1o da contorna asegurou ter constancia da existencia do top\u00f3nimo."}
{"id": "268608", "revid": "56817", "url": "https://gl.wikipedia.org/wiki?curid=268608", "title": "Xar\u00e1s, Ribeira, Ribeira", "text": "Xar\u00e1s \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza. Segundo o padr\u00f3n municipal (INE 2012) ten 16 habitantes (7 homes e 9 mulleres)."}
{"id": "268609", "revid": "69467", "url": "https://gl.wikipedia.org/wiki?curid=268609", "title": "A Xunqueira, Ribeira, Ribeira", "text": "A Xunqueira \u00e9 un lugar da parroquia de Ribeira no concello coru\u00f1\u00e9s de Ribeira, na comarca da Barbanza.\nFutura supresi\u00f3n.\nNa pr\u00f3xima edici\u00f3n do \"Nomencl\u00e1tor de Galicia\" esta entidade ser\u00e1 eliminada porque ning\u00fan veci\u00f1o da contorna asegurou ter constancia da existencia do top\u00f3nimo."}
{"id": "268610", "revid": "85894", "url": "https://gl.wikipedia.org/wiki?curid=268610", "title": "Exipto, Abanqueiro, Boiro", "text": "Exipto \u00e9 un lugar da parroquia de Abanqueiro no concello coru\u00f1\u00e9s de Boiro, na comarca do Barbanza."}
{"id": "268611", "revid": "85894", "url": "https://gl.wikipedia.org/wiki?curid=268611", "title": "A Pedra da Bouza, Abanqueiro, Boiro", "text": "A Pedra da Bouza \u00e9 un lugar da parroquia de Abanqueiro no concello coru\u00f1\u00e9s de Boiro, na comarca do Barbanza. Segundo o padr\u00f3n municipal (INE 2012) ten 23 habitantes (12 homes e 11 mulleres)."}
{"id": "268612", "revid": "85894", "url": "https://gl.wikipedia.org/wiki?curid=268612", "title": "Portomouro, Abanqueiro, Boiro", "text": "Portomouro \u00e9 un lugar da parroquia de Abanqueiro no concello coru\u00f1\u00e9s de Boiro, na comarca do Barbanza. Segundo o padr\u00f3n municipal (INE 2012) ten 34 habitantes (16 homes e 18 mulleres)."}
{"id": "268613", "revid": "1131", "url": "https://gl.wikipedia.org/wiki?curid=268613", "title": "Bico de Mar, Bealo, Boiro", "text": "Bico de Mar \u00e9 un lugar da parroquia de Bealo, no concello coru\u00f1\u00e9s de Boiro, na comarca do Barbanza."}
{"id": "268614", "revid": "22570", "url": "https://gl.wikipedia.org/wiki?curid=268614", "title": "A Casilla, Bealo, Boiro", "text": "A Casilla \u00e9 un lugar da parroquia de Abanqueiro no concello coru\u00f1\u00e9s de Boiro, na comarca do Barbanza."}
{"id": "268615", "revid": "22570", "url": "https://gl.wikipedia.org/wiki?curid=268615", "title": "San Ram\u00f3n, Bealo, Boiro", "text": "San Ram\u00f3n \u00e9 un lugar da parroquia de Bealo no concello coru\u00f1\u00e9s de Boiro, na comarca do Barbanza."}
{"id": "268616", "revid": "54773", "url": "https://gl.wikipedia.org/wiki?curid=268616", "title": "Josemi Rodr\u00edguez-Sieiro", "text": "Jos\u00e9 Miguel Rodr\u00edguez-Sieiro y Rodr\u00edguez-Vila, nado en Vigo en 1950, \u00e9 un comunicador galego, co\u00f1ecido polas s\u00faas aparici\u00f3ns na prensa rosa.\nTraxectoria.\nCursou estudos de bacharelato no Colexio Labor de Vigo e no Colexio Estudio de Madrid, e estudou Dereito na Universidad Complutense de Madrid. Tras dedicarse a diversos negocios relacionados co petr\u00f3leo e a medicina a trav\u00e9s da Cl\u00ednica Biotonus de Montreux, dirixiu a s\u00faa actividade profesional cara ao mundo da comunicaci\u00f3n.\nColaborador habitual dende ent\u00f3n dos medios audiovisuais, comezou a traballar neste \u00e1mbito en 1991, en Antena 3 Radio, no programa Miguel \u00c1ngel Garc\u00eda-Juez, comentando a actualidade social. En 1992 deu o salto \u00e1 televisi\u00f3n para participar na tertulia sobre cr\u00f3nica social de \"Pasa la vida\", o programa conducido por Mar\u00eda Teresa Campos nas ma\u00f1\u00e1s de Televisi\u00f3n espa\u00f1ola. A partir dese momento vinc\u00falase profesionalmente coa periodista malague\u00f1a, a quen acompa\u00f1a igualmente nos seus espazos de TV \"D\u00eda a d\u00eda\" (1996-2002) en Telecinco e \"Cada d\u00eda\" (2004-2005).\nOutras incursi\u00f3ns na pequena pantalla incl\u00faen colaboraci\u00f3ns nos espazos \"A la carta\" (2004) e \"Mirando al mar\" (2004), ambos os dous de Antena 3 e \"Territorio comanche\" (2006-2008), os dous \u00faltimos presentados por Cristina T\u00e1rrega.\nDende 2004 interv\u00e9n no programa \"Herrera en la onda\" de Onda Cero, conducido polo periodista Carlos Herrera e con anterioridade, con Marta Robles, tam\u00e9n en Onda Cero."}
{"id": "268617", "revid": "22570", "url": "https://gl.wikipedia.org/wiki?curid=268617", "title": "Aducil, Boiro, Boiro", "text": "Aducil \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268618", "revid": "22570", "url": "https://gl.wikipedia.org/wiki?curid=268618", "title": "Berres, Boiro, Boiro", "text": "Berres \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268619", "revid": "22570", "url": "https://gl.wikipedia.org/wiki?curid=268619", "title": "Boiro de Arriba, Boiro, Boiro", "text": "Boiro de Arriba \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268620", "revid": "22570", "url": "https://gl.wikipedia.org/wiki?curid=268620", "title": "Breiro, Boiro, Boiro", "text": "Breiro \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268621", "revid": "22570", "url": "https://gl.wikipedia.org/wiki?curid=268621", "title": "Cimadevila, Boiro, Boiro", "text": "Cimadevila \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268622", "revid": "85894", "url": "https://gl.wikipedia.org/wiki?curid=268622", "title": "A Costa, Boiro, Boiro", "text": "A Costa \u00e9 un lugar da parroquia de Boiro no concello coru\u00f1\u00e9s de Boiro, na comarca do Barbanza."}
{"id": "268625", "revid": "27155", "url": "https://gl.wikipedia.org/wiki?curid=268625", "title": "Prote\u00edna integral polit\u00f3pica", "text": ""}
{"id": "268626", "revid": "22570", "url": "https://gl.wikipedia.org/wiki?curid=268626", "title": "S\u00edmbolos de propiedade intelectual", "text": "Os s\u00edmbolos de propiedade intelectual son signos tipogr\u00e1ficos empregados para informar do r\u00e9xime de dereitos de autor ou de copyright aos que est\u00e1n suxeitas creaci\u00f3ns art\u00edsticas, literarias, cient\u00edficas, audiovisuais, de software etc."}
{"id": "268627", "revid": "98629", "url": "https://gl.wikipedia.org/wiki?curid=268627", "title": "Prote\u00edna integral de membrana", "text": "Unha prote\u00edna integral de membrana \u00e9 un tipo de prote\u00edna de membrana que est\u00e1 unida de forma permanente a unha membrana celular. As prote\u00ednas que est\u00e1n integradas na membrana est\u00e1n rodeadas por l\u00edpidos, cos que est\u00e1n en directo contacto. As prote\u00ednas integrais s\u00f3 poden ser separadas da membrana utilizando deterxentes, solventes non polares, ou \u00e1s veces axentes desnaturalizantes.\nAs prote\u00ednas integrais de membrana son unha fracci\u00f3n moi significativa das prote\u00ednas codificadas no xenoma dun organismo.\nTodas as prote\u00ednas transmembrana son prote\u00ednas integrais de membrana, pero non todas as integras son transmembrana, xa que moitas non atravesan a membrana dun lado a outro.\nEstrutura.\nActualmente, determin\u00e1ronse con resoluci\u00f3n at\u00f3mica as estruturas tridimensionais de s\u00f3 ~160 prote\u00ednas integrais de membrana por cristalograf\u00eda de raios X ou espectroscop\u00eda de resonancia magn\u00e9tica nuclear debido \u00e1s dificultades da s\u00faa extracci\u00f3n e cristalizaci\u00f3n. Ademais, as estruturas de moitos dominios hidrosolubles das prote\u00ednas integrais est\u00e1n dispo\u00f1ibles no Protein Data Bank. As s\u00faas h\u00e9lices \u03b1 ancoradas na membrana f\u00f3ronlles retiradas para facilitar a extracci\u00f3n e cristalizaci\u00f3n. Poden procurarse aqu\u00ed as prote\u00ednas integrais de membrana que foron estudadas no PDB (baseadas na clasificaci\u00f3n de ontolox\u00eda de xenes).\nAs prote\u00ednas integrais de membrana poden dividirse en dous grupos:\nProte\u00edna integral polit\u00f3pica.\nO tipo m\u00e1is com\u00fan de prote\u00edna integral de membrana \u00e9 a prote\u00edna transmembrana (TM), que se estende por todo o grosor da membrana. As prote\u00edna dun s\u00f3 paso cruzan a membrana s\u00f3 unha vez, mentres que as prote\u00ednas multipaso te\u00f1en unha cadea polipept\u00eddica ondulante que pasa dun lado a outro varias veces. As prote\u00ednas transmembrana dun s\u00f3 paso poden clasificarse como de Tipo I, que est\u00e1n situadas de modo que o seu extremo carboxilo terminal est\u00e1 cara ao citosol, ou de Tipo II, que te\u00f1en o seu amino terminal cara ao citosol. As prote\u00ednas de Tipo III te\u00f1en moitos dominios transmembrana nun s\u00f3 polip\u00e9ptido, e as de Tipo IV constan de varios polip\u00e9ptidos diferentes ensamblados formando un canal a trav\u00e9s da membrana. As de Tipo V est\u00e1n ancoradas na bicapa lip\u00eddica por medio do enlace covalente cun l\u00edpido. Finalmente, as de Tipo VI te\u00f1en tanto o dominio transmembrana como unha \u00e1ncora lip\u00eddica.\nProte\u00edna integral monot\u00f3pica.\nAs prote\u00ednas integrais monot\u00f3picas est\u00e1n asociadas \u00e1 membrana por un lado, pero non atravesan a bicapa lip\u00eddica completamente.\nDeterminaci\u00f3n da estrutura das prote\u00ednas.\nA \"Protein Structure Initiative\" (PSI), patrocinada polo Instituto Nacional dos Estados Unidos de Ciencias M\u00e9dicas Xerais (NIGMS), ten entre os seus obxectivos o determinar as estruturas tridimensionais de prote\u00ednas e desenvolver t\u00e9cnicas para o seu uso en biolox\u00eda estrutural, aplicables \u00e1s prote\u00ednas de membrana.\nPode usarse a modelaxe de homolox\u00eda para constru\u00edr un modelo de resoluci\u00f3n at\u00f3mica da prote\u00edna integral \"obxectivo\" a partir de datos da s\u00faa secuencia de amino\u00e1cidos e dunha estrutura tridimensional experimental dunha prote\u00edna hom\u00f3loga relacionada. Este procedemento foi utilizado amplamente para os receptores acoplados \u00e1 prote\u00edna G-ligando (GPCR) e os seus complexos.\nFunci\u00f3n.\nEntre as prote\u00ednas integrais de membrana est\u00e1n os transportadores, enlazadores, canles, receptores, encimas, dominios de ancoraxe \u00e1 membrana estruturais, prote\u00ednas implicadas na acumulaci\u00f3n e transduci\u00f3n de enerx\u00eda, e prote\u00ednas responsables da adhesi\u00f3n celular. Pode atoparse a clasificaci\u00f3n dos transportadores na base de datos de Clasificaci\u00f3n de Transportadores."}
{"id": "268632", "revid": "22570", "url": "https://gl.wikipedia.org/wiki?curid=268632", "title": "Linguas de Acerbaix\u00e1n", "text": "En Acerbaix\u00e1n o idioma dominante e oficial \u00e9 o azar\u00ed menos na rexi\u00f3n separatista de Artsakh, non reco\u00f1ecida internacionalmente, que o idioma predominante e oficial auto-proclamado \u00e9 o Armenio. Noutras zonas do pa\u00eds f\u00e1lanse (minoritariamente) as linguas: \u00c1varo, Budukh, Khinalug, Krits, lezguio, Rutul, Talish, Tat, Tat-Xudeu, Tsakhur, Udi e Xeorxiano, que non te\u00f1en oficialidade ningunha."}
{"id": "268633", "revid": "89787", "url": "https://gl.wikipedia.org/wiki?curid=268633", "title": "Linguas de Andorra", "text": "A \u00fanica lingua oficial e predominante de Andorra \u00e9 o catal\u00e1n, segundo estabelece a s\u00faa constituci\u00f3n:"}
{"id": "268634", "revid": "25871", "url": "https://gl.wikipedia.org/wiki?curid=268634", "title": "Linguas de San Marino", "text": "A \u00fanica lingua oficial de San Marino \u00e9 o italiano. O emiliano-roma\u00f1ola e a seguinte lingua m\u00e1is falada do pa\u00eds."}
{"id": "268636", "revid": "1888", "url": "https://gl.wikipedia.org/wiki?curid=268636", "title": "Fundaci\u00f3n Barri\u00e9 de la Maza", "text": ""}
{"id": "268637", "revid": "89787", "url": "https://gl.wikipedia.org/wiki?curid=268637", "title": "Linguas de \u00c5land", "text": "En \u00c5land o idioma oficial \u00e9 o Sueco, xa que depende totalmente de Suecia.\nAs linguas m\u00e1is faladas en 2012 eran:"}
{"id": "268638", "revid": "23204", "url": "https://gl.wikipedia.org/wiki?curid=268638", "title": "Linguas da Illa de Man", "text": "O principal idioma da Illa de Man \u00e9 o ingl\u00e9s, principalmente o dialecto de Man. O Manx \u00e9 a lingua hist\u00f3rica da illa e s\u00f3 a fala unha m\u00ednima parte da poboaci\u00f3n.\nLingua manx.\nNo s\u00e9culo V, os goid\u00e9licos ou ga\u00e9licos, procedentes de Irlanda invaden a illa, traendo a s\u00faa lingua c\u00e9ltica, que, cos s\u00e9culos, evolucionar\u00eda ata se converter na actual lingua manx, a cal tam\u00e9n ten pr\u00e9stamos n\u00f3rdicos, froito das sucesivas invasi\u00f3ns viquingas: primeiro no s\u00e9culo IX e logo unha segunda invasi\u00f3n viquinga procedente de Irlanda no s\u00e9culo XI. A illa mant\u00edvose baixo dominaci\u00f3n norueguesa ata a segunda metade do s\u00e9culo XIII.\nO illamento da illa e a s\u00faa dependencia da coroa inglesa (logo brit\u00e1nica) a partir do s\u00e9culo XIV fixeron que o manx adoptase unha graf\u00eda baseada no ingl\u00e9s e non noutros idiomas celtas.\nA poboaci\u00f3n conservou o seu idioma ata o s\u00e9culo XVII, comezando a declinar no s\u00e9culo XVIII cando comezou a s\u00faa decadencia. En 1831 fal\u00e1bao regularmente o 30% da poboaci\u00f3n; en 1901 s\u00f3 o falaban 970 persoas e o \u00faltimo falante nativo de manx, Ned Maddrell, morreu o 27 de decembro de 1974 \u00e1 idade de 97 anos.\nHoxe en d\u00eda, o manx sobrevive grazas a un pequeno n\u00famero de persoas que o aprenderon como segunda lingua e que intentan potencialo fronte ao ingl\u00e9s, a s\u00faa lingua materna. En 2001 un 2.2% da poboaci\u00f3n da Illa de Man, 1.689 de 76.315 habitantes, aseguraba poder desenvolverse en man\u00e9s, a\u00ednda que en graos diversos. Non foi at\u00e9 2003 cando o goberno pasou a introducilo oficialmente na escola. Actualmente, o man\u00e9s \u00e9 segunda lingua nas escolas primarias e secundarias, na universidade da Illa e no centro de estudos de man\u00e9s."}
{"id": "268639", "revid": "23204", "url": "https://gl.wikipedia.org/wiki?curid=268639", "title": "Linguas de Transnistria", "text": "En Transnistria, as linguas oficiais son o ruso, o ucra\u00edno e o moldovo, este \u00faltimo s\u00f3 en cir\u00edlico, xa que a rusificaci\u00f3n do goberno transnistrio prohibe a educaci\u00f3n do moldovo co alfabeto latino."}
{"id": "268640", "revid": "12452", "url": "https://gl.wikipedia.org/wiki?curid=268640", "title": "Aeroporto Franz Josef Strau\u00df", "text": ""}
{"id": "268642", "revid": "1888", "url": "https://gl.wikipedia.org/wiki?curid=268642", "title": "Fundaci\u00f3n Pedro Barri\u00e9 de la Maza", "text": ""}
{"id": "268643", "revid": "22570", "url": "https://gl.wikipedia.org/wiki?curid=268643", "title": "Signo igual", "text": "O signo igual (=) \u00e9 un s\u00edmbolo matem\u00e1tico empregado para indicar a igualdade de expresi\u00f3ns matem\u00e1ticas.\nHistoria.\nO s\u00edmbolo foi inventado en 1557 polo matem\u00e1tico gal\u00e9s Robert Recorde na s\u00faa obra \"The Whetstone of Witte\". Decidiu empregar d\u00faas li\u00f1as iguais por considerar que era a mellor representaci\u00f3n da idea de igualdade.\nO signo = non foi inmediatamente popular, sen\u00f3n que alg\u00fan autores empregaban d\u00faas barras paralelas ( || ) ou \"\u00e6\" (ou \"\u0153\"), abreviaturas da palabra latina \"aequalis\" (\u201cigual\u201d).\nS\u00edmbolos relacionados.\nAproximadamente igual.\nOs s\u00edmbolos para expresar a idea de \u201caproximadamente igual\u201d adoitan ter forma de ondas ou inclu\u00edr puntos: \u2248, \u2243, \u2245, \u223c, \u223d, \u2250, \u2252, \u2253\nDesigual.\nO s\u00edmbolo empregado para a relaci\u00f3n \"non \u00e9 igual\" \u00e9 un signo igual cunha barra (\"\u2260\").\nIdentidade.\nS\u00edmbolos utilizados para indicar unha identidade ou equivalencia son \"\u2261\", \"\u225d\", \":=\" ou \"\u2258\".\nMenor ou igual e maior ou igual.\nO signo igual pode combinarse cos signos \"menor que\" ( &lt; ) e \"maior que\" ( &gt; ): \u2264 e \u2265."}
{"id": "268644", "revid": "5863", "url": "https://gl.wikipedia.org/wiki?curid=268644", "title": "Kaiser Friedrich Museum", "text": ""}
{"id": "268645", "revid": "27155", "url": "https://gl.wikipedia.org/wiki?curid=268645", "title": "Prote\u00edna perif\u00e9rica de membrana", "text": "As prote\u00ednas perif\u00e9ricas de membrana son prote\u00ednas que se adhiren s\u00f3 temporalmente \u00e1s membranas celulares coas cales est\u00e1n asociadas. Estas mol\u00e9culas est\u00e1n unidas a prote\u00ednas integrais de membrana ou penetran nas rexi\u00f3ns perif\u00e9ricas da bicapa lip\u00eddica da membrana. As subunidades de prote\u00ednas regulatorias de moitos canles i\u00f3nicas e receptores transmembrana, por exemplo, poden definirse como prote\u00ednas perif\u00e9ricas de membrana. A diferenza das prote\u00ednas integrais de membrana, as perif\u00e9ricas adoitan recollerse no compo\u00f1ente ou fracci\u00f3n hidrosoluble de todas as prote\u00ednas extra\u00eddas durante o procedemento de purificaci\u00f3n de prote\u00ednas. As prote\u00ednas cunha \u00e1ncora GPI son unha excepci\u00f3n a esta regra e poden ter propiedades de purificaci\u00f3n similares \u00e1s das prote\u00ednas integrais de membrana.\nA adhesi\u00f3n reversible de prote\u00ednas \u00e1s membranas biol\u00f3xicas pode servir para regular a sinalizaci\u00f3n celular e moitos outros eventos celulares importantes, por medio de diversos mecanismos.\nPor exemplo, a estreita asociaci\u00f3n entre moitos encimas e membranas celulares pode levalos a unha estreita proximidade cos seus substratos lip\u00eddicos.\nA uni\u00f3n a membranas pode tam\u00e9n promover o rearranxo, disociaci\u00f3n ou cambio conformacional en moitos dominios estruturais de prote\u00ednas, orixinando cambios no seu estado de activaci\u00f3n e actividade biol\u00f3xica.\nAdemais, moitas prote\u00ednas est\u00e1n localizadas especificamente na superficie da capa citos\u00f3lica ou na da capa externa da membrana.\nIsto facilita a ensamblaxe de complexos multiproteicos ao incrementarse a probabilidade de que se produzan as interacci\u00f3ns prote\u00edna-prote\u00edna apropiadas.\nUni\u00f3n das prote\u00ednas perif\u00e9ricas \u00e1 bicapa lip\u00eddica.\nAs prote\u00ednas perif\u00e9ricas de membrana poden interaccionar con outras prote\u00ednas ou directamente coa bicapa lip\u00eddica. Nese \u00faltimo caso, denom\u00ednanse prote\u00ednas \"anfitr\u00f3picas\".\nAlgunhas prote\u00ednas, como as prote\u00ednas G e certas prote\u00edna quinases, interaccionan simultaneamente coas prote\u00ednas transmembrana e a bicapa lip\u00eddica. Outras \u00fanense primeiro \u00e1 bicapa lip\u00eddica e despois localizan e interaccionan cos seus receptores de membrana.\nA bicapa fosfolip\u00eddica que forma a superficie das membranas celulares consta dunha rexi\u00f3n central interna hidrof\u00f3bica que queda en medio de d\u00faas rexi\u00f3ns hidrof\u00edlicas, unha na superficie interna e outra na externa da membrana. As superficies interna e externa ou rexi\u00f3ns interface do modelo das bicapas de fosfol\u00edpidos te\u00f1en un grosor de 8 a 10 \u00c5, a\u00ednda que pode ser maior en membranas biol\u00f3xicas que conte\u00f1en unha gran cantidade de gangli\u00f3sidos ou lipopolisac\u00e1ridos.\nA rexi\u00f3n central interna hidrof\u00f3bica dunha membrana t\u00edpica pode ter un grosor de 27 a 32 \u00c5, estimado por dispers\u00f3n de raios X a baixo \u00e1ngulo (SAXS, \"Small angle X-ray scattering\").\nA rexi\u00f3n l\u00edmite entre a parte interna central hidrof\u00f3bica e as rexi\u00f3ns interfaciais hidrof\u00edlicas \u00e9 moi estreito, de arredor de 3 \u00c5. A concentraci\u00f3n efectiva de auga cambia rapidamente a trav\u00e9s desta capa l\u00edmite ao moverse cara a f\u00f3ra desde a rexi\u00f3n central hidrof\u00f3bica, variando desde case cero a unha concentraci\u00f3n de aredor de 2M.\nOs grupos fosfato nas bicapas de fosfol\u00edpidos est\u00e1n completamente hidratados ou saturados de auga e est\u00e1n situados a uns 5 \u00c5 f\u00f3ra do l\u00edmite da rexi\u00f3n central hidrof\u00f3bica.\nAlgunhas prote\u00ednas as\u00f3cianse coas bicapas lip\u00eddicas \"irreversiblemente\" e poden formar canais transmembrana de h\u00e9lices alfa ou barril beta. Estas transformaci\u00f3ns ocorren en toxinas formadoras de poros como a colicina A, alfa-hemolisina, e outras prote\u00ednas. Estas prote\u00ednas son descritas xeralmente como perif\u00e9ricas xa que un dos seus estados conformacionais \u00e9 hidrosoluble ou est\u00e1n s\u00f3 feblemente asociadas coa membrana.\nMecanismos de uni\u00f3n \u00e1s membranas.\nA asociaci\u00f3n dunha prote\u00edna coa bicapa lip\u00eddica pode implicar cambios significativos na estrutura terciaria dunha prote\u00edna. Isto pode inclu\u00edr o pregamento de rexi\u00f3ns da estrutura da prote\u00edna que estaban previamente sen pregar ou un rearranxo no pregamento ou repregamento da parte da prote\u00edna asociada \u00e1 membrana. Tam\u00e9n pode implicar a formaci\u00f3n ou disociaci\u00f3n de estruturas cuaternarias ou complexos oligom\u00e9ricos, e a uni\u00f3n espec\u00edfica de i\u00f3ns, ligandos, ou l\u00edpidos regulatorios.\nAs prote\u00ednas anfitr\u00f3picas t\u00edpicas deben interaccionar fortemente coa bicapa lip\u00eddica para realizaren as s\u00faas funci\u00f3ns biol\u00f3xicas. Estas incl\u00faen o procesamento encim\u00e1tico de l\u00edpidos e outras substancias hidrof\u00f3bicas, ancoraxe na membrana, e uni\u00f3n e transferencia de pequenos compostos non polares entre diferentes membranas celulares. Estas prote\u00ednas poden estar ancoradas \u00e1 bicapa como resultado de interacci\u00f3ns hidrof\u00f3bicas entre a bicapa e residuos non polares expostos na superficie da prote\u00edna por interacci\u00f3ns de uni\u00f3n covalente espec\u00edficas con l\u00edpidos regulatorios, ou pola s\u00faa uni\u00f3n a \u00e1ncoras lip\u00eddicas unidas covalentemente.\nAs afinidades de uni\u00f3n \u00e1 membrana de moitas prote\u00ednas perif\u00e9ricas dependen da composici\u00f3n lip\u00eddica espec\u00edfica da membrana coa cal est\u00e1n asociadas.\nAsociaci\u00f3n hidrof\u00f3bica non espec\u00edfica.\nAs prote\u00ednas anfitr\u00f3picas as\u00f3cianse coas bicapas lip\u00eddicas por medio de estruturas \u00e1ncora hidrof\u00f3bicas. Ditas h\u00e9lices \u03b1 anfif\u00edlicas, bucles non polares expostos, residuos de amino\u00e1cidos acilados ou lipidados postraducionalmente \u00fanense especificamente a l\u00edpidos regulatorios como o fosfatidilinositol fosfato.\n\u00c1ncoras lip\u00eddicas unidas covalentemente.\nAs prote\u00ednas ancoradas a l\u00edpidos est\u00e1n unidas covalentemente a cadeas acilo de \u00e1cidos graxos no lado citoplasm\u00e1tico da membrana celular por palmitoilaci\u00f3n, miristoilaci\u00f3n, ou prenilaci\u00f3n. Na superfcie da c\u00e9lula, no lado oposto da membrana celular hai prote\u00edans ancoradas a l\u00edpidos enlazadas covalentemente aos l\u00edpidos glicosilfosfatidilinositol (GPI) e colesterol. A asociaci\u00f3n de prote\u00ednas coas membranas por medio de residuos acilados \u00e9 un proceso reversible, xa que a cadea acilo pode estar enterrada no peto de uni\u00f3n hidrof\u00f3bico da prote\u00edna despois da disociaci\u00f3n da membrana. Este proceso ocorre nas subunidades beta das prote\u00ednas G. Quizais debido a esta necesidade adicional de flexibilidade estrutural, as \u00e1ncoras lip\u00eddicas est\u00e1n xeralmente unidas aos segmentos moi flexibles das estruturas terciarias de prote\u00ednas que non son ben resoltos polos m\u00e9todos de estudo cristalogr\u00e1fico das prote\u00ednas.\nUni\u00f3n espec\u00edfica prote\u00edna\u2013l\u00edpido.\nAlgunhas prote\u00ednas citos\u00f3licas son recrutadas en diferentes membranas celulares por medio do reco\u00f1ecemento de certos tipos de l\u00edpidos que se encontran en determinadas membranas. A uni\u00f3n dunha prote\u00edna a un l\u00edpido espec\u00edfico ten lugar por medio de dominios estruturais para a uni\u00f3n \u00e1 membrana que ten a prote\u00edna e que te\u00f1en petos de uni\u00f3n espec\u00edficos para as cabezas polares dos l\u00edpidos aos que se unen. Esta \u00e9 unha t\u00edpica interacci\u00f3n prote\u00edna-ligando, que se estabiliza pola formaci\u00f3n de enlaces de hidr\u00f3xeno intermoleculares, interacci\u00f3ns de van der Waals, e interacci\u00f3ns hidrof\u00f3bicas entre as prote\u00edna e o ligando lip\u00eddico. Tales complexos tam\u00e9n se estabilizan pola formaci\u00f3n de pontes i\u00f3nicas entre residuos aspartato ou glutamato da prote\u00edna e os fosfatos do l\u00edpido por medio de i\u00f3ns calcio intercalados (Ca2+). Estas pontes i\u00f3nicas poden orixinarse e ser estables cando os i\u00f3ns como o Ca2+ est\u00e1n xa unidos a unha prote\u00edna en soluci\u00f3n, antes de que se una o l\u00edpido. A formaci\u00f3n de pontes i\u00f3nicas d\u00e1se na interacci\u00f3n prote\u00edna-l\u00edpido en prote\u00ednas con dominio C2 e anexinas.\nInteracci\u00f3ns electrost\u00e1ticas prote\u00edna-l\u00edpido.\nAs prote\u00ednas cargadas positivamente son atra\u00eddas polas membranas cargadas negativamente por interacci\u00f3ns electrost\u00e1ticas non espec\u00edficas. Por\u00e9n, non todos os p\u00e9ptidos perif\u00e9ricos e prote\u00ednas son cati\u00f3nicos, e s\u00f3 un lado da membrana est\u00e1 cargado negativamente, como ocorre co lado citoplasm\u00e1tico da membrana plasm\u00e1tica, a capa externa da membrana externa das bacterias gramnegativas e das membranas mitocondriais. Por tanto, as interacci\u00f3ns electrost\u00e1ticas xogan un importante papel na destinaci\u00f3n \u00e1s membranas de transportadores de electr\u00f3ns como o citocromo c, toxinas cati\u00f3nicas como a caribdotoxina, e dominios espec\u00edficos de uni\u00f3n a membrana como alg\u00fans dominios PH, dominios C1, e C2.\nAs interacci\u00f3ns electrost\u00e1ticas son moi dependentes da forza i\u00f3nica da soluci\u00f3n. Estas interacci\u00f3ns son relativamente febles \u00e1 forza i\u00f3nica fisiol\u00f3xica (0,14M NaCl): ~3 a 4 kcal/mol para pequenas prote\u00edna cati\u00f3nicas, como o citocromo c, caribdotoxina ou hisactofilina.\nPosici\u00f3n espacial na membrana.\nAs orientaci\u00f3ns e a profundidade de penetraci\u00f3n na membrana de moitas prote\u00ednas anfitr\u00f3picas e p\u00e9ptidos estudouse usando etiquetado de spin dirixido ao sitio (SDSL, que usa a resonancia do spin do electr\u00f3n), etiquetado qu\u00edmico, medida das afinidades de uni\u00f3n \u00e1 membrana de mutantes da prote\u00edna, espectroscopia de fluorescencia, espectroscopia NMR en estado s\u00f3lido ou soluci\u00f3n,\nespectroscopia FTIR ATR, raios X ou difracci\u00f3n de neutr\u00f3ns, e m\u00e9todos inform\u00e1ticos.\nIdentific\u00e1ronse dous modos de asociaci\u00f3n das prote\u00ednas coa membrana. As prote\u00ednas hidrosolubles t\u00edpicas non te\u00f1en residuos non polares expostos nin outras \u00e1ncoras hidrof\u00f3bicas. Por tanto, permanecen completamente en soluci\u00f3n acuosa e non penetran na bicapa lip\u00eddica, o cal ser\u00edalles custoso enerxeticamente. Esas prote\u00ednas s\u00f3 interaccionan electrostaticamente coas bicapas; por exemplo, a ribonuclease e a poli-lisina interaccionan coas membranas deste xeito. Por\u00e9n, as prote\u00ednas anfitr\u00f3picas t\u00edpicas te\u00f1en varias \u00e1ncoras hidrof\u00f3bicas que penetran a rexi\u00f3n interfacial e chegan \u00e1 rexi\u00f3n interior hidrocarbonada da membrana. Estas prote\u00ednas \"deforman\" a bicapa lip\u00eddica, facendo decrecer a temperatura de transici\u00f3n l\u00edpido flu\u00eddo-xel. A uni\u00f3n \u00e9 xeralmente unha reacci\u00f3n fortemente exot\u00e9rmica. A asociaci\u00f3n de h\u00e9lices \u03b1 anfif\u00edlicas coas membranas ocorre de xeito similar. As prote\u00ednas intrinsicamente desestruturadas ou os p\u00e9ptidos despregados con residuos non polares ou \u00e1ncoras lip\u00eddicas poden tam\u00e9n penetrar a rexi\u00f3n interfacial da membrana e chegar \u00e1 parte central hidrocarbonada, especialmente cando tales p\u00e9ptidos son cati\u00f3nicos e interaccionan con membranas cargadas negativamente.\nClases de prote\u00ednas perif\u00e9ricas.\nEncimas.\nOs encimas perif\u00e9ricos participan no metabolismo de diferentes compo\u00f1entes da membrana, como l\u00edpidos (fosfolipases e colesterol oxidases), oligosac\u00e1ridos da parede celular (glicosiltransferases e transglicosidases), ou prote\u00ednas (peptidase de sinal e palmito\u00edl prote\u00edn tioesterases). As lipases poden tam\u00e9n dixerir l\u00edpidos que forman micelas ou gotas non polares na auga.\nDominios de destinaci\u00f3n a membrana (\u201cgrampas lip\u00eddicas\u201d).\nOs dominios que marcan o destino dunha prote\u00edna como prote\u00edna de membrana est\u00e1n asociados especificalmente coas cabezas polares dos seus ligandos lip\u00eddicos integrados nas membranas. Estes ligandos lip\u00eddicos est\u00e1n presentes en distintas concentraci\u00f3ns nos diferentes tipos de membranas celulares (por exemplo, o PtdIns3P at\u00f3pase na maior\u00eda das membranas dos endosomas temper\u00e1ns, o PtdIns(3,5)P2 na dos endosomas tard\u00edos, e o PtdIns4P nas do aparato de Golgi). Por tanto, cada dominio destina a unha prote\u00edna a unha membrana espec\u00edfica. Estes dominios son:\nDominios estruturais.\nOs dominios estruturais median a uni\u00f3n doutras prote\u00ednas \u00e1 membrana. Esta uni\u00f3n a membranas pode ser mediada por i\u00f3ns calcio (Ca2+) que forman pontes entre os residuos \u00e1cidos da prote\u00edna e grupos fosfato de l\u00edpidos, como ocorre nas anexinas ou no dominio GLA.\nTransportadores de pequenas mol\u00e9culas hidrof\u00f3bicas.\nEstas prote\u00ednas perif\u00e9ricas funcionan como transportadores de compostos non polares entre diferentes tipos de membranas celulares ou entre as membranas e os complexos proteicos citos\u00f3licos. As substancias transportadas son o fosfatidilinositol, tocoferol, gangli\u00f3sidos, glicol\u00edpidos, derivados de esterois, retinol, \u00e1cidos graxos, auga, macromol\u00e9culas, gl\u00f3bulos vermellos do sangue, fosfol\u00edpidos, e nucle\u00f3tidos. Entre estas prote\u00ednas est\u00e1n:\nTransportadores de electr\u00f3ns.\nEstas prote\u00ednas est\u00e1n implicadas na cadea de transporte de electr\u00f3ns. Entre elas est\u00e1n o citocromo c, cupredoxinas, prote\u00ednas ferrosulfuradas de alto potencial, adrenodoxina redutase, algunhas flavoprote\u00ednas, e outras.\nHormonas polipept\u00eddicas, toxinas, e p\u00e9ptidos antimicrobianos.\nMoitas hormonas, toxinas, inhibidores, ou p\u00e9ptidos antimicrobianos interaccionan especificamente con complexos de prote\u00ednas transmembrana. Poden tam\u00e9n acumularse na superficie da bicapa lip\u00eddica antes de unirse \u00e1s s\u00faas prote\u00ednas diana. Ditos ligandos polip\u00e9ptidos est\u00e1n con frecuencia cargados positivamente e interaccionan electrostaticamente con membranas ani\u00f3nicas.\nAlgunhas prote\u00ednas hidrosolubles e p\u00e9ptidos poden tam\u00e9n formar canles transmembrana. Xeralmente sofren oligomerizaci\u00f3n, cambios conformacionais significativos, e as\u00f3cianse coas membranas irreversiblemente. Determinouse a estrutura tridimensional dun destes canais transmembrana, o da \u03b1-hemolisina. Noutros casos, a estrutura experimental representa unha conformaci\u00f3n hidrosoluble que interacciona coa bicapa lip\u00eddica perifericamente, a\u00ednda que alg\u00fans dos p\u00e9ptidos que forman canais son bastante hidrof\u00f3bicos e, xa que logo, foron estudados por espectroscop\u00eda NMR en solventes org\u00e1nicos ou en presenza de micelas."}
{"id": "268646", "revid": "5863", "url": "https://gl.wikipedia.org/wiki?curid=268646", "title": "Adoraci\u00f3n dos Reis de Monforte", "text": ""}
{"id": "268647", "revid": "5863", "url": "https://gl.wikipedia.org/wiki?curid=268647", "title": "Adoraci\u00f3n dos Reis de Monforte de Lemos", "text": ""}
{"id": "268648", "revid": "5863", "url": "https://gl.wikipedia.org/wiki?curid=268648", "title": "Adoraci\u00f3n dos Reis Magos de Monforte de Lemos", "text": ""}
{"id": "268649", "revid": "5863", "url": "https://gl.wikipedia.org/wiki?curid=268649", "title": "Adoraci\u00f3n dos Reis Magos de Monforte", "text": ""}
{"id": "268650", "revid": "5863", "url": "https://gl.wikipedia.org/wiki?curid=268650", "title": "Adoraci\u00f3n dos Magos de Monforte", "text": ""}
{"id": "268651", "revid": "5863", "url": "https://gl.wikipedia.org/wiki?curid=268651", "title": "Adoraci\u00f3n dos Magos de Monforte de Lemos", "text": ""}
{"id": "268653", "revid": "27155", "url": "https://gl.wikipedia.org/wiki?curid=268653", "title": "Bicapa fosfolip\u00eddica", "text": ""}
{"id": "268654", "revid": "2520", "url": "https://gl.wikipedia.org/wiki?curid=268654", "title": "Senda da Auga", "text": " #REDIRECCI\u00d3N Ruta da tra\u00edda da auga"}
{"id": "268655", "revid": "23204", "url": "https://gl.wikipedia.org/wiki?curid=268655", "title": "Lee Wallard", "text": "Lee Wallard, nado o 7 de setembro de 1910 en Schenectady, Nova York e finado o 29 de novembro de 1963 en San Petersburgo, Florida, foi un piloto de carreiras dos Estados Unidos.\nTraxectoria.\nNas 500 Millas de Indian\u00e1polis de 1951 Wallard levou ao n\u00famero 99 Belanger Special \u00e1 vitoria, con 40 anos. Tony Bettenhausen cederalle o coche, porque quer\u00eda pilotar un veh\u00edculo de tracci\u00f3n dianteira m\u00e1is moderno. Unha semana despois de ga\u00f1ar as 500 Millas de Indian\u00e1polis, Wallard lesionouse durante unha carreira de autom\u00f3biles en Reading, PA. Sufriu graves queimaduras cando o seu coche de carreiras se incendiou na recta final da carreira. Requiriu 27 enxertos de pel.\nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "268656", "revid": "89787", "url": "https://gl.wikipedia.org/wiki?curid=268656", "title": "Ruta das Pedras (Redondela)", "text": "A ruta das Pedras \u00e9 unha ruta de sendeirismo sito na parroquia redondel\u00e1 de San Marti\u00f1o de Ventosela. O seu nome prov\u00e9n das m\u00faltiples formaci\u00f3ns rochosas que se atopan ao longo do cami\u00f1o. Ten un percorrido circular e conta cunha lonxitude de 10 km.\nCaracter\u00edsticas.\nO itinerario, que ten unha duraci\u00f3n aproximada de tres horas e unha lonxitude de 10\u00a0km, \u00e9 un sendeiro circular que comeza na Casa Cultural de Ventosela e remata no mesmo punto. A ruta ascende pola monta\u00f1a at\u00e9 chegar ao punto m\u00e1is alto, lugar onde se atopa a pedra Tai\u00f3. Dende o cumio da monta\u00f1a p\u00f3dese observar a r\u00eda de Vigo e a enseada de San Sim\u00f3n.\nPatrimonio arqueol\u00f3xico.\nO patrimonio arqueol\u00f3xico da ruta das Pedras conta cos seguintes elementos de interese:\nPatrimonio arquitect\u00f3nico.\nNo seu percorrido tam\u00e9n pasa pola igrexa parroquial de Ventosela."}
{"id": "268658", "revid": "2520", "url": "https://gl.wikipedia.org/wiki?curid=268658", "title": "Cami\u00f1o da Franqueira", "text": " #REDIRECCI\u00d3N Vieiro da Franqueira"}
{"id": "268659", "revid": "23204", "url": "https://gl.wikipedia.org/wiki?curid=268659", "title": "Tripla Alianza (1717)", "text": "A Tripla Alianza, pactada mediante a sinatura do tratado da Haia de 1717, do 4 de xaneiro de 1717 na Haia, foi a uni\u00f3n das Provincias Unidas dos Pa\u00edses Baixos, Francia e Gran Breta\u00f1a, nun intento por obrigar a Espa\u00f1a a cumprir as disposici\u00f3ns do tratado de Utrecht de 1713.\nContidos do acordo.\nO 4 de xaneiro de 1717, o abade Dubois e Pierre Antoine de Ch\u00e2teauneuf, enviados por Filipe II de Orleans (rexente de Francia durante a minor\u00eda de idade do rei Lu\u00eds XV), William Cadogan en representaci\u00f3n de Xurxo I de Gran Breta\u00f1a e dos delegados dos Estados Xenerais dos Pa\u00edses Baixos, reunidos na cidade da Haia, asinaron o acordo, que inclu\u00eda coma principais puntos os seguintes:\nRepercusi\u00f3ns.\nEn 1718, coa adhesi\u00f3n do Sacro Imperio Romano Xerm\u00e1nico mediante a firma do tratado de Londres, converteuse na Cu\u00e1drupla Alianza."}
{"id": "268660", "revid": "98629", "url": "https://gl.wikipedia.org/wiki?curid=268660", "title": "O Cid, a lenda", "text": "O Cid, a lenda (en ) \u00e9 un filme espa\u00f1ol de animaci\u00f3n dirixido por Jos\u00e9 Pozo, que se estreou no 2003. Bas\u00e9ase na historia lendaria de Rodrigo D\u00edaz de Vivar, tam\u00e9n co\u00f1ecido como O Cid.\nContou coa participaci\u00f3n de profesionais da factor\u00eda Bren Entertainment, sita en Santiago de Compostela, nun labor centrado na animaci\u00f3n 3D. Foi editado en DVD con son en galego.\nSinopse.\nRodrigo ten ante si un futuro prometedor. Fillo dun nobre castel\u00e1n, ed\u00facase na corte na compa\u00f1\u00eda do seu mellor amigo Sancho, o primox\u00e9nito do monarca Fernando I. Mais tras a morte do Rei, Rodrigo vese envolto nun mundo de tramas e conspiraci\u00f3ns que acabar\u00e1n coa vida de Sancho e a coroaci\u00f3n do infante Afonso. Desterrado de Castela e deshonrado, Rodrigo emprende cos seus fieis unha arriscada aventura."}
{"id": "268663", "revid": "89787", "url": "https://gl.wikipedia.org/wiki?curid=268663", "title": "Signo de multiplicaci\u00f3n", "text": "O signo de multiplicaci\u00f3n ( \u00d7 ) \u00e9 un s\u00edmbolo matem\u00e1tico empregado para representar un produto. \u00c9 semellante \u00e1 letra \"x\", coa que se pode confundir en ocasi\u00f3ns.\nHistoria.\nO s\u00edmbolo de multiplicaci\u00f3n foi introducido por William Oughtred en 1631.\nUsos.\nMatem\u00e1ticas.\nEn Matem\u00e1ticas o signo de multiplicaci\u00f3n pode ter distintos usos:"}
{"id": "268664", "revid": "25871", "url": "https://gl.wikipedia.org/wiki?curid=268664", "title": "500 Millas de Indianapolis de 1951", "text": "As 500 Millas de Indianapolis de 1951 foi unha carreira de automobilismo de F\u00f3rmula Un, celebrada o 30 de maio de 1951 no Circu\u00edto de Indianapolis. Foi inclu\u00edda na tempada de F\u00f3rmula 1 de , da que foi a segunda carreira.\nPor segundo ano consecutivo, de novo non houbo equipos europeos de F\u00f3rmula Un na carreira.\nDuke Nalon, que sufrira queimaduras graves nun accidente en 1949, e que se perdera a carreira de 1950, fixo a s\u00faa reaparici\u00f3n na Indy, e ga\u00f1ou a pole position cun Novi.\nO forte desgaste da carreira provocou que so remataran oito coches. O coche do ga\u00f1ador Lee Wallard perdeu os seus freos sufriu danos no tubo de escape, e rompeu un amortecedor. Ademais tivo unha carreira totalmente inc\u00f3moda, Wallard puxera un traxe ign\u00edfugo, creado por inmersi\u00f3n do seu uniforme nunha mestura de cristais de b\u00f3rax e auga. Debido a que non levaba camiseta, Wallard sufriu graves rozaduras na pel, e requiriu tratamento no hospital despois da celebraci\u00f3n da vitoria. Estimouse que perdeu 15 libras durante a carreira. It was estimated he lost 15 pounds during the race.\nAo redor dunha semana logo de ga\u00f1ar a carreira, Wallard sufriu queimaduras graves nun accidente en Reading, que puxeron fin \u00e1 s\u00faa carreira como piloto profesional.\nO tres veces ga\u00f1ador Mauri Rose, na s\u00faa 15\u00ba participaci\u00f3n na Indy, estrelouse e envorcou na volta 126. Foi o seu \u00faltimo 500, se retirou das carreiras despois do accidente.\nEnsaios Tempo.\nAs clasificaci\u00f3ns de tempo disput\u00e1ronse durante seis d\u00edas. Pero a choiva, levou a cualificaci\u00f3n definitiva ao s\u00e9timo d\u00eda."}
{"id": "268665", "revid": "89787", "url": "https://gl.wikipedia.org/wiki?curid=268665", "title": "Linguas de Kosovo", "text": "Aproximadamente o 90% da poboaci\u00f3n de Kosovo son de etnia albanesa, a lingua albanesa \u00e9 reco\u00f1ecida como unha lingua oficial xunto c\u00f3 serbio. Outras linguas inclu\u00edndo turco, roman\u00ed, e bosn\u00edaco son tam\u00e9n faladas.\nO ingl\u00e9s \u00e9 amplamente falado, especialmente pola xuventude. O estudo do ingl\u00e9s \u00e9 obrigatorio en todo Kosovo."}
{"id": "268666", "revid": "5312", "url": "https://gl.wikipedia.org/wiki?curid=268666", "title": "Elecci\u00f3ns xerais de Espa\u00f1a de 1869", "text": "As elecci\u00f3ns xerais de Espa\u00f1a de 1869 foron convocadas para o 15 de xaneiro de devandito ano baixo sufraxio universal masculino. Foron as primeiras realizadas trala revoluci\u00f3n de 1868, encabezada polos xenerais Juan Prim e Francisco Serrano Dom\u00ednguez que supuxo a abdicaci\u00f3n de Isabel II e o fin do goberno de Narv\u00e1ez, xefe do Partido Moderado. Realiz\u00e1ronse durante o Goberno Provisional de 1868-1871, primeiro per\u00edodo do Sexenio Democr\u00e1tico.\nEn total foron elixidos 352 deputados, separadamente dos 11 de Porto Rico e 18 de Cuba. O xeneral Prim encabezou unha coalici\u00f3n mon\u00e1rquica formada polo Partido Progresista, a Uni\u00f3n Liberal e os dem\u00f3cratas \"cimbrios\", que ga\u00f1ou as elecci\u00f3ns. O sector republicano maioritario no Partido Dem\u00f3crata, que o refundara baixo o nome de Partido Republicano Democr\u00e1tico Federal, e que estaba encabezado por Pi i Margall, Nicol\u00e1s Salmer\u00f3n e Emilio Castelar, obtivo un bo resultado. Tam\u00e9n se presentaron os carlistas, a\u00ednda que non obtiveron os resultados que esperaban.\nFoi nomeado presidente do Congreso dos Deputados o dem\u00f3crata \"cimbrio\" Nicol\u00e1s Mar\u00eda Rivero, que foi substitu\u00eddo o 18 de xaneiro de 1870 polo progresista Manuel Ruiz Zorrilla.\nO xefe de goberno foi o xeneral Prim ata que foi asasinado o 27 de decembro de 1870, tras conseguir a aprobaci\u00f3n da Constituci\u00f3n de 1869 (214 votos contra 55) e a elecci\u00f3n como rei de Espa\u00f1a de Amadeo de Savoia. O almirante Juan Bautista Topete e Serrano organizaron o goberno ata que se convocaron novas elecci\u00f3ns en marzo de 1871, que foron as primeiras do reinado de Amadeu I.\nDeputados galegos.\nOs deputados que obtiveron un escano no Congreso polos distritos galegos nestas elecci\u00f3ns foron:"}
{"id": "268667", "revid": "22570", "url": "https://gl.wikipedia.org/wiki?curid=268667", "title": "Linguas das Illas Feroe", "text": "A lingua oficial das Illas Feroe \u00e9 o fero\u00e9s. A lingua de fero\u00e9s \u00e9 unha lingua xerm\u00e1nica que descende do n\u00f3rdico antigo.\nO fero\u00e9s \u00e9 similar en gram\u00e1tica ao island\u00e9s e ao n\u00f3rdico vello, pero m\u00e1is pr\u00f3ximo en pronunciaci\u00f3n ao noruegu\u00e9s. No s\u00e9culo XX, o fero\u00e9s convert\u00edase na lingua oficial das illas. Dado que as Illas Feroe son un territorio dan\u00e9s, o dan\u00e9s \u00e9 ensinado en escolas locais."}
{"id": "268669", "revid": "1888", "url": "https://gl.wikipedia.org/wiki?curid=268669", "title": "Elecci\u00f3ns xerais en Espa\u00f1a", "text": "Estat\u00edsticas das elecci\u00f3ns a Cortes Xerais desde 1977.\nCircunscrici\u00f3ns e repartici\u00f3n de escanos nas elecci\u00f3ns a Cortes Xerais.\nCada unha das 50 provincias e as cidades aut\u00f3nomas de Ceuta e Melilla consid\u00e9ranse circunscrici\u00f3ns independentes. A cada provincia corresp\u00f3ndenlle por lei 2 escanos e 1 a cada unha das cidades aut\u00f3nomas, o que fan un total de 102. Os 248 escanos restantes, que sumados aos outros fan un total de 350, rep\u00e1rtense proporcionalmente segundo a poboaci\u00f3n de cada provincia. As\u00ed, Soria \u00e9 a que menos ten xa que conta con s\u00f3 2, mentres que Madrid \u00e9 a que m\u00e1is ten ao contar con 36 (2 34).\nOs escanos rep\u00e1rtense polo m\u00e9todo d'Hondt aplicado independentemente a cada circunscrici\u00f3n, cun limiar do 3% por circunscrici\u00f3n."}
{"id": "268670", "revid": "56817", "url": "https://gl.wikipedia.org/wiki?curid=268670", "title": "Frutosa-1,6-bisfosfatase", "text": "A frutosa-1,6-bisfosfatase, tam\u00e9n chamada frutosa 1,6-bisfosfatase, frutosa bisfosfatase ou FBPase (n\u00famero EC 3.1.3.11) \u00e9 un encima que converte a frutosa 1,6-bisfosfato en frutosa 6-fosfato na gliconeox\u00e9nese e o ciclo de Calvin da fase escura da fotos\u00edntese, que son ambas as d\u00faas v\u00edas metab\u00f3licas anab\u00f3licas. A frutosa bisfosfatase cataliza unha reacci\u00f3n de hidr\u00f3lise que \u00e9 a inversa da reacci\u00f3n que cataliza a fosfofrutoquinase-1 na glic\u00f3lise. Estes dous encimas s\u00f3 catalizan a reacci\u00f3n nunha reacci\u00f3n, e son regulados por metabolitos como a frutosa 2,6-bisfosfato para que a actividae alta dun dos encimas vaia acompa\u00f1ada da actividade baixa do outro. A frutosa 2,6-bisfosfato inhibe alostericamente \u00e1 frutosa-1,6-bisfosfatase, pero activa a fosfofrutoquinase-1. A frutosa-1,6-bisfosfatase est\u00e1 implicada en moitas v\u00edas metab\u00f3licas e enc\u00f3ntrase na maior\u00eda dos organismos. A FBPase require i\u00f3ns met\u00e1licos para a cat\u00e1lise (Mg2+ e Mn2+ son os preferidos) e o encima \u00e9 inhibido potencialmente polo Li+.\nFamilia proteica da FBPase.\nO pregamento que presenta a frutosa-1,6-bisfosfatase de porco \u00e9 id\u00e9ntico ao da inositol-1-fosfatase (IMPase). Ademais, a inositol polifosfato 1-fosfatase (IPPase), IMPase e FBPase comparten unha secuencia motivo (Asp-Pro-Ile/Leu-Asp-Gly/Ser-Thr/Ser) que se une a i\u00f3ns met\u00e1licos e participa na cat\u00e1lise. Este motivo tam\u00e9n se encontra nos hom\u00f3logos da IMPase relacionadas distantemente de bacterias, os l\u00e9vedos \"Saccharomyces cerevisiae\" e outros fungos. Suxeriuse que estas prote\u00ednas definen unha antiga familia proteica conservada estruturalmente implicada en diversas v\u00edas metab\u00f3licas, como a sinalizaci\u00f3n por inositol, gliconeox\u00e9nese, asimilaci\u00f3n do sulfato e posiblemente o metabolismo das quinonas.\nIdentific\u00e1ronse tres grupos diferentes de FBPases en eucariotas e bacterias, chamadas FBPase I, II e III. Ning\u00fan destes grupos se atopou en arqueas ata agora, a\u00ednda que nas arqueas se identificou recentemente un novo grupo de FBPases, denominadas FBPase IV, que tam\u00e9n te\u00f1en actividade de inositol monofosfatase.\nOutro grupo novo de FBPases, as FBPase V, atopouse en arqueas term\u00f3filas e nas bacterias hiperterm\u00f3filas \"Aquifex aeolicus\". Os membros caracterizados deste grupo mostran especificiade de substrato estrita pola frutosa 1,6-bisfosfato, polo que se suxeriu que son verdadeiras FBPases nestes organismos. Un estudo estrutural suxeriu que as FBPase V te\u00f1en un pregamento proteico que novo nunha fosfatase de azucres, que forma un sandwich de catro capas alfa-beta-beta-alfa, a diferenza do arranxo m\u00e1is com\u00fan en cinco capas alfa-beta-alfa-beta-alfa. O arranxo das cadeas laterais catal\u00edticas e ligandos met\u00e1licos concorda co mecanismo de cat\u00e1lise asistido por tres i\u00f3ns met\u00e1licos proposro para outras FBPases.\nAs frutosa-1,6-bisfosfatases atopadas nas bacterias Firmicutes (grampositivas de baixo GC) non mostran ningunha semellanza de secuencia cos encimas doutros organismos. O encima de \"Bacillus subtilis\" \u00e9 inhibido polo AMP, a\u00ednda que este efecto pode ser eliminado polo fosfoenolpiruvato, e \u00e9 dependente do Mn2+. Os mutantes que carecen deste encima aparentemente a\u00ednda poden crecer con substratos gliconeox\u00e9nicos como o malato e o glicerol.\nV\u00e9xase tam\u00e9n.\nLigaz\u00f3ns externas.\n\"Este artigo incorpora contidos de InterPro en dominio p\u00fablico\" (IPR000146, IPR009164, IPR002803)\"."}
{"id": "268672", "revid": "27155", "url": "https://gl.wikipedia.org/wiki?curid=268672", "title": "Frutosa 1,6-bisfosfatase", "text": ""}
{"id": "268673", "revid": "27155", "url": "https://gl.wikipedia.org/wiki?curid=268673", "title": "Frutosa bisfosfatase", "text": ""}
{"id": "268674", "revid": "89787", "url": "https://gl.wikipedia.org/wiki?curid=268674", "title": "Bill Vukovich", "text": "William \"Bill\" Vukovich (Serbio: Bil Vukovi\u0107, \u0411\u0438\u043b \u0412\u0443\u043a\u043e\u0432\u0438\u045b), nado o 13 de decembro de 1918 en Fresno (California), e finado o 30 de maio de 1955 en Indian\u00e1polis, foi un piloto serbio-americano de carreiras de autom\u00f3biles. Ga\u00f1ou as 500 Millas de Indian\u00e1polis de 1953 e 1954, m\u00e1is outras d\u00faas carreiras do campionato nacional da American Automobile Association. Varios pilotos da s\u00faa xeraci\u00f3n refer\u00edronse a Vukovich como o piloto m\u00e1is grande xamais visto no automobilismo estadounidense.\nEra co\u00f1ecido indistintamente como \"Vuky\" ou \"O Tolo ruso\" (malia que detestaba ese nome, porque a s\u00faa ascendencia era iugoslava) polo seu estilo intenso de conduci\u00f3n, as\u00ed como o \"Serbio mudo \" pola s\u00faa fr\u00eda actitude. Tam\u00e9n se lle co\u00f1ece como o \"Fresno flash\" nos anuarios da Indy de Floyd Clymer.\nAndaina.\nCoches Midget.\nAntes de comezar nas carreiras Indy, Vukovich pilotaba un midget do equipo Edelbrock. Correu na Costa Oeste dos Estados Unidos na URA, e ga\u00f1ou a serie do campionato midget en 1945 e 1946. Vukovich ga\u00f1ou en 1948 o Turkey Night Grand Prix no Gilmore Stadium, e seis das \u00faltimas oito carreiras na pista do estadio antes de que fose pechado definitivamente. En 1950 ga\u00f1ou o campionato Midget da AAA.\n500 Millas de Indian\u00e1polis.\nEn 1952, o seu segundo ano na carreira das 500 millas no Circu\u00edto de Indian\u00e1polis, avanzou rapidamente desde a s\u00faa posici\u00f3n inicial no medio da terceira fila para tomar a iniciativa, e liderou 150 voltas de maneira dominante antes de sufrir un fallo na direcci\u00f3n na volta 192 das 200 voltas programadas. Ga\u00f1ou a carreira en dous anos consecutivos, 1953 e 1954. Liderou un asombroso 71\u00b47% das voltas que pilotou en competici\u00f3n, e segue sendo o \u00fanico piloto en liderar a maior cantidade de voltas en carreira durante tres anos consecutivos..\nMorte na Indy.\nVukovich matouse nun accidente en cadea, cando lideraba con 17 segundos de vantaxe na volta 57 das 500 Millas de Indian\u00e1polis de 1955. Estaba sa\u00edndo da segunda curva, detr\u00e1s de tres coches lentos pilotados por Rodger Ward, Al Keller e Johnny Boyd cando o coche de Ward desviouse como resultado dunha refacho de vento. Keller, desviouse cara \u00e1 herba para evitar a Ward, perdeu o control e deslizouse de novo na pista, golpeando o coche de Boyd e empux\u00e1ndoo no cami\u00f1o de Vukovich. O coche de Vukovich golpeou a Boyd, sa\u00edu polo aire e aterrou boca abaixo tras pasar sobre o muro de contenci\u00f3n exterior da recta oposta e dera catro voltas e media de camp\u00e1, estalando en chamas. Cando o coche incendiouse Ed Elisian detivo o seu coche intacto e correu cara a Vukovich nun intento van de salvalo.\nVukovich defend\u00eda por segunda vez o campionato da Indy 500 cando morreu durante a carreira, logo de Floyd Roberts en 1939, e o \u00fanico ex ga\u00f1ador que morreu mentres pilotaba. Vukovich tam\u00e9n foi o primeiro piloto en morrer durante unha carreira do Campionato do Mundo.\nFamilia.\nO seu fillo, Bill Vukovich II, e o seu neto, Bill Vukovich III, tam\u00e9n competiron nas 500 Millas de Indian\u00e1polis, Vukovich II, logrou o segundo lugar en 1973, e Vukovich III foi novato do ano en 1988.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nCampionato do Mundo de F1 resumo da carreira.\nAs 500 Millas de Indian\u00e1polis formaron parte do Campionato Mundial de Pilotos (que m\u00e1is tarde se converteu no Campionato Mundial de F\u00f3rmula 1 da FIA) desde ata . Os pilotos que compet\u00edan na Indy durante estes anos tam\u00e9n contaban como participantes para o Campionato Mundial. Bill Vukovich participou en 5 carreiras do Campionato do Mundo de F1. Comezou na pole unha vez, ga\u00f1ou 2 carreiras, fixo 3 voltas r\u00e1pidas, e terminou no podio en d\u00faas ocasi\u00f3ns. Sumou un total de 19 puntos no campionato."}
{"id": "268683", "revid": "75439", "url": "https://gl.wikipedia.org/wiki?curid=268683", "title": "C\u00e1ndido Nocedal", "text": "C\u00e1ndido Manuel Nocedal Rodr\u00edguez de la Flor, nado na Coru\u00f1a o 11 de marzo de 1821 e finado en Madrid o 18 de xullo de 1885, foi un pol\u00edtico, xornalista e avogado galego.\nTraxectoria.\nEstudou Dereito na Universidade de Alcal\u00e1 de Henares e despois na Central de Madrid, licenci\u00e1ndose en 1840 e establecendo o seu bufete o mesmo ano. Desde mozo era membro do Partido Progresista moi vinculado a Baldomero Espartero no seu conflito coa nai de Isabel II, Mar\u00eda Cristina de Borb\u00f3n, pola Rexencia.\nLogo de ser promotor fiscal durante un breve per\u00edodo e de retomar as s\u00faas actividades profesionais, en 1843 foi redactor de La Gazeta de Madrid para deixar o posto en beneficio do seu escano como Deputado pola provincia de Zaragoza. Vinculado neste per\u00edodo ao Partido Moderado, en 1847 a s\u00faa defensa de Ram\u00f3n Mar\u00eda Narv\u00e1ez fronte ao ataque dos progresistas permitiulle ser nomeado Fiscal do Consello Real, onde chegou a ser conselleiro, as\u00ed como Subsecretario do Ministerio da Gobernaci\u00f3n.\nNun novo xiro pol\u00edtico na s\u00faa vida, logo de permanecer apartado da actividade pol\u00edtica un tempo (a\u00ednda que mantivo o posto de deputado), participou na Vicalvarada e foi un dos que subscribiu o Manifesto de Manzanares.\n \nNo Bienio Progresista foi un activo defensor do Partido Moderado que se atopaba en grave situaci\u00f3n, e a el atrib\u00faese poder manter as filas do mesmo organizadas fronte aos movementos dos progresistas e a aparici\u00f3n da Uni\u00f3n Liberal de Leopoldo O'Donnell, con quen se enfrontou abertamente, tanto nas Cortes como a trav\u00e9s da publicaci\u00f3n sat\u00edrica e neocat\u00f3lica que fundou, \"El Padre Cobos\".\nTan ardente defensa da reacci\u00f3n permitiulle ser nomeado Ministro de Gobernaci\u00f3n en 1856 trala ca\u00edda do Bienio. Despois, e aproveitando a folgada maior\u00eda parlamentaria conservadora das elecci\u00f3ns xerais que organizara desde o Ministerio, impulsou a derrogaci\u00f3n de distintas leis progresistas do per\u00edodo anterior, aprobando unha Lei de Imprenta que \u00e9 considerada a m\u00e1is restritiva do per\u00edodo do reinado de Isabel II.\nDurante o goberno da Uni\u00f3n Liberal foise apartando progresivamente da actividade pol\u00edtica moderada para integrarse nos movementos neocat\u00f3licos. Malia que os esforzos de O'Donnell por ga\u00f1arse aos moderados \u00e1 causa da Uni\u00f3n Liberal tiveron \u00e9xito en moitos casos, C\u00e1ndido Nocedal resistiuse ata \u00e1 oferta de presidir o Congreso dos Deputados e ser embaixador en Roma (1867). Comezou a publicar un novo diario, \"A Constancia\", desde onde manifestaba a s\u00faa intenci\u00f3n de deter \u00e1s forzas revolucionarias que ameazaban Espa\u00f1a. Coa revoluci\u00f3n de 1868, trala ca\u00edda de Isabel II, decidiu unirse con outros antigos isabelinos aos carlistas. Don Carlos nomeouno o seu representante en Espa\u00f1a malia a oposici\u00f3n de amplos sectores do carlismo, e reforzou a s\u00faa posici\u00f3n a\u00ednda logo de perdida a Terceira Guerra Carlista.\nA s\u00faa actitude intransixente obrigoulle a abandonar Espa\u00f1a durante un breve per\u00edodo (1874-1875), refuxi\u00e1ndose en Portugal. Coa restauraci\u00f3n borb\u00f3nica, lonxe de unirse \u00e1 causa afonsina, mant\u00edvose na Comu\u00f1\u00f3n Cat\u00f3lico-Mon\u00e1rquica e creou unha nova publicaci\u00f3n, \"El Siglo Futuro\", que se editou durante 61 anos ata o estalido da Guerra Civil en 1936.\nUns anos antes da s\u00faa morte en 1885, enfrontouse a un sector do carlismo, representado por xornais como \"La Fe\", partidario dunha uni\u00f3n pol\u00edtica cos cat\u00f3licos liberais e de facer algunhas concesi\u00f3ns ao liberalismo. A\u00ednda que C\u00e1ndido Nocedal sempre tivo o apoio expreso de Don Carlos, logo da s\u00faa morte, os seus fieis -unidos ao redor do seu fillo, Ram\u00f3n Nocedal, que herdou a direcci\u00f3n de \"El Siglo Futuro\"- foron expulsados en 1888 por Don Carlos, dando orixe ao partido integrista.\nFoi membro da Real Academia Espa\u00f1ola e da Real Academia de Ciencias Morais e Pol\u00edticas."}
{"id": "268685", "revid": "31997", "url": "https://gl.wikipedia.org/wiki?curid=268685", "title": "Elecci\u00f3ns xerais de Espa\u00f1a de 1871", "text": "As elecci\u00f3ns xerais de Espa\u00f1a de 1871 foron convocadas para o 8 de marzo baixo sufraxio universal masculino. Foron as primeiras elecci\u00f3ns celebradas durante o breve reinado de Amadeu I, unha vez aprobouse a Constituci\u00f3n de 1869. Exerc\u00eda a funci\u00f3ns de Presidente do Consello de Ministros no momento Francisco Serrano Dom\u00ednguez, sucesor pol\u00edtico de Juan Prim tralo seu asasinato. Para aproveitar a divisi\u00f3n existente entre os partidarios do Antigo R\u00e9xime (carlistas, mon\u00e1rquicos isabelinos, liberais partidarios de Ram\u00f3n Mar\u00eda Narv\u00e1ez), present\u00e1ronse xuntos o Partido Progresista de Manuel Ruiz Zorrilla, a Uni\u00f3n Liberal de Francisco Serrano e o Partido Democr\u00e1tico de Nicol\u00e1s Mar\u00eda Rivero, encabezados por Serrano. Era unha coalici\u00f3n similar \u00e1 das elecci\u00f3ns de 1869.\nA oposici\u00f3n estaba formada polos federalistas republicanos de Francesc Pi i Margall, os carlistas e o Partido Moderado de Alejandro Mon. En total foron elixidos 391 deputados, ademais dos 11 de Porto Rico e 18 de Cuba. Foi nomeado Presidente do Congreso dos Deputados o progresista Salustiano de Ol\u00f3zaga, que foi substitu\u00eddo o 6 de outubro por Pr\u00e1xedes Mateo Sagasta. O Presidente do Senado foi Francisco Santa Cruz.\nO goberno de Serrano durou ata o 24 de xullo, cando foi substitu\u00eddo por Ruiz Zorrilla, quen o 5 de outubro foi substitu\u00eddo por Jos\u00e9 Malcampo, e este o 12 de decembro por Pr\u00e1xedes Mateo Sagasta, quen ante a situaci\u00f3n pol\u00edtica inestable convocar\u00e1 elecci\u00f3ns en abril de 1872.\nDeputados das provincias galegas.\nOs deputados galegos que resultaron elixidos nestas elecci\u00f3ns foron:"}
{"id": "268686", "revid": "5863", "url": "https://gl.wikipedia.org/wiki?curid=268686", "title": "Santa Mar\u00eda de Reboreda", "text": ""}
{"id": "268687", "revid": "1131", "url": "https://gl.wikipedia.org/wiki?curid=268687", "title": "Pazo de Reboreda", "text": "Pazo de Reboreda pode referirse a dous pazos en Galicia:"}
{"id": "268688", "revid": "1888", "url": "https://gl.wikipedia.org/wiki?curid=268688", "title": "Eduardo Gasset y Artime", "text": ""}
{"id": "268689", "revid": "3054", "url": "https://gl.wikipedia.org/wiki?curid=268689", "title": "Jos\u00e9 Elduay\u00e9n Gorriti", "text": ""}
{"id": "268690", "revid": "1888", "url": "https://gl.wikipedia.org/wiki?curid=268690", "title": "Pedro Mateo Sagasta y D\u00edaz Antoniana", "text": ""}
{"id": "268691", "revid": "1888", "url": "https://gl.wikipedia.org/wiki?curid=268691", "title": "Manuel V\u00e1zquez de Parga Somoza y Pallares", "text": ""}
{"id": "268692", "revid": "1888", "url": "https://gl.wikipedia.org/wiki?curid=268692", "title": "Luciano Puga y Blanco", "text": ""}
{"id": "268693", "revid": "17467", "url": "https://gl.wikipedia.org/wiki?curid=268693", "title": "Elecci\u00f3ns Xerais de Espa\u00f1a de 1871", "text": ""}
{"id": "268694", "revid": "1888", "url": "https://gl.wikipedia.org/wiki?curid=268694", "title": "Juan Manuel Pereira y Castro", "text": ""}
{"id": "268695", "revid": "88628", "url": "https://gl.wikipedia.org/wiki?curid=268695", "title": "Revoluci\u00f3n de 1854 en Espa\u00f1a", "text": "A Revoluci\u00f3n de 1854, tam\u00e9n co\u00f1ecida co nome de Vicalvarada -por se iniciar co enfrontamento entre as tropas sublevadas ao mando do xeneral Leopoldo O'Donnell e as tropas gobernamentais nas proximidades da vila madrile\u00f1a de Vic\u00e1lvaro- foi un pronunciamento militar seguido dunha insurrecci\u00f3n popular, que se produciu entre o 28 de xu\u00f1o e o 28 de xullo de 1854 durante o reinado de Isabel II. P\u00faxose fin as\u00ed \u00e1 d\u00e9cada moderada (1844-1854) e deuse paso ao bienio progresista (1854-1856).\nDesenvolvemento.\nO antecedente m\u00e1is inmediato produciuse en febreiro de 1854 cando militares adeptos ao Partido Democr\u00e1tico trataron de levar a termo unha sublevaci\u00f3n en Zaragoza, co apoio de elementos civ\u00eds, pero fracasaron.\nA violaci\u00f3n dos usos parlamentarios por parte da Coroa ao final da d\u00e9cada moderada provocou o achegamento entre os moderados do xeneral Ram\u00f3n Mar\u00eda Narv\u00e1ez e os moderados \"puritanos\" de Joaqu\u00edn Francisco Pacheco e R\u00edos Rosas cos progresistas encabezados polo xeneral Baldomero Espartero e Salustiano de Ol\u00f3zaga, que chegaron a formar un comit\u00e9 electoral para presentar candidaturas conxuntas nas elecci\u00f3ns cuxo obxectivo era a conservaci\u00f3n do r\u00e9xime representativo que v\u00edan en perigo. As\u00ed mesmo os \"puritanos\" R\u00edos Rosas e Pacheco entraron en contacto con varios militares adictos, como o Leopoldo O'Donnell, e progresistas, como os xenerais Domingo Dulce e Ros de Olano, para organizar un pronunciamento cuxo obxectivo era obrigar \u00e1 ra\u00ed\u00f1a Isabel II a substitu\u00edr o goberno do Conde de San Luis, que carec\u00eda de apoio nas Cortes e que s\u00f3 se sustentaba pola confianza da Coroa, por outro de \"conciliaci\u00f3n liberal\" que recuperase a letra e o \"esp\u00edrito\" da Constituci\u00f3n de 1845.\nO pronunciamento iniciouno o xeneral O'Donell o 28 de xu\u00f1o de 1854, pero o enfrontamento dous d\u00edas despois coa tropas fieis ao goberno na localidade pr\u00f3xima a Madrid de Vic\u00e1lvaro -o que dar\u00e1 nome \u00e1 rebeli\u00f3n: \"A Vicalvarada\"- resultou indeciso -ambos bandos proclam\u00e1ronse vencedores-, polo que as forzas de O'Donnell retir\u00e1ronse cara ao sur vagando pola Mancha e encami\u00f1\u00e1ndose a Portugal, agardando que outras unidades militares se sumasen ao movemento. Na s\u00faa persecuci\u00f3n sa\u00edron as tropas do goberno, deixando desguarnecida a capital, un feito que resultar\u00eda decisivo nos acontecementos posteriores.\nAnte o fracaso do pronunciamento, os militares que o encabezaron buscaron o apoio popular. O xeneral O'Donnell reuniuse co xeneral Serrano en Manzanares que o convenceu de que era necesario dar un xiro ao movemento ofrecendo cambios pol\u00edticos \"que non figuraban nas s\u00faas intenci\u00f3ns iniciais\". As\u00ed xurdiu o Manifesto de Manzanares redactado por un mozo Antonio C\u00e1novas del Castillo, onde se suscitaba a \u00ab\"conservaci\u00f3n do trono, pero sen camarilla que o deshonre\"\u00bb e promet\u00edase a rebaixa dos impostos e o restablecemento da Milicia Nacional, d\u00faas vellas aspiraci\u00f3ns de progresistas e dem\u00f3cratas. Desta xeito, segundo Jorge Vilches, os conxurados pretend\u00edan \"agrupar \u00e1 oposici\u00f3n ao Goberno [do conde de San Luis] e conseguir m\u00e1is elementos de presi\u00f3n sobre a ra\u00ed\u00f1a\". O Manifesto f\u00edxose p\u00fablico o 7 de xullo e nel promet\u00edase a \"rexeneraci\u00f3n liberal\" mediante a aprobaci\u00f3n de novas leis de imprenta e electoral, a convocatoria de Cortes, a descentralizaci\u00f3n administrativa e o restablecemento da Milicia nacional, todas elas propostas cl\u00e1sicas do Partido Progresista.\nFoi ent\u00f3n cando empezou a segunda fase da que se chamar\u00eda despois a \"revoluci\u00f3n de 1854\" cuxo protagonismo correspondeu aos progresistas e aos dem\u00f3cratas que iniciaron a insurrecci\u00f3n o 14 de xullo en Barcelona -onde revestiu especial gravidade pola participaci\u00f3n dos obreiros- e o 17 de xullo en Madrid -onde a difusi\u00f3n dende mediados de xullo do Manifesto de Manzanares mobilizou \u00e1s clases populares azoutadas polo paro e onde foron asaltados os pazos do marqu\u00e9s de Salamanca, e do propio presidente do goberno, o Conde de San Luis, entre outros, as\u00ed como o da ra\u00ed\u00f1a nai Mar\u00eda Cristina de Borb\u00f3n, que tivo que refuxiarse cos seus fillos no Palacio de Oriente; as\u00ed mesmo foi asaltado o c\u00e1rcere do Saladero para liberar os dem\u00f3cratas Nicol\u00e1s Mar\u00eda Rivero e Sixto C\u00e1mara-.\nA sublevaci\u00f3n de Barcelona e de Madrid foi secundada noutros lugares onde tam\u00e9n se formaron xuntas, como en Valencia ou en Valladolid -nesta \u00faltima cidade a insurrecci\u00f3n tomou o car\u00e1cter de mot\u00edn antifiscal ao berro de \u00ab\"m\u00e1is pan e menos consumos\"\u00bb, o mesmo que aconteceu noutras cidades castel\u00e1n-leonesas e asturianas-. Segundo algunhas fontes non contrastadas, os sublevados pretend\u00edan ademais do restablecimiento da Milicia Nacional, a supresi\u00f3n da Constituci\u00f3n moderada de 1845 e unha ampla amnist\u00eda para os presos pol\u00edticos. Tam\u00e9n houbo alzamentos en Zaragoza e Logro\u00f1o. Segundo esas mesmas fontes o pronunciamento foi financiado por distintos sectores econ\u00f3micos e, sobre todo, polo banqueiro Juan Bruil.\nAnte o empeoramiento da situaci\u00f3n, a ra\u00ed\u00f1a destitu\u00edu o d\u00eda 17 de xullo ao conde de San Lu\u00eds substitu\u00edndoo polo xeneral Fernando Fern\u00e1ndez de C\u00f3rdova que formou un goberno no que hab\u00eda moderados \"puritanos\" e progresistas pero aos dous d\u00edas cedeu a presidencia ao duque de Rivas, que este s\u00f3 durou dous d\u00edas m\u00e1is xa que a revolta popular -Madrid o 18 de xullo estaba cheo de barricadas- fixo imposible que os militares pronunciados O'Donnell e Serrano puidesen aceptar o arranxo de compromiso que lle ofreceu o goberno. O duque de Rivas intentou reprimir a sublevaci\u00f3n popular -polo que o seu goberno foi co\u00f1ecido como \u00abministerio metralla\u00bb- esperando a volta das tropas que sa\u00edran de Madrid.\nFinalmente a ra\u00ed\u00f1a, talvez aconsellada pola s\u00faa nai, decidiuse a chamar ao xeneral Baldomero Espartero, retirado en Logro\u00f1o, para que formase goberno, \u00e1 vez que ped\u00eda a O'Donnell que regresase \u00e1 corte. Para aceptar o cargo, Espartero esixiu a convocatoria de Cortes Constitu\u00edntes, que a reina nai Mar\u00eda Cristina respondese das acusaci\u00f3ns de corrupci\u00f3n e que Isabel publicase un manifesto reco\u00f1ecendo os erros cometidos. A ra\u00ed\u00f1a aceptou todas as condici\u00f3ns e o 26 de xullo publicou o manifesto dirixido ao pa\u00eds no que dic\u00eda:\nO 28 de xullo o xeneral Espartero fac\u00eda a s\u00faa entrada triunfal en Madrid aclamado pola multitude, abraz\u00e1ndose co seu antigo inimigo o xeneral O'Donnnell. As\u00ed deu comezo o bienio progresista."}
{"id": "268698", "revid": "1888", "url": "https://gl.wikipedia.org/wiki?curid=268698", "title": "Ram\u00f3n Sanjurjo Pardi\u00f1as Villardefrancos", "text": ""}
{"id": "268699", "revid": "22570", "url": "https://gl.wikipedia.org/wiki?curid=268699", "title": "Fundaci\u00f3n (hom\u00f3nimos)", "text": "Fundaci\u00f3n pode referirse a:\nComo top\u00f3nimo, d\u00e1 nome aos seguintes lugares:"}
{"id": "268700", "revid": "7802", "url": "https://gl.wikipedia.org/wiki?curid=268700", "title": "Vicalvarada", "text": ""}
{"id": "268701", "revid": "1131", "url": "https://gl.wikipedia.org/wiki?curid=268701", "title": "Pazo de Reboreda (Redondela)", "text": "O Pazo de Reboreda \u00e9 unha casa do lugar de Quintana, anexa \u00e1 igrexa de Santa Mar\u00eda de Reboreda, no concello pontevedr\u00e9s de Redondela.\nDescrici\u00f3n.\nFoi fundado a finais do s\u00e9culo XVII por Garc\u00eda Prego de Montaos. Os Prego de Montaos emparentaron cos Troncoso de Lira e cos vascos Mondrag\u00f3n, que fixeron a capela, despois igrexa parroquial.\nMoi modificado, o seu estado de conservaci\u00f3n \u00e9 bo. Est\u00e1 comunicado coa igrexa por unha pasaxe elevada. Feito con perpia\u00f1o e cachoter\u00eda, con cuberta a d\u00faas augas, ten un portal\u00f3n ameado cara ao oeste, un h\u00f3rreo na leira, e dous escudos na fachada leste, amais do escudo da \u00e1bsida da igrexa.\nPertenceu a Ignacio Manuel Pereira, caudillo de milicianos que participou na Batalla de Ponte Sampaio da Guerra da Independencia espa\u00f1ola. Na casa naceu Xo\u00e1n Manuel Pereira de Castro, seu fillo, protagonista da novela \"O se\u00f1orito da Reboraina\" de Ram\u00f3n Otero Pedrayo."}
{"id": "268702", "revid": "1888", "url": "https://gl.wikipedia.org/wiki?curid=268702", "title": "Domingo Dulce", "text": "Domingo Dulce y Garay, nado en Sot\u00e9s (A Rioxa) o 7 de maio de 1808 e finado en Am\u00e9lie-les-Bains (Francia) o 23 de novembro de 1869). Foi un militar espa\u00f1ol.\nTraxectoria.\nIngresou en 1823 no ex\u00e9rcito coincidindo co final do Trienio liberal e participou na primeira guerra carlista cos militares cristinos e baixo as ordes de Baldomero Espartero a quen lle un\u00eda unha profunda amizade, obtendo catro Cruces Laureadas de San Fernando. Froito da amizade con Espartero foi a s\u00faa colaboraci\u00f3n durante a rexencia deste, sendo persoa destacada para sufocar a revoluci\u00f3n de 1841 cando os moderados, con Diego de Le\u00f3n e Manuel de la Concha \u00e1 fronte, trataron de tomar, entre outras acci\u00f3ns, o Palacio Real de Madrid e secuestrar \u00e1 ra\u00ed\u00f1a Isabel II.\nXa co grado de xeneral, participou na guerra dos Matiners enfront\u00e1ndose vitorioso ao lendario militar carlista Ram\u00f3n Cabrera. Participou na \"Vicalvarada\" apoiando, neste caso, a O\u00b4Donnell e o seu proxecto de Uni\u00f3n Liberal, as\u00ed como posteriormente enfrontouse ao alzamento carlista de San Carlos da R\u00e1pita, tras cuxo esmagamento obtivo o t\u00edtulo de \"Marqu\u00e9s de Castell-Florite\". \nDurante a maior parte do tempo dos gobernos da Uni\u00f3n Liberal estivo destinado en Cuba como Capit\u00e1n Xeneral dados os receos que contra el segu\u00eda mantendo O'Donnell, a\u00ednda que foi senador de 1858 a 1860. Durante a s\u00faa estancia en Am\u00e9rica destacou pola s\u00faa clara vocaci\u00f3n abolicionista o que provocou a inimizade dos espa\u00f1ois al\u00ed asentados e o enfrontamento aberto con Juli\u00e1n de Zulueta. \nAo seu regreso en 1866 participou nas conspiraci\u00f3ns que culminaron coa revoluci\u00f3n de 1868 e o destronamento da ra\u00ed\u00f1a Isabel. A\u00ednda que permaneceu todo o tempo desterrado en Canarias polas sospeitas de colaboraci\u00f3n con elementos progresistas, foi un dos asinantes do Manifesto que acompa\u00f1ou \u00e1 revoluci\u00f3n. \nO goberno revolucionario provisional nomeouno, de novo, capit\u00e1n xeneral en Cuba onde decretou a liberdade de imprenta na illa por vez primeira o 9 de xaneiro de 1869. Poco meses m\u00e1is tarde, morreu."}
{"id": "268704", "revid": "7802", "url": "https://gl.wikipedia.org/wiki?curid=268704", "title": "Domingo Dulce y Garay", "text": ""}
{"id": "268705", "revid": "25871", "url": "https://gl.wikipedia.org/wiki?curid=268705", "title": "Fundaci\u00f3n", "text": "Unha fundaci\u00f3n \u00e9 un tipo de persoa xur\u00eddica, que ten como caracter\u00edstica principal a de ser unha organizaci\u00f3n sen \u00e1nimo de lucro, creada para realizar labores ben\u00e9ficas ou de investigaci\u00f3n. \nFuncionamento.\nAs fundaci\u00f3ns son creadas cun fin com\u00fan, que pode ser moi variado. Unha fundaci\u00f3n adoita estar dotada, o que significa que recibe unha gran cantidade de di\u00f1eiro para facer o seu traballo. Polo xeral obte\u00f1en o capital dos seus padroados, que son os que gobernan a instituci\u00f3n; non obstante, poden realizar actividades econ\u00f3micas para cumprir os seus obxectivos. \nExemplos de fundaci\u00f3ns incl\u00faen a Fundaci\u00f3n Rockefeller e a Fundaci\u00f3n Wikimedia. A familia Rockefeller ga\u00f1ou o seu di\u00f1eiro coa banca e o petr\u00f3leo e a s\u00faa fundaci\u00f3n familiar est\u00e1 dotada dunha gran cantidade de di\u00f1eiro. Outro exemplo \u00e9 a Fundaci\u00f3n Bill &amp; Melinda Gates. Gates fixo unha fortuna con Microsoft. El e a s\u00faa exesposa doan di\u00f1eiro a proxectos como a educaci\u00f3n, o tratamento da SIDA ou a malaria no Terceiro Mundo.\nEn Galiza hai fundaci\u00f3ns como Meni\u00f1os, Xeito Novo, FGS ou Fundaci\u00f3n Andrea\nNa lexislaci\u00f3n.\nA lexislaci\u00f3n galega recolle o seguinte:"}
{"id": "268706", "revid": "7802", "url": "https://gl.wikipedia.org/wiki?curid=268706", "title": "Palacio de Oriente", "text": ""}
{"id": "268707", "revid": "98629", "url": "https://gl.wikipedia.org/wiki?curid=268707", "title": "Elysium (filme)", "text": "Elysium \u00e9 un filme estadounidense dirixido por Neill Blomkamp que se estreou no 2013.\nSinopse.\nNo ano 2159, os seres humanos div\u00eddense en dous grupos: os ricos, que viven na estaci\u00f3n espacial Elysium, e t\u00f3dolos demais, que sobreviven como poden nunha Terra devastada e superpoboada. Rhodes (Jodie Foster), unha dura gobernante, promove unha r\u00edxida lei antimigraci\u00f3n, cuxo obxectivo \u00e9 preservar o luxoso estilo de vida dos cidad\u00e1ns da estaci\u00f3n espacial. Malia isto, os habitantes da Terra far\u00e1n todo o posible por emigrar a Elysium. Max (Matt Damon) acepta unha misi\u00f3n case ut\u00f3pica, pero que, se tivese \u00e9xito, significar\u00eda a conquista da igualdade entre as persoas deses dous mundos tan opostos."}
{"id": "268710", "revid": "56817", "url": "https://gl.wikipedia.org/wiki?curid=268710", "title": "Manifesto de Manzanares", "text": "O Manifesto de Manzanares do 7 de xullo de 1854, redactado por Antonio C\u00e1novas del Castillo a petici\u00f3n do xeneral Serrano e asinado por Leopoldo O'Donnell en Manzanares esix\u00eda unhas reformas pol\u00edticas e unhas Cortes Constitu\u00edntes para facer posible unha aut\u00e9ntica \u00abrexeneraci\u00f3n liberal\u00bb. Este manifesto deu paso ao chamado Bienio progresista, tempo durante o cal os liberais estiveron \u00e1 cabeza do goberno espa\u00f1ol.\nHistoria.\nO 7 de xullo de 1854 o Xeneral en Xefe do Ex\u00e9rcito Constitucional Leopoldo O'Donnell, conde de Lucena, pron\u00fanciase contra o Goberno nas proximidades de Madrid (Vicalvarada). A politizaci\u00f3n do levantamiento l\u00f3grase a trav\u00e9s dun Manifesto, redactado desde Manzanares polo mozo Antonio C\u00e1novas del Castillo, futuro art\u00edfice da restauraci\u00f3n borb\u00f3nica. Serviu para atraer o apoio popular ao pronunciamento liberal para cambiar o goberno.\nO Manifesto foi unha chamada aos espa\u00f1ois, no cal p\u00eddese a continuidade do Trono, pero sen camarillas que o deshonren, ao mesmo tempo que se fala de cousas moi desexadas polos progresistas: mellorar a lei electoral e a de imprenta, e rebaixar os impostos."}
{"id": "268712", "revid": "89787", "url": "https://gl.wikipedia.org/wiki?curid=268712", "title": "Ram\u00f3n Mart\u00ednez Saco", "text": "Ram\u00f3n Mart\u00ednez Saco, nado en Torroso (Mos) na d\u00e9cada de 1810 e finado a principios de outubro de 1884, foi un pol\u00edtico galego.\nTraxectoria.\nFillo de Nic\u00f3medes Mart\u00ednez e Josefa Saco. Progresista. Foi deputado provincial polo distrito de Redondela en 1843, 1863, 1865 e 1868 (entre 1864 e 1865 presidiu 6 sesi\u00f3ns da Deputaci\u00f3n de Pontevedra). Foi alcalde de Redondela en setembro de 1854 (rexeitou a proposta de ser deputado a Cortes para converterse en alcalde) e volveu ser alcalde en 1861 e 1869. Foi elixido deputado a Cortes polo distrito de Redondela nas elecci\u00f3ns de 1871."}
{"id": "268713", "revid": "98629", "url": "https://gl.wikipedia.org/wiki?curid=268713", "title": "Cheaper by the Dozen (filme de 2003)", "text": "Cheaper by the Dozen \u00e9 un filme estadounidense dirixido por Shawn Levy que se estreou no 2003. Remake do filme de 1950 \"Cheaper by the Dozen\".\nSinopse.\nA historia conta as peripecias dos Baker, un matrimonio con doce fillos. Cando o pai consegue facer realidade o so\u00f1o da s\u00faa vida, adestrar un equipo de f\u00fatbol americano, a familia ten que trasladarse dende unha vila de Illinois a unha gran cidade."}
{"id": "268714", "revid": "98629", "url": "https://gl.wikipedia.org/wiki?curid=268714", "title": "Cheaper by the Dozen 2", "text": "Cheaper by the Dozen 2 \u00e9 un filme estadounidense dirixido por Adam Shankman que se estreou no 2005. Secuela do filme de 2003 \"Cheaper by the Dozen\".\nSinopse.\nTom Baker (Steve Martin) e a s\u00faa muller Kate (Bonnie Hunt), agardando reunir \u00e1 s\u00faa familia nunhas memorables vacaci\u00f3ns de ver\u00e1n, levan \u00f3s seus doce fillos \u00f3 lago Winnetka, en Wisconsin, que \u00e9 o lugar no que sempre pasaron as s\u00faas vacaci\u00f3ns. Mais a s\u00faa paz e tranquilidade axi\u00f1a desaparecen cando se atopen cos competitivos membros doutra gran familia, os Murtaugh."}
{"id": "268715", "revid": "5863", "url": "https://gl.wikipedia.org/wiki?curid=268715", "title": "Constantino Ardanaz Undabarrena", "text": "Constantino de Ardanaz y Undabarrena, nado en Bilbao o 5 de febreiro de 1820 e finado en Santander en 1873, foi un enxe\u00f1eiro e pol\u00edtico espa\u00f1ol.\nTraxectoria.\nEnxe\u00f1eiro de Cami\u00f1os, iniciou o seu labor profesional aos 23 anos. Dous anos despois foi destinado a Barcelona onde traballou no r\u00edo Llobregat. En 1857 pasou a dirixir o ferrocarril de Sevilla a C\u00e1diz.\nRepublicano convencido, durante a lexislatura de 1865 foi elixido deputado polo distrito de Ribadeo. Tras a Gloriosa ocupou o cargo de Ministro de Facenda entre o 13 de xullo e o 1 de novembro de 1869."}
{"id": "268716", "revid": "23204", "url": "https://gl.wikipedia.org/wiki?curid=268716", "title": "Didio Riob\u00f3", "text": "Didio Riob\u00f3 Bustelo, nado en Bueu en 1888 e finado na illa de Ons en outubro de 1936, foi un m\u00e9dico e pol\u00edtico galego.\nTraxectoria.\nFillo de Manuel Riob\u00f3 Guimer\u00e1ns. Fundou a Agrupaci\u00f3n Republicana Radical de Bueu e foi concelleiro de Bueu durante a Segunda Rep\u00fablica. Desde 1931 instalouse na illa de Ons (que herdou \u00e1 morte do seu pai en 1933) e intentou mellorar a vida dos colonos das illas, introducindo unha escola e facendo repoboaci\u00f3n forestal. Ao iniciarse o golpe de Estado do 18 de xullo de 1936, foi acosado polos falanxistas, o que o levou a aforcarse na illa en outubro de 1936.\nVida persoal.\nCasou con Mar\u00eda Antonozzi."}
{"id": "268717", "revid": "7802", "url": "https://gl.wikipedia.org/wiki?curid=268717", "title": "Constantino de Ardanaz y Undabarrena", "text": ""}
{"id": "268718", "revid": "98629", "url": "https://gl.wikipedia.org/wiki?curid=268718", "title": "Jos\u00e9 Mar\u00eda Ber\u00e1nger", "text": "Jos\u00e9 Mar\u00eda Ber\u00e1nger y Ruiz de Apodaca, nado en C\u00e1diz no 1824 e finado en Madrid o 23 de xaneiro de 1907. Foi un militar e ministro espa\u00f1ol.\nTraxectoria.\nAo mando da \"Victoria\", uniuse \u00e1 causa do xeneral Prim en 1868, apresando ao vapor de guerra \"Col\u00f3n\", no que viaxaba o almirante Pav\u00eda, Capit\u00e1n Xeneral do Departamento de Ferrol \nEntre o 20 de marzo de 1870 e o 4 de xaneiro de 1871 ocupou a carteira de Ministro de Mari\u00f1a durante o per\u00edodo de rexencia do xeneral Francisco Serrano y Dom\u00ednguez trala Revoluci\u00f3n de 1868.\nXa baixo o reinado de Amadeu I ocupar\u00e1 esa mesma carteira ministerial en tres ocasiones. A primeira delas, sen soluci\u00f3n de continuidade coa anterior, abarcar\u00e1 desde o 4 de xaneiro ata o 24 de xullo de 1871 no goberno presidido polo xeneral Francisco Serrano. Posteriormente ocupar\u00e1 a citada carteira entre o 24 de xullo e o 5 de outubro de 1871, as\u00ed como entre o 13 de xu\u00f1o de 1872 e o 11 de febreiro de 1873, en ambas ocasi\u00f3ns en gobernos presididos por Manuel Ruiz Zorrilla.\nTrala renuncia ao trono de Amadeu I e a proclamaci\u00f3n da Primeira Rep\u00fablica Espa\u00f1ola formou parte do primeiro goberno da mesma presidido por Estanislao Figueras, encarg\u00e1ndose novamente do ministerio de Mari\u00f1a entre o 11 de febreiro e o 24 de febreiro de 1873.\nO golpe de Estado protagonizado polo xeneral Manuel Pav\u00eda o 2 de xaneiro de 1874, seguido polo pronunciamento que o 29 de decembro dese mesmo ano realizar\u00e1 o xeneral Mart\u00ednez Campos, provocar\u00e1n a ca\u00edda da Primeira Rep\u00fablica Espa\u00f1ola e a restauraci\u00f3n mon\u00e1rquica. Jos\u00e9 Mar\u00eda Ber\u00e1nger e Ruiz de Apodaca, que colaborara no golpe do xeneral Pav\u00eda, ser\u00e1 elixido senador por Almer\u00eda en 1876 e por A Coru\u00f1a en 1881. En 1883 o rei Afonso XII nom\u00e9ao senador vitalicio.\nO 27 de novembro de 1885 volveu ocupar a carteira do ministerio de Mari\u00f1a no goberno presidido por Sagasta, cesando na mesma o 10 de outubro de 1886 pola s\u00faa negativa a aceptar o indulto ao xeneral Villacampa. En 1890 e 1892 ocupou de novo a citada carteira ministerial, cunha par\u00e9ntese entre ambas etapas, con C\u00e1novas. Nesta etapa ocupouse de destru\u00edr o proxecto do submarino de Isaac Peral y Caballero.\nEntre 1895 e 1897 volveu de novo \u00e1 mesma carteira o mesmo presidente de goberno. Pasou \u00e1 reserva en 1896."}
{"id": "268720", "revid": "47401", "url": "https://gl.wikipedia.org/wiki?curid=268720", "title": "Manuel Riob\u00f3", "text": "Manuel Riob\u00f3 Guimer\u00e1ns, nado en Cela (Bueu) en 1860 e finado no mesmo concello o 30 de decembro de 1933, foi un m\u00e9dico e pol\u00edtico galego.\nTraxectoria.\nEstudou Medicina e Cirurx\u00eda na Universidade de Santiago de Compostela, licenci\u00e1ndose en 1887. Doutorouse en Madrid en 1894 e coa tese \"Regulaci\u00f3n del calor en la fiebre y sus relaciones con la temperatura hiper-pir\u00e9tica post mortem\". Especializouse en epidemiolox\u00eda e marchou a Filipinas. En 1890 estivo en Romblon e al\u00ed fixo fronte a un gromo de var\u00edola; de al\u00ed pasou a Cayag\u00e1n de Misamis, na illa de Mindanao, onde enfermou de paludismo cr\u00f3nico e gastroenterite e tivo que regresar a Galicia. Volveu a Filipinas en 1894 e estivo na illa de Panay onde puxo en marcha alg\u00fans negocios e adquiriu terras. Fixo amizade con Jos\u00e9 Rizal, que foi fusilado por rebeli\u00f3n. A finais de s\u00e9culo volveu a Galicia, foi concelleiro en Bueu (1902-1905) e estableceu a s\u00faa consulta de m\u00e9dico forense en Vigo.\nInvestiu a fortuna adquirida en Filipinas na compra de bens entre o que destacou a illa de Ons, que adquiriu en d\u00faas fases: en 1919 a metade aos anteriores donos, a marquesa vi\u00fava de Mos y Valladares e o marqu\u00e9s de Alcedo. A outra metade adquiriuna en marzo de 1921 a un veci\u00f1o da illa, Marcial Bernadal, que a ti\u00f1a arrendada dende 1911. Intentou mellorar as condici\u00f3ns dos habitantes de Ons, creando unha escola en 1925. En 1930 creou a sociedade \"Isla de Ons S.L\", po\u00f1endo a administraci\u00f3n en mans do seu fillo Didio Riob\u00f3 Bustelo."}
{"id": "268721", "revid": "1888", "url": "https://gl.wikipedia.org/wiki?curid=268721", "title": "Manuel Riob\u00f3 Guimer\u00e1ns", "text": ""}
{"id": "268722", "revid": "1888", "url": "https://gl.wikipedia.org/wiki?curid=268722", "title": "Didio Riob\u00f3 Bustelo", "text": ""}
{"id": "268723", "revid": "1888", "url": "https://gl.wikipedia.org/wiki?curid=268723", "title": "Alejandro Gonz\u00e1lez Olivares Antu\u00f1ano", "text": ""}
{"id": "268724", "revid": "1888", "url": "https://gl.wikipedia.org/wiki?curid=268724", "title": "Francisco Antonio Riestra Villaure", "text": ""}
{"id": "268725", "revid": "1888", "url": "https://gl.wikipedia.org/wiki?curid=268725", "title": "Joaqu\u00edn V\u00e1zquez de Puga y Torres", "text": ""}
{"id": "268726", "revid": "1888", "url": "https://gl.wikipedia.org/wiki?curid=268726", "title": "Alejandro Marquina \u00c1lvarez", "text": "Alejandro Marquina \u00c1lvarez, nado en Ourense o 12 de xaneiro de 1819 e finado na Coru\u00f1a o 16 de outubro de 1876, foi un militar e pol\u00edtico galego.\nTraxectoria.\nFillo do coronel Camilo Marquina. Comandante do Ex\u00e9rcito retirado. Foi deputado polo distrito de Ourense en 1863 e polo de Celanova en 1864, nas elecci\u00f3ns de 1869 foi elixido deputado polo distrito de Vigo. En 1872 foi elixido senador pola provincia de Ourense. Foi gobernador civil de Pontevedra entre maio e novembro de 1874 e de novo de abril a setembro de 1875. O 17 de setembro deste \u00faltimo ano foi designado gobernador civil da Coru\u00f1a. En marzo de 1876 ditou unha disposici\u00f3n coa que pretendeu regulamentar o servizo dom\u00e9stico. No mes de maio presentou varias veces a s\u00faa dimisi\u00f3n, pero non lle foi aceptada. Finalmente, desenvolveu o cargo ata o seu pasamento.\nVida persoal.\nCasou con Dolores Kindelan D\u00edaz, coa que tivo cinco fillos (Vicente, Camilo, Ram\u00f3n, Dolores e Alejandro). Dos seus fillos, Alejandro foi oficial de cabalar\u00eda e morreu novo, en 1882."}
{"id": "268727", "revid": "1888", "url": "https://gl.wikipedia.org/wiki?curid=268727", "title": "Gaspar Rodr\u00edguez y Rodr\u00edguez", "text": ""}
{"id": "268728", "revid": "1888", "url": "https://gl.wikipedia.org/wiki?curid=268728", "title": "Domingo Carames y Garc\u00eda", "text": ""}
{"id": "268729", "revid": "89787", "url": "https://gl.wikipedia.org/wiki?curid=268729", "title": "500 Millas de Indianapolis de 1952", "text": "As 500 Millas de Indian\u00e1polis de 1952 foi unha carreira de automobilismo de F\u00f3rmula Un, celebrada o 30 de maio de 1952 no Circu\u00edto de Indian\u00e1polis. Foi inclu\u00edda na tempada de F\u00f3rmula 1 de , da que foi a segunda carreira.\nTroy Ruttman ga\u00f1ou a carreira para JC Agajanian. Ruttman, cunha idade de 22 anos e 80 d\u00edas, estableceu a marca para o ga\u00f1ador m\u00e1is novo na historia das 500. Tam\u00e9n foi o \u00faltimo coche midget en ga\u00f1ar a Indy. A vitoria de Ruttmann tam\u00e9n o converteu no ga\u00f1ador m\u00e1is novo da carreira do Campionato Mundial de Pilotos, unha marca que manter\u00eda durante 51 anos ata o Gran Premio de Hungr\u00eda de 2003 cando o piloto espa\u00f1ol Fernando Alonso ga\u00f1ou \u00e1 idade de 22 anos e 26 d\u00edas.\nBill Vukovich liderou 150 voltas, pero a 9 voltas para o final, rompeu a direcci\u00f3n cando lideraba\nNo terceiro ano que as 500 Millas se inclu\u00edan no Campionato do Mundo, Ferrari participou na carreira con Alberto Ascari, O esforzo logrou unha considerable atenci\u00f3n, pero Ascari sa\u00eduse e terminou 31\u00ba. Foi a \u00fanica carreira do Campionato do Mundo na tempada de na que Ascari participou e non ga\u00f1ou.\nCualificaci\u00f3ns.\nAs cualificaci\u00f3ns duraron catro d\u00edas, pero a choiva obrigou a un quinto d\u00eda de cualificaci\u00f3n."}
{"id": "268731", "revid": "102241", "url": "https://gl.wikipedia.org/wiki?curid=268731", "title": "Carbino", "text": "En qu\u00edmica, un carbino \u00e9 un tipo de composto que cont\u00e9n un \u00e1tomo de carbono univalente electricamente neutro con tres electr\u00f3ns non enlazados conectado con outro \u00e1tomo por enlace simple. Un carbino ten a f\u00f3rmula xeral R-C3\u2022, onde R \u00e9 un grupo monovalente e o 3\u2022 indica tres valencias non enlazadas.\n\u00c9 m\u00e1is forte e m\u00e1is r\u00edxido que calquera outro material co\u00f1ecido. De feito, o carbino \u00e9 aproximadamente d\u00faas veces m\u00e1is forte que o grafeno e os nanotubos de carbono, que ata hai pouco eran os materiais m\u00e1is fortes. O carbino ten unha longa lista de propiedades infrecuentes e moi desexables que o converten nun material interesante para unha ampla gama de aplicaci\u00f3ns.\nOs carbinos foron nomeados polo seu composto m\u00e1is simple, o HC3\u2022, o radical metilidino ou carbino (non substitu\u00eddo).\nFase gasosa/intermediario reactivo.\nUn carbino pode obterse como un intermediario reactivo de curta duraci\u00f3n. Por exemplo, o fluorometilidino (CF) pode detectarse en fase gasosa mediante espectroscop\u00eda como un intermediario na fot\u00f3lise flash do CHFBr2. O \u00e1tomo de carbono est\u00e1 xeralmente nun estado electr\u00f3nico de dobrete: os electr\u00f3ns de valencia disp\u00f3\u00f1ense como un radical (electr\u00f3n desapareado) e un par de electr\u00f3ns, deixando un orbital at\u00f3mico vacante, en vez de comportarse como un tri-radical. O \u00e1tomo de carbono ten unha hibridaci\u00f3n complexa, as\u00ed que a an\u00e1lise da Regra de Hund simple dun \u00e1tomo simple que cont\u00e9n tres orbitais p (ou catro orbitais h\u00edbridos sp3) non \u00e9 correcto.\nLigando organomet\u00e1lico.\nOs carbinos incorp\u00f3ranse a complexos con metais de transici\u00f3n como un ligando trivalente. Por exemplo, en [WBr(CO)2(2,2'-bipiridina)C-Aril e [WBr(CO)2(PPh3)2C-NR2]. Un exemplo de como obter tales compostos ser\u00eda facer reaccionar [W(CO)6] con diisopropilamida de litio para formar [(iPr2N)(OLi)C=W(CO)5]. Despois f\u00e1iselle reaccionar ou ben con bromuro de oxalilo ou ben con dibromuro de trifenilfosfina e despois con trifenilfosfina. Outro m\u00e9todo \u00e9 tratar un carbeno metoxi met\u00e1lico cun \u00e1cido de Lewis."}
{"id": "268734", "revid": "23204", "url": "https://gl.wikipedia.org/wiki?curid=268734", "title": "Ada Colau", "text": "Ada Colau Ballano, nada en Barcelona o 3 de marzo de 1974, \u00e9 unha activista social e pol\u00edtica catal\u00e1, alcaldesa da cidade de Barcelona dende o 13 de xu\u00f1o de 2015.\nFoi unha das fundadoras da Plataforma de Afectados por la Hipoteca en Barcelona no 2009 e a s\u00faa portavoz ata 2014. Foi cabeza de lista nas elecci\u00f3ns municipais de 2015 da coalici\u00f3n electoral Barcelona en Com\u00fa, formaci\u00f3n que conseguiu ser a m\u00e1is votada na cidade de Barcelona.\nTraxectoria.\nCriouse no barrio barcelon\u00e9s do Guinard\u00f3, no seo \u00abdunha familia de clase media durante uns anos, en seguida vida a menos\u00bb. Filla de pais separados, ten cinco irm\u00e1ns (tres irm\u00e1s por parte de s\u00faa nai; un irm\u00e1n e unha irm\u00e1 por parte de seu pai). Estudou no colexio do barrio, na Academia Febrer e, posteriormente, comezou estudos superiores na Facultade de Filosof\u00eda da Universidade de Barcelona, a\u00ednda que lle faltan d\u00faas materias para lograr a licenciatura. Segundo o seu testemu\u00f1o, comezou a s\u00faa traxectoria como activista a principios da d\u00e9cada dos 90, durante as protestas contra a Guerra do Golfo. Durante o seu per\u00edodo universitario, estudou un curso en Mil\u00e1n cunha bolsa Erasmus. A principios da d\u00e9cada do 2000, desenvolveu unha breve carreira televisiva, actuando na serie \"Dos + una\" que emitiu Antena 3. Paralelamente estivo vinculada ao movemento okupa e participou en diversas mobilizaci\u00f3ns, como a que tivo lugar contra o G-8 nos consulados de Francia e Su\u00edza en Barcelona no ano 2003 para protestar pola situaci\u00f3n de Martin Shaw, un activista que resultou ferido durante o cumio do G-8 en \u00c9vian-les-Bains (Francia). Colau manifestou que fai \u00abvida de activista\u00bb dende 2001. Vinculada tam\u00e9n co movemento antiglobalizaci\u00f3n, en 2003 formou parte do movemento Aturem a guerra, que se mobilizou en contra da segunda guerra de Irak.\nTraballou como responsable de Vivenda no Observatori DESC (Observatorio de Dereitos Econ\u00f3micos, Sociais e Culturales) de Barcelona. Ten un fillo, nacido en 2011, coa s\u00faa parella, o economista e membro da PAH Adri\u00e0 Alemany.\n\u00c9 coautora do libro \"Vidas Hipotecadas\", publicado orixinalmente en catal\u00e1n e editado en castel\u00e1n en xu\u00f1o de 2012.\nCreaci\u00f3n da PAH.\nLogo de participar en 2006 no movemento V de Vivenda e no Taller contra la Violencia Inmobiliaria, en 2009 Ada Colau foi unha das organizadoras da Plataforma de Afectados pola Hipoteca en Barcelona, que aglutinou a varios movementos relacionados con esta problem\u00e1tica social, centr\u00e1ndose na d\u00e9beda hipotecaria e os desafiuzamentos, e reivindicando a daci\u00f3n en pago. A creaci\u00f3n, de maneira asemblearia, de distintas plataformas de afectados polas execuci\u00f3ns hipotecarias, ante o non pagamento das d\u00e9bedas contra\u00eddas polos bancos, estendeuse por toda Espa\u00f1a. Cando posteriormente os despexes comezaron a se multiplicar, a PAH lanzou, en novembro de 2010, a campa\u00f1a \"Stop Desahucios\". O Movemento 15M e a plataforma Democracia Real Ya en 2011 axudaron de maneira decisiva a divulgar as reivindicaci\u00f3ns das distintas plataformas, ademais de colaborar activamente, moitos dos seus membros na campa\u00f1a \"Stop Desahucios\". Ao largo do 2012, Ada Colau foi adquirindo notoriedade nos medios en Espa\u00f1a como principal representante e portavoz da PAH.\nIniciativa Lexislativa Popular por unha Vivenda Digna.\nEn febreiro de 2013, Ada Colau foi a encargada de presentar en nome da PAH, do Observatorio de Dereitos Econ\u00f3micos, Sociais e Culturais e doutros movementos sociais, unha Iniciativa lexislativa popular en Espa\u00f1a no Congreso dos Deputados, para que se elaborase unha nova lexislaci\u00f3n en materia hipotecaria. A ILP, avalada cun 1\u00a0402\u00a0845 firmas de cidad\u00e1ns, conti\u00f1a unha proposici\u00f3n de lei pra regulaci\u00f3n de tres aspectos fundamentais: a daci\u00f3n en pago como f\u00f3rmula preferente pra extinci\u00f3n da d\u00e9beda contra\u00edda co banco por unha vivenda habitual; a moratoria de todos os desafiuzamentos por execuci\u00f3n hipotecaria de vivendas habituais e a ampliaci\u00f3n do alugamento social das vivendas en mans dos bancos.\nO 5 de febreiro de 2013, Ada Colau defendeu persoalmente as propostas contidas na ILP da PAH ante a Comisi\u00f3n de Econom\u00eda do Congreso. Unha semana despois, a ILP, en virtude do voto un\u00e1nime dos deputados, era admitida a tr\u00e1mite para o seu estudo e eventual debate polos grupos parlamentarios. Tras co\u00f1ecer a decisi\u00f3n do pleno da C\u00e1mara, Colau declarou que a aprobaci\u00f3n a tr\u00e1mite da ILP sobre a daci\u00f3n en pago era \u00abunha vitoria cidad\u00e1 e non de ning\u00fan partido\u00bb. As\u00ed mesmo reclamou que o contido da ILP non se vira \u00abpervertid[o] ni descafeinad[o]\u00bb durante a s\u00faa tramitaci\u00f3n parlamentaria. Nunha entrevista no diario \"[[P\u00fablico (Espa\u00f1a)|P\u00fablico]]\" Colau manifestou que \"votar cada catro a\u00f1os \u00e9 totalmente insuficiente\" e que \"os desafiuzamentos son un dos actos m\u00e1is violentos que existen\".\nDurante o tr\u00e1mite, o 14 de marzo de 2013, o [[Tribunal de Xustiza da Uni\u00f3n Europea]] (TXUE) ditaminou que as [[Lei hipotecaria (Espa\u00f1a)|leis espa\u00f1olas sobre desafiuzamentos]] non garant\u00edan aos cidad\u00e1ns unha protecci\u00f3n suficiente fronte a cl\u00e1usulas abusivas nas hipotecas e vulneraba a normativa comunitaria. Segundo a sentenza, os desafiuzamentos poder\u00e1n paralizase polo xu\u00edz en cumprimento da normativa comunitaria indicada. Para a PAH \"a sentenza \u00e9 un respaldo ao contido da Iniciativa Lexislativa Popular, cuxas medidas foran cuestionadas polo seu car\u00e1cter retroactivo. A luz da doutrina do TXUE a retroactividade non s\u00f3 \u00e9 unha posibilidade reco\u00f1ecida na Constituci\u00f3n, sen\u00f3n unha necesidade. Unha necesidade xa que se prop\u00f3n a nulidade das execuci\u00f3ns hipotecarias realizadas dende o ano 1993, data da Directiva na que se basea a sentenza para declarar ilegal o procedemento espa\u00f1ol. No pode sosterse que unha persoa sexa condenada a pagar unha d\u00e9beda perpetua derivada dun procedemento ilegal\".\nFinalmente, en nome da PAH, Ada Colau anunciou a retirada simb\u00f3lica da ILP, despois de que o Partido Popular usase a s\u00faa maior\u00eda absoluta para aprobar unha lei que, de acordo coa PAH, vulneraba o \"esp\u00edrito\" e as \"demandas\" que ti\u00f1an presentado.\nAlcaldesa de Barcelona.\nO 7 de maio de 2014 Ada Colau anunciou que deixaba a portavoc\u00eda da PAH. Un mes m\u00e1is tarde, xunto a varias persoas vinculadas aos movementos sociais e veci\u00f1ais, Colau presentou [[Guanyem Barcelona]], unha plataforma cidad\u00e1 creada co obxectivo de \u00abconstru\u00edr unha candidatura de confluencia\u00bb para as elecci\u00f3ns municipais de 2015 na capital catal\u00e1. Tras varios meses de traballo, en febreiro de 2015 presentouse a coalici\u00f3n electoral [[Barcelona en Com\u00fa]] coa confluencia de [[Iniciativa per Catalunya Verds]], [[Esquerra Unida i Alternativa]], [[Equo]], [[Proc\u00e9s Constituent]], [[Podemos (Espa\u00f1a)|Podem]] e a plataforma Guanyem. O 15 de marzo de 2015 Ada Colau foi proclamada cabeza de lista de BC, tras un proceso de primarias abertas nas que foi a \u00fanica candidata.\nEn maio de 2015, a candidatura de Barcelona en Com\u00fa terminou ga\u00f1ando as elecci\u00f3ns municipais, ao ser a forza pol\u00edtica m\u00e1is votada, fac\u00e9ndose con 11 concelleiros dun total de 41. O [[13 de xu\u00f1o]] de [[2015]] converteuse, por maior\u00eda absoluta, en alcaldesa de [[Barcelona]] tras recibir os votos a favor do seu partido e tam\u00e9n de [[Esquerra Republicana de Catalunya|ERC]] (5), [[Partit dels Socialistes de Catalunya|PSC]] (4) e un concelleiro da [[Candidatura d'Unitat Popular|CUP]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Activistas antiglobalizaci\u00f3n]]\n[[Categor\u00eda:Nados en Barcelona]]\n[[Categor\u00eda:Nados en 1974]]\n[[Categor\u00eda:Alcaldes de Barcelona]]"}
{"id": "268738", "revid": "89787", "url": "https://gl.wikipedia.org/wiki?curid=268738", "title": "Signo de divisi\u00f3n", "text": "O signo de divisi\u00f3n \u00f7 \u00e9 un s\u00edmbolo formado por un trazo horizontal cun punto arriba e outro abaixo. Empr\u00e9gase para representar a divisi\u00f3n e tam\u00e9n representa, tradicionalmente, a progresi\u00f3n aritm\u00e9tica.\nHistoria.\nOrixinariamente o s\u00edmbolo era empregado como \u00f3belo (segundo Mart\u00ednez de Sousa, tam\u00e9n era denominado lemnisco) para marcar pasaxes de manuscritos antigos que pod\u00edan ser dubidosos ou espurios e ti\u00f1a forma dun gui\u00f3n (\u00ab-\u00bb). Posiblemente fose inventado por Aristarco de Samotracia.\nTras ser empregado para representar a subtracci\u00f3n, o s\u00edmbolo foi utilizado por primeira vez como signo de divisi\u00f3n en 1659 no libro \"Teutsche Algebra\" de Johann Rahn.\nUso.\nO uso habitual do signo \u00f7 \u00e9 representar a divisi\u00f3n, especialmente nas calculadoras.\nNos pa\u00edses anglosax\u00f3ns empr\u00e9gase na aritm\u00e9tica b\u00e1sica como signo para indicar unha divisi\u00f3n entre n\u00fameros, pero este uso \u00e9 rexeitado nos textos cient\u00edficos.\nColocado diante dunha sucesi\u00f3n indica que \u00e9 unha progresi\u00f3n aritm\u00e9tica, igual que o signo \u223a indica que \u00e9 unha progresi\u00f3n xeom\u00e9trica:\n\u00f7 2, 6, 10, 14\u2026\n\u223a 2, 6, 18, 54\u2026"}
{"id": "268739", "revid": "7596", "url": "https://gl.wikipedia.org/wiki?curid=268739", "title": "RMS Atlantic", "text": "O RMS \"Atlantic\" foi un barco de vapor da White Star Line que operaba entre Liverpool e Nova York. Durante a s\u00faa d\u00e9cimo novena traves\u00eda, o 1 de abril de 1873, o buque precipitouse contra as rocas, afund\u00edndose preto da costa de Nova Escocia e causando 545 mortes. O seu afundimento constitu\u00edu o peor desastre mar\u00edtimo ata o afundimento do SS \"Norge\" en 1904.\nHistoria.\nInicios.\nO SS \"Atlantic\" foi constru\u00eddo polos estaleiros Harland and Wolff de Belfast en 1871 e foi o segundo buque constru\u00eddo para a White Star Line baixo a direcci\u00f3n de Thomas Ismay. Pertenc\u00eda \u00e1 clase Oceanic e era propulsado por unha m\u00e1quina de vapor cunha potencia de 600 cabalos (a cal mov\u00eda unha h\u00e9lice), tendo ademais catro mastros destinados a portar as velas. Do mesmo xeito que o seu predecesor, o Atlantic ti\u00f1a unha cheminea coas cores da White Star Line, amarelo e negro. Logo da s\u00faa botadura o 26 de novembro de 1870, a compa\u00f1\u00eda planeaba utilizalo na li\u00f1a de Am\u00e9rica do Sur a partir de xaneiro de 1871. Con todo, resultou non ser as\u00ed, xa que o Atlantic foi entregado \u00e1 empresa o 3 de xu\u00f1o de 1871, e o 8 de xu\u00f1o dese ano partiu desde Liverpool cara a Nova York na s\u00faa viaxe inaugural. Durante os dous anos seguintes, o buque realizou algunhas traves\u00edas regulares cos seus tres (posteriormente cinco) irm\u00e1ns xemelgos, ofrecendo unha nova comodidade para un transatl\u00e1ntico: os pasaxeiros de clase \u00absal\u00f3n\u00bb (primeira clase) ti\u00f1an camarotes iluminados cunhas l\u00e1mpadas de queroseno (en lugar de candeas), e un suntuoso comedor que dispo\u00f1\u00eda de asentos individuais en lugar dos bancos habituais.\nO Atlantic pod\u00eda transportar 166 pasaxeiros de clase sal\u00f3n e 1000 pasaxeiros en entreponte (equivalente \u00e1 terceira clase).\nO naufraxio.\nO 20 de marzo de 1873, o Atlantic partiu desde o porto de Liverpool para realizar a s\u00faa d\u00e9cimo novena viaxe. Ao d\u00eda seguinte fixo escala en Queenstown (Irlanda), po\u00f1endo rumbo cara a Nova York con 957 persoas a bordo, das cales 833 eran pasaxeiros, segundo as cifras proporcionadas polas autoridades canadenses. Por\u00e9n, as cifras var\u00edan segundo a fonte.\nDurante a viaxe, o capit\u00e1n James A. Williams decidiu facer escala en Halifax para que o barco se reabastecera de carb\u00f3n. O 31 de marzo, acheg\u00e1ndose a Halifax, o capit\u00e1n Williams e o terceiro oficial Brady permaneceron na ponte ata a medianoite, mentres o Atlantic atravesaba unha tempestade a unha velocidade de 9 n\u00f3s, a visibilidade era fortemente reducida e o mar axitado. Cara \u00e1s 2:00 da madrugada (hora local) do 1 de abril de 1873, o Atlantic golpeou unha roca mergullada denominada Marr's Head, a 50 metros da illa de Meagher. Os botes salvavidas foron arriados \u00e1 auga pola tripulaci\u00f3n, pero mergull\u00e1ronse, do mesmo xeito que a cuberta. Tam\u00e9n morreron algunhas persoas aterrorizadas. Dous oficiais lanz\u00e1ronse \u00e1 auga e tenderon algunhas cordas desde unha roca pr\u00f3xima, permitindo rubir aos superviventes.\nO manifesto do buque indica que hab\u00eda 156 mulleres e 189 nenos a bordo. Todas as mulleres pereceron no naufraxio, e entre os nenos, s\u00f3 sobreviviu un mozo chamado John Hindley. Das 957 persoas que \u00edan a bordo, morreron 545 e se salvaron 412. A investigaci\u00f3n do goberno canadense chegou \u00e1 seguinte conclusi\u00f3n: \"A conduta do capit\u00e1n Williams na s\u00faa xesti\u00f3n do buque durante as doce a catorce horas anteriores \u00e1 traxedia est\u00e1 en profundo desacordo co que debe ser a conduta dun home en tal situaci\u00f3n\".\nO naufraxio do RMS \"Atlantic\", en termos de v\u00edtimas civ\u00eds, foi a peor cat\u00e1strofe no Atl\u00e1ntico Norte, ata o naufraxio do SS \"Norge\" en Rockall o 28 de xu\u00f1o de 1904.\nDespois do naufraxio.\nDespois do naufraxio, o Atlantic foi considerado como o primeiro barco da White Star Line en afundir, pero en realidade, a compa\u00f1\u00eda xa perdera o RMS Tayleur na ba\u00eda de Dubl\u00edn (Irlanda) en 1854. Pouco despois de que naufragase o Atlantic, a White Star tivo que vender dous dos seus barcos: o Asiatic e o Tropic.\nHoxe en d\u00eda, a maior parte do buque repousa a 25 metros baixo a superficie da auga. Alg\u00fans obxectos foron tra\u00eddos de varias expedici\u00f3ns e son expostos no Museo Mar\u00edtimo do Atl\u00e1ntico, en Halifax, e no SS Atlantic Heritage Park and Interpretation Center de Terence Bay (Nova Escocia)."}
{"id": "268741", "revid": "88215", "url": "https://gl.wikipedia.org/wiki?curid=268741", "title": "Josep Llu\u00eds Facer\u00edas", "text": "Josep Llu\u00eds Facer\u00edas, tam\u00e9n co\u00f1ecido como \"Face\" ou \"Petronio\", nado o 6 de xaneiro de 1920 en Barcelona e finado o 30 de agosto de 1957 na mesma cidade, xunto a Quico Sabat\u00e9 foi un dos m\u00e1ximos expo\u00f1entes da guerrilla antifranquista nos anos corenta e cincuenta do s\u00e9culo XX.\nTraxectoria.\nAos 16 anos afiliouse \u00e1 Confederaci\u00f3n Nacional do Traballo, CNT, e \u00e1s Xuventudes Libertarias do barrio de Poble Sec (Barcelona). Ao comezo da Guerra Civil alistouse na Columna Ascaso, combatendo na fronte de Arag\u00f3n ata que o fan prisioneiro en 1939, co ex\u00e9rcito republicano xa en retirada. Ese mesmo ano perdeu \u00e1 s\u00faa compa\u00f1eira e filla de meses, asasinadas cando fux\u00edan cara Francia.\nPreso, pasou por diversos campos de concentraci\u00f3n e batall\u00f3ns de traballo. Por\u00e9n ao ser chamada a s\u00faa quinta ao servizo militar cambiou a condici\u00f3n de preso pola de soldado, destinado a unha Unidade de Transportes Militares en Barcelona. Finalmente licenciouse en 1945, cando se incorporou ao Sindicato de Industrias Gr\u00e1ficas da CNT, sendo un dos membros m\u00e1is activos en acci\u00f3ns e organizaci\u00f3n das Xuventudes Libertarias de Catalu\u00f1a, as cales volven publicar \"Ruta\", o seu voceiro.\nO 17 de agosto de 1946 foi detido xunto a outros compa\u00f1eiros e encarcerado na Modelo, ata xullo de 1947. Chegou ent\u00f3n \u00e1 conclusi\u00f3n de que a loita armada era o cami\u00f1o m\u00e1is r\u00e1pido para obter un soporte econ\u00f3mico para o Sindicato e para os militantes presos e as s\u00faas familias, polo que formou o co\u00f1ecido como \"Partida de maquis de Facer\u00edas\", sendo a s\u00faa primeira acci\u00f3n un atraco \u00e1 f\u00e1brica Hispano-Olivetti. \nDos atracos cabe destacar oito que realizou en 1946 e dos que recadou 3 000 000 de pesetas, entre os que destacaban bancos, pero tam\u00e9n houbo outros de menor escala, dende f\u00e1bricas a xoier\u00edas e \"Meubl\u00e9s\" frecuentados por xente adi\u00f1eirada. Tam\u00e9n levou a cabo numerosos actos de sabotaxe, contra cuarteis, dep\u00f3sitos de gasolina ou a colaboraci\u00f3n con Sabat\u00e9 para colocar explosivos nas embaixadas dos pa\u00edses favor\u00e1beis ao ingreso da Espa\u00f1a franquista na ONU.\nOs seus compa\u00f1eiros foron caendo pouco a pouco, como Guillermo Ganuza Navarro, Antonio Franquesa ou C\u00e9sar Saborit. En 1951 trala captura de tres membros do seu grupo a polic\u00eda conseguiu unha cita \u00e1 que deber\u00eda asistir Facer\u00edas, por\u00e9n conseguiu escapar, ao igual que \u00e1s medidas de excepci\u00f3n que se aplicaron os d\u00edas seguintes na cidade condal.\nA comezos de 1952 fuxiu a Francia e despois a Italia, onde colaborou activamente co movemento anarquista. En 1953 decidiu volver a Barcelona xunto a dous compa\u00f1eiros a pesar de que a li\u00f1a oficial da CNT xa desautorizara a loita armada como v\u00eda. Ao pouco de entrar no pa\u00eds os dous compa\u00f1eiros foron capturados e Facer\u00edas foi delatado e morreu o 30 de agosto de 1957 nunha emboscada da polic\u00eda franquista, no cruzamento dos actuais paseos Verd\u00fan e Urrutia coa R\u00faa Pi i Molist de Barcelona.\nNo lugar da s\u00faa morte est\u00e1 colocada unha placa conmemorativa que di:\n\"Josep Llu\u00eds Facerias. Militant llibertari. Mort en aquest lloc en una emboscada de les forces de la dictadura el 30 d'agost de 1957 a les 10.45 del Mat\u00ed\""}
{"id": "268743", "revid": "29398", "url": "https://gl.wikipedia.org/wiki?curid=268743", "title": "Facer\u00edas", "text": ""}
{"id": "268745", "revid": "89787", "url": "https://gl.wikipedia.org/wiki?curid=268745", "title": "500 Millas de Indianapolis de 1953", "text": "As 500 Millas de Indian\u00e1polis de 1953 foi unha carreira de automobilismo de F\u00f3rmula Un, celebrada o 30 de maio de 1953 no Circu\u00edto de Indianapolis. Foi inclu\u00edda na tempada de F\u00f3rmula 1 de , da que foi a segunda carreira.\nBill Vukovich, logo de non cualificar o ano anterior, logrou a primeira vitoria de d\u00faas consecutivas na Indy 500. Cunha temperatura ambiente de 32\u00ba e unha temperatura na pista superior a 54\u00ba. Esta carreira \u00e9 a mi\u00fado co\u00f1ecida como a \"Hottest 500\" (a 500 m\u00e1is quente), o piloto Carl Scarborough abandonou a carreira, e m\u00e1is tarde morreu no hospital debido a un golpe de calor.\nDebido \u00e1s condici\u00f3ns extremas de calor, varios condutores necesitaron ser relevados por outros pilotos, e alg\u00fans destes pilotos substitutos tam\u00e9n necesitaron ser relevados. Vukovich, as\u00ed como o segundo clasificado, Art Cross, correron a totalidade das 500 millas en solitario.\nDetalles Carreira.\nPr\u00e1ctica.\nO veterano piloto Chet Miller, dezaseis participaci\u00f3ns, morreu nun accidente na pr\u00e1ctica o 15 de maio.\nEliminatorias.\nA cualificaci\u00f3n durou catro d\u00edas. Vukovich clasificouse na pole, cunha velocidade de 222\u00b472\u00a0km/h..\nCarreira.\nO pole Bill Vukovich dominou a carreira, liderando 195 voltas e tam\u00e9n logrou a volta r\u00e1pida.\nCarl Scarborough retirouse da carreira debido ao esgotamento por calor, e morreu m\u00e1is tarde no hospital."}
{"id": "268746", "revid": "89787", "url": "https://gl.wikipedia.org/wiki?curid=268746", "title": "55 Cancri", "text": "55 Cancri, tam\u00e9n catalogada coma Rho1 Cancri ou abreviadamente 55 Cnc, \u00e9 unha estrela binaria a preto de 41 anos luz de distancia da Terra, na constelaci\u00f3n de C\u00e1ncer. O sistema consiste nunha estrela tipo-G e nunha estrela anana vermella, separadas por m\u00e1is de 1.000 UA (mil veces a distancia entre a Terra e o Sol).\nNo 2011, cinco planetas extrasolares foron confirmados na \u00f3rbita da compo\u00f1ente primaria, 55 Cancri A (a anana amarela). O sistema Cancri 55 foi no primeiro onde se confirmou a existencia de catro, e despois de cinco planetas, e posiblemente pos\u00faa m\u00e1is. O planeta m\u00e1is interno, 'e', transita 55 Cancri A cando se observa dende a Terra O seguinte planeta, 'b', est\u00e1 o suficiente preto para que a a s\u00faa atmosfera superior transite a estrela.\nDistancia e visibilidade.\nO sistema Cancri 55 queda relativamente preto do noso Sistema Solar: o sat\u00e9lite de astrometr\u00eda Hipparcos mediu a paralaxe de 55 Cancri A en 81,03 milliarcosegundos, o que corresponde a unha distancia de 12,3 parsecs (40,3 anos luz). 55 Cancri a ten unha magnitude aparente de 5,95, o que a fai visible a trav\u00e9s duns prism\u00e1ticos, \u00c9 s\u00f3 visible a simple vista baixo ceos moi escuros. A vermella anana 55 Cancri B ten unha magnitude de 13, o que a fai s\u00f3 visible a trav\u00e9s dun telescopio.\nCompo\u00f1entes do sistema.\nA estrela primaria 55 Cancri A \u00e9 unha estrela anana amarela na secuencia principal do tipo espectral G8V. \u00c9 menor en raio e un pouco menos masiva c\u00f3 noso Sol, e por iso \u00e9 m\u00e1is fr\u00eda e menos luminosa. A estrela ten s\u00f3 unha emisi\u00f3n de baixa intensidade dende a s\u00faa cromosfera, e non \u00e9 variable no espectro visible; pero \u00e9 variable en raios X.\n55 Cancri A est\u00e1 m\u00e1is enriquecida c\u00f3 noso Sol con elementos m\u00e1is pesados co helio, con 186% da abundancia solar en ferro, polo tanto \u00e9 clasificada como unha rara estrela altamente \"rica en metais\" (SMR). Esta abundancia de metal fai que estima-la idade da estrela e a s\u00faa masa sexa moito m\u00e1is dif\u00edcil, xa que os modelos evolutivos est\u00e1n peor definidos para este tipo de estrelas. Unha estimaci\u00f3n baseada an actividade cromosf\u00e9rica suxire unha idade duns 5,5 mill\u00f3ns anos. Outros estudos suxiren estimaci\u00f3ns de idade de entre 7,4 a 8,7 mill\u00f3ns de anos.\nUnha hip\u00f3tese para o alto contido de metais en estrelas ananas do tipo SMR \u00e9 que o material enriquecido en elementos pesados \u200b\u200bcaeu \u00e1 atmosfera a partir dun disco protoplanetario. Isto puido ter contaminado as capas externas da estrela, o que dar\u00eda coma resultado unha metalicidade maior do normal. A falta dunha profunda zona de convecci\u00f3n significar\u00eda que as capas externas da estrela ser\u00edan capaces de mante-las altas taxas de abundancia destes elementos pesados.\nObservaci\u00f3ns de 55 Cancri A na rexi\u00f3n submilim\u00e9trica do espectro (polo momento) non conseguiron detectar ning\u00fan po asociado a estrela. O l\u00edmite m\u00e1ximo para as emisi\u00f3ns desta estrela est\u00e1 dentro dun raio de 100 UA, cunha densidade m\u00e1xima de fluxo espectral de 850 MJY, a unha lonxitude de onda de 850\u00a0\u03bcm. Isto limita a masa total de po fino arredor da estrela a menos de 0,01% da masa total da Terra. Con todo, isto non excl\u00fae a presenza dun cinto de asteroides ou un equivalente do Cinto de Kuiper.\n55 Cancri B \u00e9 unha estrela anana vermella situada a unha distancia estimada de 1.065 UA da estrela primaria, e \u00e9 moito menos masiva e luminosa co noso Sol. A pesar da s\u00faa separaci\u00f3n, as d\u00faas estrelas parecen estar ligadas gravitacionalmente, xa que comparten un movemento propio com\u00fan. Hai indicios de que a compo\u00f1ente B poder\u00eda ser \u00e1 s\u00faa vez unha estrela dobre, a\u00ednda que esta posibilidade non est\u00e1 nada clara.\nSistema planetario.\nEn 1997, anunciouse o descubrimento dun planeta semellante o que ten 51 Pegasi, orbitando 55 Cancri A, xunto co planeta de Tau Bo\u00f6tis e xunto cun planeta interior de Upsilon Andromedae. O planeta foi descuberto a trav\u00e9s da medici\u00f3n da velocidade radial da estrela, que demostrou unha periodicidade de preto de 14,7 d\u00edas, correspondendo a un planeta, con polo menos o 78% da masa de X\u00fapiter. Estas medici\u00f3ns de velocidade radial a\u00ednda amosaban unha desviaci\u00f3n non asinable a este planeta, o que poder\u00eda ser explicado pola influencia gravitatoria dun obxecto m\u00e1is afastado.\nEste planeta foi designado coma 3522b HR polos seus descubridores (HR 3522 \u00e9 unha designaci\u00f3n alternativa para 55 Cancri), a\u00ednda que sexa m\u00e1is comunmente co\u00f1ecido coma 55 Cancri b. Segundo as regras para nomear obxectos en sistemas binarios de estrelas debe ser chamado 55 Cancri Ab e esta forma m\u00e1is formal \u00e9 usada ocasionalmente para evitar confusi\u00f3n coa estrela secundaria 55 Cancri B.\nEn 1998, tam\u00e9n foi anunciado o descubrimento dun posible disco de po \u00f3 redor de 55 Cancri A. Os c\u00e1lculos deron un raio do disco de polo menos 40 UA, semellante \u00f3 Cinto de Kuiper do noso sistema solar, cunha inclinaci\u00f3n de 25\u00b0 respecto \u00f3 plano do ceo. Con todo, o descubrimento non se puido verificar e, posteriormente, foi considerado coma especulativo, causado polo radiaci\u00f3n de fondo.\nDespois de facer m\u00e1is medici\u00f3ns da velocidade radial, foi anunciado no 2002 o descubrimento dun planeta que orbita a unha distancia de aproximadamente 5 UA. Este planeta recibiu a designaci\u00f3n 55 Cancri d. No momento do seu descubrimento, pens\u00e1base que o planeta ti\u00f1a unha \u00f3rbita de levemente exc\u00e9ntrica (preto de 0,1), pero ese valor foi aumentado en base a medici\u00f3ns posteriores. Mesmo despois do descubrimento destes dous planetas, mant\u00ed\u00f1ase unha periodicidade de 43 d\u00edas, posiblemente debido a un terceiro planeta. Medidas da estrela suxeriron que este estaba preto do per\u00edodo de rotaci\u00f3n da estrela, o que levantou a posibilidade de que o sinal de 43 d\u00edas fose causado pola actividade estelar. Esta posible planeta recibiu a designaci\u00f3n 55 Cancri c.\nO descubrimento de 55 Cancri e foi anunciado no 2004. Con 8,3 masas terrestres, \u00e9 un gran planeta do tipo super-Terra, orixinalmente pens\u00e1base que ti\u00f1a un per\u00edodo orbital de 2,8 d\u00edas, a\u00ednda que m\u00e1is tarde observar\u00edase que este dato era unha \"tapadeira\" do seu verdadeiro per\u00edodo de 0,78 d\u00edas, obtido mediante observaci\u00f3ns do tr\u00e1nsito de 'e' no 2011. Este planeta foi o primeiro exemplo dun cuarto planeta extra-solar nun mesmo sistema, e era o planeta co per\u00edodo m\u00e1is curto ata o descubrimento de PSR J1719-1438 b. As medici\u00f3ns que levaron \u00f3 descubrimento deste planeta tam\u00e9n confirmaron a existencia de 55 Cancri c.\nNo 2005, Jack Wisdom suxeriu que 'e' en realidade ti\u00f1a un per\u00edodo de 261 d\u00edas e unha masa similar \u00e1 de Neptuno nunha \u00f3rbita 261 d\u00edas (correspondente a 0,77 UA en distancia). Con todo, os planetas que se atoparon no estaban en conflito e, polo tanto, 55 Cancri f, a primeira aparici\u00f3n dun quinto planeta extrasolar nun mesmo sistema, foi anunciada no 2007. Cunha masa semellante \u00e1 de 'c', ten unha \u00f3rbita de 260 d\u00edas, e \u00f3rbita na parte interior da zona habitable de 55 Cancri A. P\u00e9nsase que o planeta en si mesmo non \u00e9 propicio para albergar vida, pero as s\u00faas hipot\u00e9ticas l\u00faas, en principio, poder\u00eda manter vida, polo menos microbiana. Excentricidade do planeta 'e' non est\u00e1 ben definida, variando entre os valores 0 a 0,4, o cal non mellora o axuste dos datos, polo que foi asumida unha excentricidade de 0,2.\nO Telescopio Espacial Hubble observou unha inclinaci\u00f3n de 53\u00b0 do planeta exterior 'd'. Os tr\u00e1nsitos observados de 'e' e da actual atmosfera de 'b' amosan que as s\u00faas \u00f3rbitas est\u00e1n inclinados nun rango inferior \u00f3s 9\u00b0, medici\u00f3ns feitas entre o rango de ondas visible e infravermella. Dos planetas 'c' e 'f' non se fixeron medici\u00f3ns das s\u00faas inclinaci\u00f3ns. Pensase que, con cinco planetas, o sistema non pode desviarse moito da coplanaridade, co fin de preserva-la estabilidade.\nAs \"taxas\" aproximadas dos per\u00edodos en relaci\u00f3n \u00e1s \u00f3rbitas adxacentes (indo cara \u00e1 f\u00f3ra) son: 1:20 , 1:03 , 1:06 , 1:20 . A relaci\u00f3n case 01:03 entre 55 Cancri b e 'c' \u00e9 , \u00f3 parecer, unha simple coincidencia, no canto de ser unha resonancia orbital real.\n\u00c9 posible a existencia de m\u00e1is planetas dentro da zona estable, entre 'f' e 'd', entre 0,9 a 3,8 UA con excentricidades por baixo do 0,4. Ese hipot\u00e9tico planeta 'g' poder\u00eda ter ata 50 masas terrestres, as rexi\u00f3ns de resonancia orbital estables est\u00e1n no 3f:2g , 2g:1d e 3g:2d. En canto \u00f3 espazo f\u00f3ra da \u00f3rbita de 'd', a s\u00faa zona de estabilidade comeza m\u00e1is alo das 10 UA, a\u00ednda que hai unha zona de estabilidade entre 8,6 e 9 UA debido a unha resonancia 2:1.\nComunicaci\u00f3n.\nEnviouse unha mensaxe METI (siglas en ingl\u00e9s para \"mensaxe cara unha intelixencia extraterrestre\") en direcci\u00f3n a 55 Cancri. Foi transmitida dende o Radar Planetario de Europatoria (de 70 metros). A mensaxe foi chamada Cosmic Call 2, que foi enviada o 6 de xullo do 2003, e chegar\u00e1 a 55 Cancri en maio do 2044."}
{"id": "268747", "revid": "31997", "url": "https://gl.wikipedia.org/wiki?curid=268747", "title": "Elecci\u00f3ns xerais de Espa\u00f1a de abril de 1872", "text": "As elecci\u00f3ns xerais de Espa\u00f1a de abril de 1872 foron convocadas o 3 de abril baixo sufraxio universal masculino. Foron as segundas elecci\u00f3ns convocadas durante o breve reinado de Amadeu I, debido \u00e1 divisi\u00f3n interna do Partido Progresista que provocou a s\u00faa divisi\u00f3n en d\u00faas forzas pol\u00edticas, o Partido Dem\u00f3crata-Radical dirixido por Manuel Ruiz Zorrilla e o Partido Constitucional dirixido por Pr\u00e1xedes Mateo Sagasta, que incorporara alg\u00fans membros da Uni\u00f3n Liberal de Francisco Serrano Dom\u00ednguez.\nEn total foron elixidos 391 deputados, ademais dos 11 correspondentes a Porto Rico e 18 de Cuba. Os Progresistas present\u00e1ronse en coalici\u00f3n cos conservadores e ga\u00f1aron as elecci\u00f3ns. Os federales de Pi i Margall quedaron segundos (abstiv\u00e9ronse os federalistas intransixentes). Foi nomeado presidente do Congreso dos Deputados o conservador Antonio de los R\u00edos Rosas, e presidente do Senado Francisco Santa Cruz Pacheco. Pr\u00e1xedes Mateo Sagasta foi nomeado xefe de goberno, pero o estalido da Terceira Guerra Carlista o 15 de abril dificult\u00f3 as tarefas de goberno, e foi substitu\u00eddo por Francisco Serrano Dom\u00ednguez o 26 de maio, quen dimitiu tam\u00e9n o 13 de xu\u00f1o, sendo nomeado xefe de goberno Manuel Ruiz Zorrilla, quen ante a imposibilidad de formar goberno estable convocou novas elecci\u00f3ns para o 24 de agosto de 1872."}
{"id": "268748", "revid": "96271", "url": "https://gl.wikipedia.org/wiki?curid=268748", "title": "Beatriz de Suabia", "text": "Beatriz de Suabia (bautizada como Isabel), nada en 1205 e finada en Toro o 5 de novembro de 1235, foi unha nobre alem\u00e1 que foi ra\u00ed\u00f1a consorte de Castela e de Le\u00f3n entre 1220 e 1235 polo seu matrimonio con Fernando III de Castela.\nFoi filla de Filipe, duque de Suabia e rei de romanos, e de Irene Anxo, filla de Isaac II Anxo, emperador de Constantinopla.\nTraxectoria.\nDespois da morte do seu pai permaneceu baixo a tutela do seu curm\u00e1n Frederico II, Sacro Emperador Romano Xerm\u00e1nico. Este deu a s\u00faa autorizaci\u00f3n para o seu casamento con Fernando III, rei de Castela e de Le\u00f3n, uni\u00f3n que se concretou a finais de novembro de 1219 no Monasterio de San Zoilo de Carri\u00f3n de los Condes (Palencia).\nSepultura.\n\u00c1 s\u00faa morte, o corpo da ra\u00ed\u00f1a Beatriz de Suabia recibiu sepultura no mosteiro de Las Huelgas de Burgos, nun sepulcro colocado xunto ao do rei Henrique I de Castela. O seu fillo, Afonso X o Sabio, ordenou que os seus restos mortais fosen trasladados \u00e1 Catedral de Sevilla en 1279, canda os restos mortais de Fernando III.\nEn 1948, con motivo do s\u00e9timo centenario da conquista da cidade de Sevilla por Fernando III, que capitulou en 1248, constru\u00eduse o sepulcro actual, situado no lado da Ep\u00edstola da Capela Real da Catedral de Sevilla. A estatua orante da ra\u00ed\u00f1a, realizada en pedra e alabastro, representa a ra\u00ed\u00f1a na s\u00faa mocidade, con touca e coroa. No manto aparecen esculpidos castelos e le\u00f3ns. O resto do mausoleo da ra\u00ed\u00f1a \u00e9 id\u00e9ntico ao do seu fillo Afonso X o Sabio, situado enfronte del. \nO mausoleo est\u00e1 formado por dous corpos superpostos flanqueados por columnas nos extremos. O primeiro corpo cont\u00e9n a urna cos restos mortais da ra\u00ed\u00f1a, en cuxa frontal se atopa unha cartela onde se le \"Beatriz de Suabia\". O segundo corpo do mausoleo, rematado por un front\u00f3n, oc\u00fapao un medall\u00f3n circular co escudo do reino de Castela e Le\u00f3n.\nNa primitiva Capela Real da Catedral de Sevilla estaba colocada unha estatua da ra\u00ed\u00f1a en posici\u00f3n sedente, situada ante a imaxe da Virxe dos Reis, \u00e1 s\u00faa esquerda. Tam\u00e9n se atopaban na capela as imaxes sedentes de Fernando III e de Afonso X, sepultados al\u00ed. En 1356 Pedro I de Castela, tataraneto de Afonso X o Sabio, despoxou as imaxes de Afonso X e da s\u00faa nai, a ra\u00ed\u00f1a Beatriz de Suabia, de todos os metais e pedras preciosas que as adornaban."}
{"id": "268749", "revid": "1888", "url": "https://gl.wikipedia.org/wiki?curid=268749", "title": "Joaqu\u00edn Ignacio Figueroa y Mendieta", "text": ""}
{"id": "268750", "revid": "7802", "url": "https://gl.wikipedia.org/wiki?curid=268750", "title": "Augusto Ulloa y Casta\u00f1\u00f3n", "text": ""}
{"id": "268751", "revid": "1888", "url": "https://gl.wikipedia.org/wiki?curid=268751", "title": "El Eco Ortegano", "text": "El Eco Ortegano foi un peri\u00f3dico editado en Ortigueira entre 1902 e 1913.\nHistoria e caracter\u00edsticas.\nSubtitulado \"Semanario independiente\", apareceu o 5 de xaneiro de 1902. Fundado por Jos\u00e9 Antonio Calvo Montero, cunha orientaci\u00f3n liberal, o administrador era Ram\u00f3n \u00c1lvarez Fustes, con Federico Maci\u00f1eira na redacci\u00f3n. En febreiro de 1905 pasou a dirixilo D\u00e1maso Calvo Moreiras, fillo do fundador. A partir de 1906 o administrador pasou a ser Manuel Cabarcos. Inser\u00eda informaci\u00f3ns dos concellos da comarca, follet\u00edns, cr\u00f3nicas pol\u00edticas e traballos vinculados cos emigrantes galegos de Am\u00e9rica.\nTivo unha segunda \u00e9poca que comezou o 15 de xaneiro de 1911. O cambio de orientaci\u00f3n pol\u00edtica do seu director desencadeou a modificaci\u00f3n da s\u00faa tendencia liberal por unha postura m\u00e1is conservadora. Cesou a s\u00faa publicaci\u00f3n o 26 de outubro de 1913."}
{"id": "268752", "revid": "56817", "url": "https://gl.wikipedia.org/wiki?curid=268752", "title": "La Opini\u00f3n de Ortigueira", "text": "La Opini\u00f3n de Ortigueira foi un semanario editado en Ortigueira entre 1912 e 1913.\nHistoria e caracter\u00edsticas.\nSubtitulado \"Peri\u00f3dico independente\", apareceu en febreiro de 1912. Fundado por Leandro Pita S\u00e1nchez-Boado, estaba dirixido por Emilio Carball\u00e9s. Defin\u00edase como independente, pero manti\u00f1a unha li\u00f1a liberal. Editouse na imprenta de \"El Heraldo\" de Viveiro e despois do n\u00famero 19, do 1 de xullo de 1912, nos obradoiros tipogr\u00e1ficos de Fojo. Cesou a s\u00faa publicaci\u00f3n a finais de 1913."}
{"id": "268754", "revid": "15490", "url": "https://gl.wikipedia.org/wiki?curid=268754", "title": "Anel (diacr\u00edtico)", "text": "Un anel ou krou\u017eek \u00e9 un signo diacr\u00edtico que se pode colocar sobre ou baixo algunhas letras. Non se debe confundir co punto superior ou co punto inferior.\nAnel inferior.\nO Alfabeto Fon\u00e9tico Internacional emprega o anel inferior para indicar un son xordo. No Alfabeto Internacional de Transliteraci\u00f3n S\u00e1nscrita indica unha consoante sil\u00e1bica.\nMedio anel.\nO Alfabeto Fon\u00e9tico Internacional emprega o diacr\u00edtico medio anel (\u25cc\u0339 / \u25cc\u031c) para indicar unha vogal arredondada."}
{"id": "268756", "revid": "66755", "url": "https://gl.wikipedia.org/wiki?curid=268756", "title": "Circunscrici\u00f3n electoral de Lugo", "text": "A Circunscrici\u00f3n electoral de Lugo \u00e9 unha das 52 circunscrici\u00f3ns (distrito electoral) utilizados para elixir aos representantes no Congreso dos Deputados. O de Lugo \u00e9 un dos catro distritos que corresponden \u00e1s provincias galegas. Dentro da circunscrici\u00f3n, a cidade de Lugo \u00e9 a m\u00e1is grande e a \u00fanica con m\u00e1is de 75.000 votantes."}
{"id": "268758", "revid": "98629", "url": "https://gl.wikipedia.org/wiki?curid=268758", "title": "As mulleres perfectas (filme de 2004)", "text": "As mulleres perfectas (en ) \u00e9 un filme estadounidense dirixido por Frank Oz que se estreou no 2004. O filme \u00e9 un remake do hom\u00f3nimo de 1975, e ambos est\u00e1n baseados na novela de Ira Levin \"The Stepford Wives\". Estreouse en galego na TVG o 7 de xu\u00f1o de 2009.\nSinopse.\nJoanna Eberhart (Nicole Kidman) e o seu marido (Matthew Broderick), buscando unha vida perfecta, m\u00fadanse \u00f3 barrio de Stepford, Connecticut. A Joanna intr\u00edgalle tanto que t\u00f3dalas esposas sexan tan compracentes cos seus maridos que, coa axuda dunha veci\u00f1a pouco convencional (Bette Midler), comezar\u00e1 a facer indagaci\u00f3ns."}
{"id": "268760", "revid": "12452", "url": "https://gl.wikipedia.org/wiki?curid=268760", "title": "Igrexa Greco-cat\u00f3lica Ucra\u00edna", "text": ""}
{"id": "268761", "revid": "23204", "url": "https://gl.wikipedia.org/wiki?curid=268761", "title": "The Stepford Wives (filme de 2004)", "text": ""}
{"id": "268762", "revid": "25871", "url": "https://gl.wikipedia.org/wiki?curid=268762", "title": "Circunscrici\u00f3n electoral da Coru\u00f1a", "text": "A circunscrici\u00f3n electoral da Coru\u00f1a \u00e9 unha das 52 circunscrici\u00f3ns utilizadas para elixir os representantes no Congreso dos Deputados e o Senado de Espa\u00f1a. A da Coru\u00f1a \u00e9 unha das catro circusncripci\u00f3n que corresponden a Galicia (unha por provincia). Dentro da circunscrici\u00f3n, a cidade da Coru\u00f1a \u00e9 a m\u00e1is grande e a \u00fanica con m\u00e1is de 100.000 votantes; tras esta, Santiago de Compostela e Ferrol son as cidades m\u00e1is poboadas."}
{"id": "268763", "revid": "12452", "url": "https://gl.wikipedia.org/wiki?curid=268763", "title": "Maci\u00e0", "text": ""}
{"id": "268764", "revid": "5863", "url": "https://gl.wikipedia.org/wiki?curid=268764", "title": "Eugenio Krapf", "text": "Eugenio Krapf, nado en Z\u00fcrich, Su\u00edza, e finado o 10 de abril de 1903 en Vigo, foi un impresor e libreiro.\nDescrici\u00f3n.\nTraballou en Sevilla e, a finais do s\u00e9culo XIX, instalou unha librer\u00eda e imprenta na r\u00faa Policarpo Sanz de Vigo, de onde sa\u00edron m\u00faltiples tarxetas postais que retrataban en fotograf\u00edas a cidade daquela \u00e9poca.\nPublicou no ano 1900 unha destacada edici\u00f3n de \"La Celestina\" de Fernando de Rojas, moi apreciada polos investigadores, prologada por Men\u00e9ndez Pelayo e epilogada polo propio Krapf, que fai inventario das edici\u00f3ns e traduci\u00f3ns anteriores da obra.\nTen unha r\u00faa dedicada no concello de Vigo, nas inmediaci\u00f3ns de Bala\u00eddos."}
{"id": "268765", "revid": "98629", "url": "https://gl.wikipedia.org/wiki?curid=268765", "title": "Elecci\u00f3ns xerais de Espa\u00f1a de agosto de 1872", "text": "As elecci\u00f3ns xerais de Espa\u00f1a de agosto de 1872 tiveron lugar o d\u00eda 24 de devandito mes e ano baixo sufraxio universal masculino. Foron as terceiras e \u00faltimas elecci\u00f3ns convocadas durante o breve reinado de Amadeu I, cando o seu xefe de goberno, Manuel Ruiz Zorrilla, non obtivo maior\u00eda suficiente para poder formar goberno.\nEn total foron elixidos 391 deputados ao Congreso, ademais dos 11 de Porto Rico e 18 de Cuba. Debido ao estalido da Terceira Guerra Carlista, o Pa\u00eds Vasco atop\u00e1base en estado de insurrecci\u00f3n e os carlistas controlaban parte de Arag\u00f3n, Navarra e a actual Comunidade Valenciana. As\u00ed mesmo, os conservadores (que perderan o poder), os republicanos federales intransixentes e os partidarios da Primeira Internacional pediron a abstenci\u00f3n.\nOs radicais ga\u00f1aron de novo as elecci\u00f3ns e Ruiz Zorrilla volveu formar goberno. O Presidente do Congreso dos Deputados foi Nicol\u00e1s Mar\u00eda Rivero e o presidente do Senado foi Laureano Figuerola Ballester, ambos radicais. Pero o 11 de febreiro de 1873, Amadeu I abdicou e o Congreso e o Senado, en sesi\u00f3n conxunta, constitu\u00edronse en Asemblea Nacional, presidida por Cristino Martos Balbi (ata o 20 de marzo) e despois por Emilio Castelar. Proclamouse a Rep\u00fablica por 258 votos contra 32, e foi nomeado primeiro presidente Estanislao Figueras, quen convocou novas elecci\u00f3ns para o 10 de maio de 1873.\nDeputados por Galicia.\nOs deputados que obtiveron un escano no Congreso polos distritos galegos nestas elecci\u00f3ns foron:"}
{"id": "268768", "revid": "1410", "url": "https://gl.wikipedia.org/wiki?curid=268768", "title": "Ferm\u00edn Casares Teijeiro", "text": "Ferm\u00edn Casares Teijeiro, finado na Coru\u00f1a o 11 de decembro de 1912, foi un farmac\u00e9utico e pol\u00edtico galego. Foi alcalde da Coru\u00f1a entre 1897 e 1898.\nTraxectoria.\nFillo de Antonio Casares Rodr\u00edguez e sobri\u00f1o de Maximino Teijeiro Fern\u00e1ndez. Estableceuse na Coru\u00f1a como farmac\u00e9utico. Militou no Partido Liberal e foi concelleiro na Coru\u00f1a dende 1889. Foi nomeado alcalde da Coru\u00f1a en novembro 1897.\nReco\u00f1ecementos.\nA cidade da Coru\u00f1a dedicoulle unha r\u00faa no barrio do Castrill\u00f3n."}
{"id": "268769", "revid": "22570", "url": "https://gl.wikipedia.org/wiki?curid=268769", "title": "Steve Aoki", "text": "Steven Hiroyuki Aoki, nado en Miami o 30 de novembro de 1977, \u00e9 un DJ e produtor musical estadounidense. \u00c9 o fundador do selo discogr\u00e1fico Dim Mak Records."}
{"id": "268770", "revid": "98629", "url": "https://gl.wikipedia.org/wiki?curid=268770", "title": "Edward Vernon", "text": "Edward Vernon, nado en Londres o 12 de novembro de 1684 e finado en Suffolk o 30 de outubro de 1757, foi un oficial naval ingl\u00e9s. En vida cham\u00e1rono Old Grog debido a s\u00faa chaqueta \"grogram\" (feita de seda mesturada con la e goma).\nCarreira militar.\nAs s\u00faas primeiras acci\u00f3ns de importancia aconteceron no marco da Guerra de Sucesi\u00f3n Espa\u00f1ola, onde participou nas batallas de M\u00e1laga (1704) e Barcelona (1705). En 1720 foi nomeado Comodoro de Port Royal (Xamaica).\nEn novembro de 1739, ao estalar a Guerra da Orella de Jenkins contra Espa\u00f1a, Vernon foi nomeado comandante en xefe de todas as forzas navais brit\u00e1nicas nas Indias Occidentais. A s\u00faa primeira acci\u00f3n na guerra foi o saqueo e destruci\u00f3n de Portobelo, un porto paname\u00f1o escasamente defendido que formaba parte da ruta que segu\u00eda a Frota de Indias. Este \u00e9xito foi enormemente esaxerado polos brit\u00e1nicos, que se entregaron a todo tipo de celebraci\u00f3ns e realizaron numerosas homenaxes a Vernon, a quen converteron nun heroe nacional. O propio rei Xurxo II de Gran Breta\u00f1a asistiu a unha cea celebrada no seu honor en 1740, durante a cal presentouse por primeira vez o actual himno nacional brit\u00e1nico, \"God Save the King\". Como parte destas celebraci\u00f3ns creouse tam\u00e9n a canci\u00f3n patri\u00f3tica \"Rule Britannia\" e denomin\u00e1ronse d\u00faas r\u00faas (unha en Londres e a outra en Dubl\u00edn) como \"Portobello Road\".\nAtaque a Cartaxena de Indias e encontro con Blas de Lezo.\nEn 1741 comandou quizais unha das maiores frotas da historia ata a frota aliada de Normand\u00eda de 1944 (formada por 186 naves e 23.600 homes,) que ti\u00f1a como obxectivo tomar e destru\u00edr o porto espa\u00f1ol de Cartaxena de Indias, principal porto do Vicerreinado de Nova Granada. Sequera antes de tomar a cidade, Vernon enviou un correo ao rei ingl\u00e9s asegurando que lograra a vitoria, xerando unha euforia no seu pa\u00eds a\u00ednda maior que a do ano anterior. Pero para a s\u00faa desgraza, o que conseguiu en realidade foi a maior e m\u00e1is humillante derrota de toda a historia da \"Royal Navy\", pois perdeu 50 naves e 11.000 homes a mans dunha gornici\u00f3n composta por s\u00f3 6 barcos e 3.000 defensores espa\u00f1ois dirixidos polo Almirante espa\u00f1ol Don Blas de Lezo. Tras outros dous ataques errados en Santiago de Cuba e Panam\u00e1, Vernon foi substitu\u00eddo por Chaloner Ogle e viuse obrigado a volver a Inglaterra en 1742 para comunicar que a vitoria de Cartagena nunca existiu. Isto causou tal vergo\u00f1a a Xurxo II que o propio Rei prohibiu escribir sobre iso aos seus historiadores.\nVernon foi relevado do seu cargo ese mesmo ano e expulsado da Mari\u00f1a en 1746. Malia o seu profundo descr\u00e9dito, \u00e1 s\u00faa morte en 1757 decidiuse enterrar o seu corpo na Abad\u00eda de Westminster, como un heroe m\u00e1is dos que al\u00ed repousan.\nRelaci\u00f3n con Washington.\nLawrence Washington, medio irm\u00e1n do que ser\u00eda primeiro presidente dos Estados Unidos, George Washington, combateu en Cartaxena de Indias xunto a Vernon e por iso decidiu chamar \"Mount Vernon\" \u00e1 plantaci\u00f3n que ti\u00f1a en Virxinia. Outro feito curioso \u00e9 que o grog, bebida popular entre os mari\u00f1eiros, tam\u00e9n recibiu o seu nome como homenaxe a Vernon, xa que foi el quen suxeriu dilu\u00edr o ron con auga durante o asedio de Cartagena co fin de que durase m\u00e1is.\nEncontro co \"Catal\u00e1n\".\nUn dato pouco co\u00f1ecido, e silenciado polos ingleses, \u00e9 o encontro ter por Vernon, ao mando do nav\u00edo \"Mary\", con Don Antonio Serrano, ao mando do nav\u00edo \"Catal\u00e1n\", a unhas 600 millas ao oeste da Habana, entre os d\u00edas 7 e 10 de xaneiro de 1721. Non lle debeu ir moi ben a Vernon, pois as s\u00faas biograf\u00edas ocultan celosamente o suceso."}
{"id": "268771", "revid": "5863", "url": "https://gl.wikipedia.org/wiki?curid=268771", "title": "Alfredo Berm\u00fadez de Castro", "text": "Alfredo Berm\u00fadez de Castro del R\u00edo (Coru\u00f1a, o 31 de agosto de 1849 - Coru\u00f1a, o 22 de maio de 1920), foi un pol\u00edtico galego.\nTraxectoria.\nFoi concelleiro na Coru\u00f1a dende 1883. Foi nomeado alcalde da Coru\u00f1a en xullo de 1897, dimitiu en novembro dese ano. Tam\u00e9n foi deputado provincial. Posteriormente integrouse no maurismo e foi vicepresidente do Centro maurista da Coru\u00f1a e fundador do \"Patronato Cat\u00f3lico de Obreros\". Foi presidente da Comisi\u00f3n provincial da Cruz Vermella da Coru\u00f1a.\nVida persoal.\nCasou con Isabel Pl\u00e1."}
{"id": "268772", "revid": "1888", "url": "https://gl.wikipedia.org/wiki?curid=268772", "title": "Raimundo Fern\u00e1ndez Villaverde y Garc\u00eda Rivero", "text": ""}
{"id": "268773", "revid": "27155", "url": "https://gl.wikipedia.org/wiki?curid=268773", "title": "Carbeno", "text": "En qu\u00edmica, un carbeno \u00e9 unha mol\u00e9cula que cont\u00e9n un \u00e1tomo de carbono neutro cunha valencia de dous (coas que se une a dous grupos monovalentes ou a un divalente) e ademais ten dous electr\u00f3ns de valencia non compartidos. A f\u00f3rmula xeral \u00e9 R-(C:)-R' ou R=C:.\nO termo \"carbeno\" pode referirse tam\u00e9n ao composto espec\u00edfico H2C:, tam\u00e9n chamado metileno, o composto hidruro a partir dos cal derivan formalmente todos os outros carbenos.\nOs carbenos clasif\u00edcanse como singuletes ou tripletes dependendo da s\u00faa estrutura electr\u00f3nica. A maior\u00eda dos carbenos te\u00f1en moi curta vida, a\u00ednda que tam\u00e9n se co\u00f1ecen carbenos persistentes.\nUn carbeno ben estudado \u00e9 o Cl2C:, ou diclorocarbeno, que pode xerarse \"in situ\" a partir do cloroformo e unha base forte.\nEstrutura e enlace.\nAs d\u00faas clases de carbenos son os carbenos singulete e triplete. Os carbenos singulete te\u00f1en o spin apareado e os triplete non. Nos siglete, na linguaxe da teor\u00eda do enlace de valencia, a mol\u00e9cula adopta no orbital unha estrutura h\u00edbrida \"sp\"2. Os carbenos triplete te\u00f1en dous electr\u00f3ns desapareados. Poden ser li\u00f1ais ou curvados, \u00e9 dicir, \"sp\" ou \"sp\"2 hibridado, respectivamente. A maior\u00eda dos carbenos te\u00f1en un estado fundamental de triplete non li\u00f1al, excepto os que te\u00f1en \u00e1tomos de nitr\u00f3xeno. ox\u00edxeno, ou xofre, e haluros unidos directamente ao carbono divalente.\nOs carbenos denom\u00ednanse singulete ou triplete dependendo do spin electr\u00f3nico que pos\u00faan. Os carbenos triplete son paramagn\u00e9ticos e poden observarse por espectroscop\u00eda de resonancia paramagn\u00e9tica electr\u00f3nica se persisten o tempo suficiente. O spin total dos carbenos singulete \u00e9 cero, mentres que o dos carbenos triplete \u00e9 un (en unidades de formula_1). Os \u00e1ngulos de enlace son 125-140\u00b0 para o metileno triplete e 102\u00b0 parar o metileno singulete (como se determina por EPR). Os carbenos triplete son xeralmente estables en estado gasoso, mentres que os carbenos singulete aparecen m\u00e1is a mi\u00fado en medio acuoso.\nNos hidrocarburos simples, os carbenos triplete xeralmente te\u00f1en enerx\u00edas que son 8 kcal/mol (33 kJ/mol) m\u00e1is baixas que as dos carbenos singulete (ver tam\u00e9n regra de Hund da m\u00e1xima multiplicidade), as\u00ed, en xeral, o triplete \u00e9 o estado m\u00e1is estable (o estado fundamental) e un singulete \u00e9 a especie no estado excitado. Os substitu\u00edntes que poden doar pares electr\u00f3nicos poden estabilizar o estado de singulete deslocalizando o par nun orbital p baleiro. Se a enerx\u00eda dun estado singulete \u00e9 o suficientemente reducida, en realidade converterase no estado fundamental. Non existen estratexias viables para a estabilizaci\u00f3n do triplete. O carbeno chamado 9-fluorenilideno \u00e9 unha mestura que se equilibra rapidamente dos estados singulete e triplete cunha diferenza de enerx\u00eda de aproximadamente 1,1 kcal/mol (4,6 kJ/mol). Con todo, \u00e9 discutible que os diaril carbenos como o carbeno fluoreno sexan verdadeiros carbenos porque os seus electr\u00f3ns poden deslocalizarse nun grao tal que se converten de feito en birradicais. En experimentos por computadora parece que os carbenos triplete poden ser estabilizados termodinamicamente con hetero\u00e1tomos electropositivos como nos silil e sililoxi carbenos, especialmente os trifluorosilil carbenos.\nReactividade.\nOs carbenos singulete e triplete mostran diferente reactividade. Os carbenos singulete participan xeralmente en reacci\u00f3ns quelotr\u00f3picas como electr\u00f3filos ou nucle\u00f3filos. Os carbenos singulete con orbitais p baleiros deber\u00edan ser electrof\u00edlicos. Os carbenos triplete pode considerarse que son dirradicais, e participan en adici\u00f3ns de radicais paso a paso. Os carbenos triplete te\u00f1en que pasar por un intermediato con dous electr\u00f3ns desapareados mentres que os carbenos singulete poden reaccionar nun s\u00f3 paso concertado.\nDebido a estes dous modelos de reactividade, as reacci\u00f3ns do metileno singulete son estereoespec\u00edficas mentres que as do metileno triplete son estereoselectivas. Esta diferenza pode utilizarse para probar a natureza do carbeno. Por exemplo, a reacci\u00f3n do metileno xerado a partir da fot\u00f3lise do diazometano co \"cis\"-2-buteno ou co \"trans\"-2-buteno d\u00e1 nos dous casos un s\u00f3 diastere\u00f3mero do produto 1,2-dimetilciclopropano: \"cis\" a partir de \"cis\" e \"trans\" a partir de \"trans\", o cal proba que o metileno \u00e9 un singulete. Se o metileno era un triplete, non se esperar\u00eda que o produto dependese da xeometr\u00eda do alqueno inicial, sen\u00f3n que se agardar\u00eda unha mestura case id\u00e9ntica en cada caso.\nA reactividade dun carbeno particular depende dos grupos substitu\u00edntes. As s\u00faas reactividades poden verse afectadas polos metais. Algunhas das reacci\u00f3ns que os carbenos poden facer son inserci\u00f3ns en enlaces C-H, rearranxos esquel\u00e9ticos, e adici\u00f3ns a dobres enlaces. Os carbenos poden clasificarse como nucleof\u00edlicos, electrof\u00edlicos, ou ambif\u00edlicos. Por exemplo, se un substitu\u00ednte pode doar un par de electr\u00f3ns, o carbeno m\u00e1is probable non ser\u00e1 electrof\u00edlico. Os alquil carbenos insiren moita m\u00e1is selectividade que os metilenos, os cales non diferencian entre enlaces C-H primarios, secundarios e terciarios.\nCiclopropanaci\u00f3n.\nOs carbenos eng\u00e1dense a dobres enlaces formando ciclopropanos. Para os carbenos singulete \u00e9 posible un mecanismo concertado. Os carbenos triplete non mante\u00f1en a estereoqu\u00edmica na mol\u00e9cula produto. As reacci\u00f3ns de adici\u00f3n son xeralmente moi r\u00e1pidas e exot\u00e9rmicas. O paso m\u00e1is lento nos dous casos \u00e9 a xeraci\u00f3n do carbeno. Un reactivo ben co\u00f1ecido empregado para as reacci\u00f3ns de alqueno a ciclopropano \u00e9 o reactivo de Simmons-Smith. Este reactivo \u00e9 un sistema de cobre, cinc, e iodo, no que o reactivo activo crese que \u00e9 o iodometilcinc ioduro. O reactivo acompl\u00e9xase con grupos hidroxi e dita adici\u00f3n comunmente \u00e9 de tipo sin con tales grupos.\nInserci\u00f3n C\u2014H.\nAs inserci\u00f3ns son outro tipo com\u00fan de reacci\u00f3n dos carbenos. O carbeno basicamente interponse nun enlace xa existente. A orde de preferencia \u00e9 xeralmente: (1) enlace X\u2013H onde X non \u00e9 carbono, (2) enlace C\u2013H, (3) enlace C\u2013C. As inserci\u00f3ns poden ocorrer ou non nun s\u00f3 paso.\nAs reacci\u00f3ns de inserci\u00f3n intramolecular presentan novas soluci\u00f3ns sint\u00e9ticas. Xeralmente, as estruturas r\u00edxidas favorecen que te\u00f1an lugar esas inserci\u00f3ns. Cando \u00e9 posible unha inserci\u00f3n intramolecular, non se observa ningunha inserci\u00f3n intermolecular. En estruturas flexibles, pref\u00edrese a formaci\u00f3n de aneis de cinco membros \u00e1 de aneis de seis. Tanto as inserci\u00f3ns intermoleculares coma as intramoleculares son corrixibles a induci\u00f3n asim\u00e9trica elixindo ligandos quirais nos centros met\u00e1licos.\nOs carbenos alquilidenos son sorprendentes en que ofrecen a posibilidade de formar restos ciclopenteno. Para xerar un carbeno alquilideno pode expo\u00f1erse unha cetona ao trimetilsilil diazometano.\nDimerizaci\u00f3n de carbenos.\nOs precursores de carbenos e carbenoides poden sufrir reacci\u00f3ns de dimerizaci\u00f3n para formar alquenos. A\u00ednda que isto xeralmente \u00e9 unha reacci\u00f3n lateral indesexada, pode empregarse como unha ferramenta sint\u00e9tica e tense utilizado unha dimerizaci\u00f3n metal carbeno directa na s\u00edntese de polialquiniletenos.\nOs carbenos persistentes est\u00e1n en equilibrio cos seus respectivos d\u00edmeros. Isto denom\u00ednase equilibrio de Wanzlick.\nLigandos carbeno en qu\u00edmica organomet\u00e1lica.\nEn especies qu\u00edmicas organomet\u00e1licas, certos complexos met\u00e1licos coa f\u00f3rmula LnMCRR' descr\u00edbense a mi\u00fado como complexos de carbenos. Por\u00e9n, ditas especies non reaccionan como os carbenos libres e raramente se xeran a partir de precursores de carbenos, excepto os carbenos persistentes. Os complexos carbeno-metal de transici\u00f3n poden clasificarse segundo a s\u00faa reactividade, e as d\u00faas primeiras clases seguintes son as definidas m\u00e1is claramente:\nAplicaci\u00f3ns dos carbenos.\nUnha aplicaci\u00f3n a grande escala dos carbenos \u00e9 a produci\u00f3n industrial de tetrafluoroetileno, o precursor do Tefl\u00f3n. O tetrafluoroetileno x\u00e9rase pola intermediaci\u00f3n do difluorocarbeno:\nHistoria.\nOs carbenos foron inicialmente postulados por Eduard Buchner en 1903 en estudos de ciclopropanaci\u00f3n de etil diazoacetato con tolueno. En 1912 Hermann Staudinger tam\u00e9n converteu alquenos en ciclopropanos con diazometano e CH2 como intermediato. Doering en 1954 demostrou a utilidade sint\u00e9tica do diclorocarbeno."}
{"id": "268774", "revid": "98629", "url": "https://gl.wikipedia.org/wiki?curid=268774", "title": "Mount Vernon", "text": "Mount Vernon \u00e9 unha herdade privada na que viviu durante un tempo George Washington ata a s\u00faa morte en 1799, e al\u00ed \u00e9 onde se atopa a s\u00faa tumba. Hoxe en d\u00eda o lugar pertence ao Rexistro Nacional de Lugares Hist\u00f3ricos dos Estados Unidos.\nEst\u00e1 situada preto de Alexandria, no condado de Fairfax (Virxinia). \u00c1 outra beira do r\u00edo Potomac est\u00e1 o condado de Prince George (Maryland).\nNome.\nCando os antepasados de George Washington adquiriron a leira, era co\u00f1ecida como plantaci\u00f3n de Little Hunting Creek segundo o pr\u00f3ximo r\u00edo Little Hunting Creek. Ao herdar o seu medio irm\u00e1n m\u00e1is vello Lawrence Washington a leira, cambiou o nome a Mount Vernon en honor do vicealmirante Edward Vernon, famoso pola Guerra do Asento e a captura de Portobelo (provincia de Col\u00f3n, Panam\u00e1), a quen admiraba moito. Vernon foi o oficial comandante de Lawrence na Mari\u00f1a Real brit\u00e1nica e cando George Washington herdou a propiedade conservou o nome."}
{"id": "268775", "revid": "7802", "url": "https://gl.wikipedia.org/wiki?curid=268775", "title": "Garda mari\u00f1a", "text": ""}
{"id": "268776", "revid": "7802", "url": "https://gl.wikipedia.org/wiki?curid=268776", "title": "Francisco Silvela y de Le Villeuze", "text": ""}
{"id": "268777", "revid": "23204", "url": "https://gl.wikipedia.org/wiki?curid=268777", "title": "Adventure Time", "text": "Adventure Time (orixinalmente titulado Adventure Time with Finn &amp; Jake) \u00e9 unha serie de animaci\u00f3n americana creada por Pendleton Ward para a canle Cartoon Network. A serie segue as aventuras de Finn (voz de Jeremy Shada), un neno humano, e o seu mellor amigo e irm\u00e1n adoptivo Jake (voz de John DiMaggio), un can con poderes m\u00e1xicos que pode cambiar de tama\u00f1o e forma segundo o seu desexo. Finn e Jake viven na postapocal\u00edptica Terra de Ooo. \u00d3 longo da historia, interact\u00faan con outras personaxes da serie: Princess Bubblegum (voz de Hynden Walch), o Ice King (voz de Tom Kenny) e Marceline the Vampire Queen (voz de Olivia Olson)."}
{"id": "268778", "revid": "23204", "url": "https://gl.wikipedia.org/wiki?curid=268778", "title": "Adventure Time with Finn &amp; Jake", "text": ""}
{"id": "268784", "revid": "89787", "url": "https://gl.wikipedia.org/wiki?curid=268784", "title": "Distrito electoral da Estrada", "text": "O Distrito electoral da Estrada foi unha demarcaci\u00f3n electoral vixente dende 1872 ata 1923. Elix\u00edase un deputado no Congreso dos Deputados de Espa\u00f1a. Estaba formado polos concellos da Estrada, Cerdedo, Forcarei e Silleda."}
{"id": "268785", "revid": "1888", "url": "https://gl.wikipedia.org/wiki?curid=268785", "title": "Jos\u00e9 Mar\u00eda Riestra L\u00f3pez", "text": ""}
{"id": "268786", "revid": "5863", "url": "https://gl.wikipedia.org/wiki?curid=268786", "title": "Eugenio Kraff", "text": ""}
{"id": "268787", "revid": "89787", "url": "https://gl.wikipedia.org/wiki?curid=268787", "title": "Macron", "text": "O macron ( \u00af ) \u00e9 un sinal diacr\u00edtico que se coloca sobre unha vogal ou en ocasi\u00f3ns sobre ou baixo unha consoante. O seu nome procede do grego \"makron\", forma neutra de \"makros\" (longo). O signo oposto \u00e9 o breve ( \u02d8 ).\nUso en poes\u00eda.\nNa m\u00e9trica grecolatina e en descrici\u00f3ns da m\u00e9trica doutras literaturas o macron empr\u00e9gase para indicar a s\u00edlaba t\u00f3nica.\nUsos non ling\u00fc\u00edsticos.\nEn Matem\u00e1ticas o macron (ou en ocasi\u00f3ns o trazo alto) empr\u00e9gase con distintos significados:\nMacron inferior.\nAlgunhas linguas empregan un s\u00edmbolo an\u00e1logo ao macron, pero situado por baixo da letra. Este s\u00edmbolo difer\u00e9nciase do trazo baixo en que este \u00faltimo se converte nunha li\u00f1a se hai varios seguidos: (macron inferior), pero (trazo baixo)."}
{"id": "268788", "revid": "89787", "url": "https://gl.wikipedia.org/wiki?curid=268788", "title": "V\u00edctor P\u00edo Brugada", "text": "V\u00edctor P\u00edo Brugada Panizo, nado en Barcelona o 24 de xu\u00f1o de 1865 e finado en \u00c1vila o 18 de decembro de 1937, foi un avogado, profesor e pol\u00edtico espa\u00f1ol.\nTraxectoria.\nEstudou Dereito na Universidade de Barcelona, onde se licenciou en Dereito Civil e Can\u00f3nico en xu\u00f1o de 1884. En 1888 doutorouse en Dereito Civil e Can\u00f3nico na Universidade Central de Madrid. Foi catedr\u00e1tico de Dereito Mercantil na Escola de Comercio de Madrid dende 1894 e director da Escola dende 1905. Foi nomeado catedr\u00e1tico de Econom\u00eda Pol\u00edtica da Universidade de Valencia en decembro de 1895, pero renunciou. Foi elixido deputado polo distrito de Lucena (C\u00f3rdoba) en 1898. Logo da dimisi\u00f3n de Antonio Aguilar Correa o 30 de outubro de 1901 foi elixido deputado polo distrito da Estrada nas elecci\u00f3ns parciais celebradas o 29 de decembro de 1901. En 1915 tomou posesi\u00f3n da C\u00e1tedra de Pol\u00edtica Econ\u00f3mica Escola de Comercio de Madrid que ocupou ata a s\u00faa xubilaci\u00f3n. Na Escola de Comercio creou o Laboratorio de Ciencias Econ\u00f3micas e estimulou a publicaci\u00f3n dun Bolet\u00edn anual a partir de 1927. Xubilouse en 1935 e foi nomeado Director honorario da Escola."}
{"id": "268789", "revid": "1888", "url": "https://gl.wikipedia.org/wiki?curid=268789", "title": "V\u00edctor P\u00edo Brugada Panizo", "text": ""}
{"id": "268790", "revid": "1888", "url": "https://gl.wikipedia.org/wiki?curid=268790", "title": "V\u00edctor Brugada Panizo", "text": ""}
{"id": "268791", "revid": "5132", "url": "https://gl.wikipedia.org/wiki?curid=268791", "title": "Maradona", "text": ""}
{"id": "268792", "revid": "98629", "url": "https://gl.wikipedia.org/wiki?curid=268792", "title": "Ariel Ortega", "text": "Ariel Arnaldo Ortega, m\u00e1is co\u00f1ecido como Burrito Ortega, nado o 4 de marzo de 1974 en Ledesma, Provincia de Jujuy (Arxentina) \u00e9 un exfutbolista que xogaba nas demarcaci\u00f3ns de centrocampista e dianteiro.\nTraxectoria.\nFormado nas categor\u00edas inferiores debutou co primeiro equipo de River Plate o 14 de decembro de 1991, fac\u00e9ndose rapidamente cun oco no primeiro equipo e chegando a formar unha das mellores dianteiras do momento xunto a Enzo Francescoli e Hern\u00e1n Crespo.\nEn 1997 emigra a Europa fichado polo Valencia CF, por\u00e9n as malas relaci\u00f3ns co adestrador fan que so milite no equipo valenciano unha tempada, sendo traspasado ao UC Sampdoria onde tam\u00e9n estivo s\u00f3 un ano, ao volver a River Plate no ano 2000.\nDous anos m\u00e1is tarde foi traspasado ao Fenerbah\u00e7e SK, pero incumpriu o seu contrato e en 2003 volveu a Arxentina, polo que ante a denuncia do club turco foi inhabilitado para a competici\u00f3n oficial. Un ano despois o club arxentino CA Newell's Old Boys negociou co Fenerbah\u00e7e e conseguiu arranxar a situaci\u00f3n e fichar ao xogador.\nNo ano 2006 volveu outra vez a River, alcanzando un gran nivel e sendo un dos mellores xogadores do pa\u00eds. O ano 2008 pasouno cedido no Independiente Rivadavia a causa de problemas persoais, ao cabo do mesmo volveu a Buenos Aires para volver sa\u00edr cedido a All Boys en 2011. Unha vez finalizada a segunda cesi\u00f3n River Plate ofreceulle formar parte do equipo t\u00e9cnico pero declinou a oferta e xogou un \u00faltimo ano no Defensores de Belgrano da terceira divisi\u00f3n arxentina.\nNa Selecci\u00f3n da Arxentina.\nFoi convocado por primeira vez coa selecci\u00f3n en 1993 nun encontro amig\u00e1bel contra Alema\u00f1a. Nos seus 87 encontros coa selecci\u00f3n disputou tres Mundiais: Estados Unidos 1994, Francia 1998 e Corea e o Xap\u00f3n 2002.\nTras anos sen ser convocado, dende a suspensi\u00f3n da FIFA, en 2010 foi convocado polo por aquel ent\u00f3n adestrador do equipo Diego Armando Maradona, para xogar un \u00faltimo encontro coa selecci\u00f3n."}
{"id": "268794", "revid": "1888", "url": "https://gl.wikipedia.org/wiki?curid=268794", "title": "La Opini\u00f3n (Ortigueira)", "text": "La Opini\u00f3n foi un semanario editado en Ortigueira entre 1931 e 1933.\nHistoria e caracter\u00edsticas.\nSubtitulado \"Peri\u00f3dico pol\u00edtico. \u00d3rgano del Partido Republicano Radical en la comarca de Ortigueira\", apareceu en 1931. De periodicidade semanal, estaba dirixido por Aniceto Pardo. Edit\u00e1base na Tipograf\u00eda El Noroeste da Coru\u00f1a. Perseguido polo alcalde de Ortigueira, foi suspendido por este en marzo de 1932, polo que o seu director elevou unha protesta. Cesou a s\u00faa publicaci\u00f3n non antes de xu\u00f1o de 1933."}
{"id": "268796", "revid": "98629", "url": "https://gl.wikipedia.org/wiki?curid=268796", "title": "Troy Ruttman", "text": "Troy Ruttman, nado o 11 de marzo de 1930 en Mooreland (Oklahoma) e finado o 19 de maio de 1997 de cancro de pulm\u00f3n en Lake Havasu City (Arizona), foi un piloto americano de carreiras. Era o irm\u00e1n m\u00e1is vello do piloto da NASCAR Joe Ruttmann.\nTraxectoria.\nRuttman ga\u00f1ou as 500 Millas de Indian\u00e1polis de 1952, \u00e1 idade de 22 anos e 80 d\u00edas.\nDe a , as 500 Millas de Indian\u00e1polis tam\u00e9n contaban para o Campionato do Mundo de Pilotos (agora sin\u00f3nimo de F\u00f3rmula 1), a\u00ednda que a maior\u00eda dos corredores non compet\u00edan nas outras carreiras do Campionato. Ruttmann foi o primeiro ga\u00f1ador de Indian\u00e1polis 500 en participar nunha carreira da F\u00f3rmula Un m\u00e1is al\u00f3 da Indy e a s\u00faa vitoria de 1952 na Indy 500 valeulle a distinci\u00f3n de ser o piloto m\u00e1is novo en ga\u00f1ar unha proba do Campionato do Mundo, un honor que ocupou ata que Fernando Alonso ga\u00f1ou o Gran Premio de Hungr\u00eda de 2003.\nRuttmann participou co coche da familia nunha carreira de roadster en San Bernardino (California) en 1945 aos 15 anos, e ga\u00f1ou a carreira. ga\u00f1ou 19 das 21 carreiras desa tempada. En 1947 foi o campi\u00f3n da Asociaci\u00f3n Roadster California (CRA). Tam\u00e9n ga\u00f1ou as cinco primeiras carreiras da tempada midget. En 1948 repetiu como campi\u00f3n roadster da CRA, e ga\u00f1ou 23 carreiras de autos midget.\nAndaina na Sprint Car.\nEn maio de 1949 Troy deixou California para participar no campionato da AAA de Sprint Cars nos circu\u00edtos do Medio Oeste. Ga\u00f1ou tres campionatos da AAA de Sprint Car durante as seguintes tres tempadas e media, competiu en 51 carreiras de midget, ga\u00f1ando 16 e coloc\u00e1ndose no top tres 28 veces.\nResultou ferido nun accidente de sprint car en agosto de 1952, o que retirou a Ruttmann por tempada e media. Ruttmann regresou en 1954 cun calendario moi reducido.\nAndaina no Campionato de Monoprazas dos Estados Unidos.\nPilotou no AAA e nas series do Campionato de Monoprazas USAC, participou nas carreiras das tempadas 1949-1952, 1954, 1956-1957 e 1960-1964 con 58 sa\u00eddas, inclu\u00edndo as carreiras das 500 Millas de Indian\u00e1polis en 1949-1952, 1954, 1956-1957, e 1960-1964. Finalizou no top dez 26 veces, con 5 vitorias e foi finalista con Chuck Stevenson no Campionato Nacional de 1952.\nAndaina nos Stock car.\nRuttman ga\u00f1ou en 1956 o t\u00edtulo da USAC Short Track Stock Car. Ruttmann tam\u00e9n competiu en 7 carreiras nas series Grand National NASCAR (agora Sprint Cup) desde 1962 ata 1964, terminando no top dez 5 veces. O seu mellor resultado foi terceiro na carreira de 1963 no Circu\u00edto Riverside International detr\u00e1s de Dan Gurney e A. J. Foyt.\nAndaina no Campionato do Mundo.\nAs 500 Millas de Indian\u00e1polis formaron parte do Campionato do Mundo da FIA de a , e os pilotos que competiron na Indy durante eses anos lograron puntos no Campionato Mundial. Troy Ruttman participou en nove carreiras do Mundial, sete veces na Indy m\u00e1is os grandes premios de Francia e Alema\u00f1a de 1958. A s\u00faa vitoria nas 500 Millas de Indian\u00e1polis de 1952 foi a s\u00faa \u00fanica vitoria e o seu \u00fanico podio. Acumulou un total de 9 puntos e medio no campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "268802", "revid": "98629", "url": "https://gl.wikipedia.org/wiki?curid=268802", "title": "Jer\u00f3nimo Tristante", "text": "Jer\u00f3nimo Salmer\u00f3n Tristante, nado en Murcia o 20 de maio de 1969, es un escritor espa\u00f1ol.\nTraxectoria.\nEstudou Biolox\u00eda na Universidade de Murcia, e d\u00e1 clases de Biolox\u00eda e Xeolox\u00eda de educaci\u00f3n secundaria.\nObra.\nTrala publicaci\u00f3n do libro de poemas \"Amanece en verde\", en 2001 publicou a s\u00faa primeira novela, \"Cr\u00f3nica de Jufr\u00e9\", publicada co seu nome completo. A segunda publicouna como como Jero Salmer\u00f3n, e o resto xa como Jer\u00f3nimo Tristante. Escribe novelas de misterio e aventuras, caracterizadas pola rigorosa documentaci\u00f3n hist\u00f3rica, reflectida na ambientaci\u00f3n de situaci\u00f3ns e personaxes.\nAlg\u00fans dos casos do detective V\u00edctor Ros foron adaptados na serie de televisi\u00f3n de TVE \"V\u00edctor Ros\"."}
{"id": "268803", "revid": "22570", "url": "https://gl.wikipedia.org/wiki?curid=268803", "title": "Catupecu Machu", "text": "Catupecu Machu \u00e9 unha banda arxentina de m\u00fasica rock, entre outros x\u00e9neros e mesturas musicais. O grupo musical foi formado en 19 de abril de 1994 no barrio de Villa Luro na cidade de Buenos Aires."}
{"id": "268804", "revid": "23204", "url": "https://gl.wikipedia.org/wiki?curid=268804", "title": "Soda Stereo", "text": "Soda Stereo foi unha banda de m\u00fasica rock arxentino. O seu per\u00edodo de actividade comezou desde que foi formada no ano 1982 en Buenos Aires, ata que se separou en 1997. Despois reuniuse nunha aparici\u00f3n no ano 2007. O grupo musical foi ben recibido polo p\u00fablico e foi o primeiro grupo arxentino que foi de xira por Am\u00e9rica Latina vendendo un total de sete mill\u00f3ns de discos. A banda estaba composta por Gustavo Cerati (vocalista e guitarra), H\u00e9ctor \"Zeta\" Bosio (baixo e coros) e \"Charly Alberti\" (percusi\u00f3n)."}
{"id": "268805", "revid": "92340", "url": "https://gl.wikipedia.org/wiki?curid=268805", "title": "Servando Rodr\u00edguez Carpintero", "text": "Servando Rodr\u00edguez Carpintero, nado en 1943, \u00e9 un pol\u00edtico galego do PPdeG.\nTraxectoria.\nTraballou en Uni\u00f3n Fenosa. Foi concelleiro do PPdeG en Crecente dende 2003, sendo un dos homes de confianza de Julio C\u00e9sar Garc\u00eda-Luengo Montero. Apoiou despois a Julio C\u00e9sar Garc\u00eda-Luengo P\u00e9rez, fillo do anterior Julio C\u00e9sar, foi nomeado segundo tenente de alcalde en 2011, e cando este foi condenado a inhabilitaci\u00f3n, o 15 de xaneiro de 2014, foi proposto para sucedelo na alcald\u00eda. Por\u00e9n, unha discrepancia no salario fixo que non optase pola cadeira municipal, e ao ano seguinte abandonou a pol\u00edtica."}
{"id": "268806", "revid": "5863", "url": "https://gl.wikipedia.org/wiki?curid=268806", "title": "Josep Llu\u00eds i Facer\u00edas", "text": ""}
{"id": "268807", "revid": "1131", "url": "https://gl.wikipedia.org/wiki?curid=268807", "title": "Universidade Nacional de La Plata", "text": "A Universidade Nacional de La Plata (en castel\u00e1n: Universidad Nacional de La Plata, UNLP) \u00e9 unha universidade do estado arxentino, situada na cidade de La Plata. A instituci\u00f3n \u00e9 tam\u00e9n o principal centro universitario da provincia.\nHistoria.\nO campus principal foi fundado en 1905 por Joaqu\u00edn V\u00edctor Gonz\u00e1lez. A UNLP \u00e9 a terceira universidade p\u00fablica aberta na Arxentina despois das universidades de C\u00f3rdoba e Buenos Aires. No 2005, a universidade ti\u00f1a 82.000 estudantes en 17 facultades e 118 especialidades.\nEntre os graduados da instituci\u00f3n universitaria, fai moitas personalidades famosas, inclu\u00edndo os ga\u00f1adores do Premio Nobel Adolfo P\u00e9rez Esquivel (1980) e Carlos Saavedra Lamas (1936), as\u00ed como os presidentes da rep\u00fablica N\u00e9stor Kirchner e a actual presidenta Cristina Fern\u00e1ndez de Kirchner, o escritor Ernesto Sabato, e un estudoso de renome na \u00e1rea da hidrodin\u00e1mica Eduardo H\u00e9ctor Zarantonello, entre outros."}
{"id": "268808", "revid": "85894", "url": "https://gl.wikipedia.org/wiki?curid=268808", "title": "Leandro Pita Lamas", "text": "Leandro Pita Lamas, nado en Mera de Abaixo (Ortigueira) o 12 de novembro de 1819 e finado no mesmo concello en 1873, foi un pol\u00edtico galego.\nTraxectoria.\nFoi elixido deputado a Cortes polo distrito de Ortigueira entre 1850-1851, 1854-1856 e en 1872. Foi tam\u00e9n deputado provincial. Casou en primeiras nupcias con Mercedes Garc\u00eda Barro, que morreu aos poucos anos, e en segundas nupcias con Gertrudis S\u00e1nchez-Boado, e foi pai de Leandro Pita S\u00e1nchez-Boado."}
{"id": "268809", "revid": "1888", "url": "https://gl.wikipedia.org/wiki?curid=268809", "title": "Leandro Pita y Lamas", "text": ""}
{"id": "268810", "revid": "1888", "url": "https://gl.wikipedia.org/wiki?curid=268810", "title": "D\u00e1maso Calvo Moreiras", "text": "D\u00e1maso Calvo Moreiras, nado en Celanova o 19 de agosto de 1880 e finado en Madrid o 29 de marzo de 1954, foi un avogado, xornalista e pol\u00edtico galego.\nTraxectoria.\nFillo do notario Jos\u00e9 Antonio Calvo Montero. Estudou o bacharelato no Colexio dos Escolapios de Celanova. Estudou Dereito en Santiago de Compostela e no Colegio de Estudios Superiores Mar\u00eda Cristina de \u0415l Escorial, e doutorouse en Madrid en 1902. Foi fiscal municipal de Ortigueira, Asesor de Matina no distrito de Ortigueira e deputado provincial polo distrito de F\u0435rr\u043el-Ortigueira en 1903. Dirixiu o peri\u00f3dico \"El Eco Ortegano\" a partir de febreiro de 1905. En 1905 presentouse a deputado polo distrito de Celanova polo Partido Liberal, pero foi derrotado polo conservador Sen\u00e9n Canido Pardo. Encadrado na \u00f3rbita de Juan Fern\u00e1ndez Latorre, logo da s\u00faa morte en 1912, pasou a seguir a Antonio Maura e Juan Armada Losada. En 1913 entrou a formar parte, co seu pai, do consello de goberno e administraci\u00f3n de \"La Voz de Galicia\" e comezou a escribir no peri\u00f3dico. Tam\u00e9n colaborou en \"Faro de Vigo\", \"El Noroeste\", \"El Ideal Gallego\", \"El Pueblo Gallego\", \"Vida Gallega\", \"El Eco de Santiago\", \"El Orz\u00e1n\", \"Alfar\", \"Finisterre\", \"La Noche\", \"Hoja del Lunes\", \"El \u0420u\u0435bl\u043e Vasco\" e \"Acci\u00f3n Espa\u00f1ola\". Sumouse a ditadura de Primo de Rivera e capitaneou a Uni\u00f3n Mon\u00e1rquica de Ortigueira. A finais de 1930 fundou e dirixiu o semanario \"El Eco de Ortigueira\" para opo\u00f1erse \u00e1 pol\u00edtica de Leandro Pita Romero. En 1931 ti\u00f1a a intenci\u00f3n de presentarse \u00e1s elecci\u00f3ns a Cortes pola Uni\u00f3n Mon\u00e1rquica Nacional. Nas elecci\u00f3ns de febreiro de 1936 presentouse como candidato de Renovaci\u00f3n Espa\u00f1ola. Na Guerra civil foi nomeado comisario de guerra para a formaci\u00f3n e o recrutamento dos voluntarios galegos do Batall\u00f3n Calvo Sotelo. Na posguerra dedicouse \u00e1 actividade profesional no bufete da Coru\u00f1a."}
{"id": "268817", "revid": "98629", "url": "https://gl.wikipedia.org/wiki?curid=268817", "title": "US Airways", "text": "US Airways (anteriormente co\u00f1ecida como USAir) foi unha aeroli\u00f1a estadounidense con base na cidade de Tempe (Arizona) controlada por US Airways Group. En maio de 2006 ocupaba o quinto lugar nos Estados Unidos. Ten unha frota de 358 avi\u00f3ns para rutas principais e 295 para rutas express, conectando 240 destinos en Norteam\u00e9rica, Am\u00e9rica Central, o Caribe, Hawai e Europa. O persoal de US Airways componse de 35 180 persoas e opera 3 860 voos diarios.\nA compa\u00f1\u00eda foi comprada por \"America West Holdings Corporation\" a finais de 2005, e ag\u00e1rdase que as s\u00faas operaci\u00f3ns queden completamente integradas na estrutura de America West Airlines cara a 2007, unha vez que o Goberno o aprobe expedindo un \u00fanico certificado com\u00fan de operaci\u00f3ns.\nOs hubs de US Airways son: o Aeroporto Internacional Douglas de Charlotte, o Aeroporto Internacional de Filadelfia, Aeroporto Internacional Sky Harbor de Phoenix e o Washington-Ronald Reagan.\nO 14 de febreiro de 2013 US Airways anunciou a uni\u00f3n oficial con American Airlines para formar unha das aeroli\u00f1as m\u00e1is grandes do mundo e a primeira por destinos, hubs e frota dos Estados Unidos. Logo dun cambio de imaxe corporativa e un relanzamento da marca 'AA' int\u00e9ntase situar de novo no mercado dom\u00e9stico e mundial, a fusi\u00f3n de aeroli\u00f1as intenta mesturalas baixo a marca \"American Airlines\" e manexar a alianza Oneworld.\nO 13 de agosto de 2013, o departamento de xustiza dos Estados Unidos, deu un rev\u00e9s \u00e1s intenci\u00f3ns de fusi\u00f3n de American Airlines e US Airways, debido a que se interpuxo unha demanda antimonopolio polas autoridades estadounidenses e a fiscal\u00eda xeral, que \u00e9 a encargada de levar o proceso de reestruturaci\u00f3n de American Airlines, deixou claro que non ten intenci\u00f3n de negociar, xa que a mellor opci\u00f3n para defender os dereitos dos consumidores \u00e9 manter separadas as d\u00faas compa\u00f1\u00edas\nHistoria.\nPrimeiros anos.\nUS Airways comeza a s\u00faa historia como a \"All American Aviation Company\", fundada en 1939. Con base en Pittsburgh, a aeroli\u00f1a realizaba servizos no val do r\u00edo Ohio. En 1949, a compa\u00f1\u00eda cambiou o nome polo de \"All American Airways\" e pasou das operaci\u00f3ns de correo a\u00e9reo ao servizo de pasaxeiros. A compa\u00f1\u00eda foi novamente renomeada, en 1952, como \"Allegheny Airlines\", en 1952.\nAllegheny creceu progresivamente, introducindo o Douglas DC-9 na s\u00faa frota en 1966 e absorbendo a \"Lake Central Airlines\" en 1968 e a \"Mohawk Airlines\" en 1972, convert\u00e9ndose nun dos maiores transportistas da rexi\u00f3n nord\u00e9s dos Estados Unidos.\nO acordo entre Allegheny e Henson Airlines \u2014predecesora da subcontratada Piedmont Airlines para os servizos de US Airways Express\u2014 para operar baixo a firma com\u00fan Allegheny Commuter \u00e9 considerado o primeiro acordo de c\u00f3digo compartido da aviaci\u00f3n, algo moi com\u00fan entre as compa\u00f1\u00edas actuais.\nO nacemento de USAir.\nAllegheny cambiou o seu nome a USAir en 1979 trala aprobaci\u00f3n do Airline Deregulation Act (Lei de desregulaci\u00f3n das aeroli\u00f1as) o ano anterior, o que permitiu \u00e1 compa\u00f1\u00eda a s\u00faa expansi\u00f3n ao sur do pa\u00eds. A principios dos anos 80, as s\u00faas rutas no nord\u00e9s pasaron a ser operadas por Ransome Airlines, entre outras compa\u00f1\u00edas. Co cambio de nome decidiuse tam\u00e9n un cambio de sede, que pasou de Pittsburgh a Washington, D.C., a\u00ednda que Pittsburgh seguir\u00eda sendo o seu hub principal durante d\u00faas d\u00e9cadas.\nUSAir foi o cliente de lanzamento do Boeing 737-300, pois a aeroli\u00f1a necesitaba un avi\u00f3n con maior capacidade para servir as s\u00faas rutas emerxentes a Florida. USAir foi o maior operador do DC-9 e tivo conversas con McDonnell Douglas para a fabricaci\u00f3n dun novo modelo. Con todo, a finais dos 70, a compa\u00f1\u00eda deixou de estar interesada nunha nova variante do DC-9-50. Trala ruptura das negociaci\u00f3ns, Boeing deu un paso adiante propo\u00f1endo a variante 300 do 737. USAir escolleu este avi\u00f3n e a compa\u00f1\u00eda traballou de xeito conxunto con Boeing durante o seu desenvolvemento, recibindo a s\u00faa primeira unidade o 28 de novembro de 1984.\nAnos 80: Fusi\u00f3ns e expansi\u00f3ns.\nUSAir experimentou un crecemento espectacular en 1987, tras comprar as aeroli\u00f1as Pacific Southwest Airlines (PSA) e Piedmont Airlines. As fusi\u00f3ns converteron os aeroportos de Baltimore-Washington e Charlotte/Douglas en hubs da compa\u00f1\u00eda, puntos desde os que as aeroli\u00f1as absorbidas operaban voos \u00e1 Costa Oeste e servizos transatl\u00e1nticos a Londres-Gatwick. Cando finalizou a adquisici\u00f3n de Piedmont en 1989, converteuse na maior fusi\u00f3n na historia da aeroli\u00f1a.\nA principios dos 90, USAir aumentou os seus servizos a Europa con voos a Londres, Par\u00eds e Frankfurt desde os seus tres hubs principais. A compa\u00f1\u00eda formou novas sociedades: comprou un 40% de Trump Shuttle, que pasar\u00eda a operar como USAir Shuttle, e aceptou un importante investimento procedente de British Airways que supuxo o nacemento dunha das primeiras alianzas de aeroli\u00f1as. As\u00ed mesmo USAir realizou un importante desembolso para a construci\u00f3n dunha terminal vangardista no seu hub de Pittsburgh.\nAnos 90: Redenominaci\u00f3n, modernizaci\u00f3n e venda fracasada.\nEn 1996, USAir estreitou os seus lazos con British Airways e anunciou a s\u00faa redenominaci\u00f3n como US Airways. A nova compa\u00f1\u00eda estableceu m\u00e1is voos a Europa ata o final da d\u00e9cada e comprou a parte restante de Trump Shuttle en 1998. Ese mesmo ano foi introducido un servizo de clase \u00fanica co\u00f1ecido como MetroJet e que buscaba competir coas cada vez m\u00e1is fortes aeroli\u00f1as de baixo custo, caso de Southwest Airlines.\nO 6 de novembro de 1996, xusto tralo cambio de nome, US Airways realizou un pedido duns 400 avi\u00f3ns da serie A320 de Airbus, dos cales 120 foron confirmados no momento do pedido. Deste xeito nac\u00eda a maior frota de avi\u00f3ns dun s\u00f3 modelo na historia da aviaci\u00f3n. En 1998, a aeroli\u00f1a realizou outro pedido, esta vez de 30 Airbus A330 ou A340, cun acordo inicial para servir 7 unidades do A330-300. Estes pedidos buscaban d\u00faas metas: 1) substitu\u00edr a anticuada frota por aeronaves m\u00e1is modernas e eficientes e 2) axudar xunto coa redenominaci\u00f3n a reposicionar a US Airways no alto do mercado global. En 1998, fundouse a filial MetroJet.\nA\u00ednda que a aeroli\u00f1a volveu ter resultados positivos a mediados dos 90, a concentraci\u00f3n das s\u00faas rutas na zona nord\u00e9s de Estados Unidos e os altos custos de operaci\u00f3n provocaron intentos de fusi\u00f3n con outra compa\u00f1\u00eda. O 24 de maio de 2000, US Airways anunciou os seus plans de que UAL \u2014unha das subsidiarias da ent\u00f3n maior aeroli\u00f1a comercial do mundo, United Airlines\u2014 a comprase por 4 300 mill\u00f3ns de d\u00f3lares estadounidenses. O complexo acordo atopou inmediatamente o rexeitamento dos sindicatos, asociaci\u00f3ns de consumidores e autoridades reguladoras da competencia. As negociaci\u00f3ns detiv\u00e9ronse; ambas as compa\u00f1\u00edas entraron en perdas e ante a posibilidade de que o Goberno Federal paralizase o proceso, UAL cancelou a s\u00faa oferta o 27 de xullo de 2001, pagando a US Airways unha penalizaci\u00f3n de 50 mill\u00f3ns de d\u00f3lares. A partir do ano 2000, US Airways comezou a retirar varios modelos de avi\u00f3n nun intento por simplificar a s\u00faa frota e reducir custos. Estas aeronaves foron substitu\u00eddas polos novos A320.\n2001-2004: O 11-S e a traxedia financeira.\nComo maior compa\u00f1\u00eda do Aeroporto Washington-Reagan, US Airways sufriu de xeito desproporcionado a clausura do devandito aeroporto tralos atentados do 11 de setembro. O desastre financeiro resultante precipitou o peche da subsidiaria MetroJet, o abandono de Baltimore-Washington como hub e suspender de emprego a miles de empregados, entrando en bancarrota o 11 de agosto de 2002. A compa\u00f1\u00eda recibiu un pr\u00e9stamo federal da Air Transportation Stabilization Board (Xunta de estabilizaci\u00f3n do transporte a\u00e9reo) e puido sa\u00edr da creba nun per\u00edodo relativamente curto. O 19 de outubro de 2005 o pr\u00e9stamo foi devolto ao poder refinanciar a d\u00e9beda con outros acredores.\nEn 2003 US Airways realizou ensaios coa venda de comida a bordo, cesando o servizo nos voos dom\u00e9sticos. Finalmente decidiuse vender s\u00e1ndwichs e ensaladas en voos de m\u00e1is de 700 millas (uns 1100\u00a0km). Nun intento por frear perdas posteriores, a principios de 2004 US Airways deixou oficialmente de empregar o Aeroporto Internacional de Pittsburgh como hub e comezou o desmantelamento da s\u00faa estrutura radial para centrarse nos voos directos entre os aeroportos das maiores cidades da Costa Leste como o Washington-Reagan, Nova York-LaGuardia e Fort Lauderdale-Hollywood. Esta potenciaci\u00f3n dos voos directos foi algo com\u00fan a moitas aeroli\u00f1as como intento para aproveitar as s\u00faas rutas m\u00e1is produtivas, seguindo o modelo de Southwest Airlines, unha das aeroli\u00f1as norteamericanas m\u00e1is populares desde mediados dos 80. A aeroli\u00f1a converteuse no d\u00e9cimo quinto membro de Star Alliance o 4 de maio de 2004.\nCon todo, os altos custos do carburante e o fracaso das negociaci\u00f3ns cos sindicatos (principalmente coa Asociaci\u00f3n de Pilotos de Li\u00f1as A\u00e9reas, grupo que nun principio parec\u00eda o m\u00e1is receptivo cara a un acordo) forzou a declaraci\u00f3n dunha segunda bancarrota o 12 de setembro de 2004. O descontento xeneralizado dos empregados e as s\u00faas despropositadas petici\u00f3ns non deixaron \u00e1 compa\u00f1\u00eda outra opci\u00f3n que a de despedir a un bo n\u00famero de traballadores pouco antes das vacaci\u00f3ns de Nadal de 2004, algo que deixaba entrever unha posible liquidaci\u00f3n definitiva da empresa. O Departamento Federal de Transportes, con todo, conclu\u00edu que os problemas foran causados principalmente pola mala planificaci\u00f3n da direcci\u00f3n da compa\u00f1\u00eda.\n2005: Adquisici\u00f3n por America West.\nO 19 de maio de 2005, US Airways Group anunciou que se fusionar\u00eda con America West Holdings Corporation (matriz de America West Airlines), cuxa fortaleza no oeste complementar\u00eda as rutas de US Airways no nordeste, Europa e o Caribe. A nova entidade conserva o nome de US Airways debido ao seu car\u00e1cter nacional e non rexional, ademais de polo seu maior reco\u00f1ecemento internacional, o seu programa de fidelidade Dividend Miles e a s\u00faa participaci\u00f3n en Star Alliance.\nO 13 de setembro de 2005, o 95,5% dos accionistas de Am\u00e9rica West aprobaron o acordo de fusi\u00f3n. O 16 do mesmo mes, as autoridades aprobaron o plan de reorganizaci\u00f3n emprendido por US Airways, dando v\u00eda libre \u00e1 transacci\u00f3n, que se pechar\u00eda o d\u00eda 27 xunto coa recuperaci\u00f3n de US Airways Group da segunda bancarrota declarada. A nova aeroli\u00f1a definiuse como \"a maior aeroli\u00f1a de baixo custo do mundo\". En xaneiro de 2006, todos os voos pasaron a ser operados baixo a marca US Airways. En maio do mesmo ano procedeuse \u00e1 fusi\u00f3n dos sitios web de US Airways e America West.\n2009.\nO 15 de xaneiro de 2009, o voo 1549 de US Airways, dirixido polo capit\u00e1n Chesley Sullenberger, voando desde o Aeroporto Internacional de LaGuardia ao Aeroporto Internacional de Charlotte-Douglas, realizou unha amaraxe de urxencia no r\u00edo Hudson. A causa do accidente foron uns paxaros que inutilizaron os motores por completo. Todos os pasaxeiros e tripulantes sobreviviron. O alcalde de Nova York, Michael Bloomberg, dixo que Sullenberger e a s\u00faa tripulaci\u00f3n recibir\u00edan a chave da cidade. Un club de fans foi dedicado a Sullenberger no sitio web Facebook pouco despois do accidente. O 16 de xaneiro o expresidente dos Estados Unidos, George W. Bush, chamou a Sullenberger para agradecerlle o salvar a vida dos 150 pasaxeiros, do mesmo xeito que o presidente Barack Obama.\nUS Airways obtivo o seu primeiro Airbus A330-200 en xu\u00f1o de 2009.\nFrota.\nUS Airways voa cunha frota de reactores bimotor, dividida entre os Airbus m\u00e1is modernos e os Boeing m\u00e1is antigos. En marzo de 2013, compo\u00f1\u00edase de:\nFrota de US Airways\nUS Airways planea que cara a 2010 a s\u00faa frota se compo\u00f1a en exclusiva de avi\u00f3ns Airbus de fuselaxe ancha de alcance internacional.\nCon entregas previstas entre 2011 e 2013, ser\u00e1 cliente de lanzamento do novo Airbus A350, o que lle sup\u00f3n un pr\u00e9stamo por parte de Airbus por valor de 250 mill\u00f3ns de d\u00f3lares estadounidenses para colaborar na s\u00faa recuperaci\u00f3n econ\u00f3mica. A d\u00e9beda xa foi saldada e o estado do pedido dos A350 non est\u00e1 claro pois Airbus anunciou recentemente que a produci\u00f3n desta nova aeronave se atrasar\u00e1 outros dous anos.\nA compa\u00f1\u00eda continuar\u00e1 recibindo os avi\u00f3ns Airbus pedidos por US Airways e America West antes da fusi\u00f3n. En 2009, a aeroli\u00f1a farase con 11 unidades da familia A320 pedidas por America West, as\u00ed como con outras tantas da mesma familia e 10 A330-200 pedidos por US Airways. Xunto cos A350, os A330-200 de US Airways supo\u00f1er\u00e1n a transici\u00f3n cara \u00e1 frota exclusiva internacional de Airbus.\nA maior\u00eda dos avi\u00f3ns de US Airways est\u00e1n equipados co sistema telef\u00f3nico \"Verizon Airfone\" en cada fila de asentos. Con todo, Verizon anunciou recentemente que restrinxir\u00e1 o servizo aos avi\u00f3ns executivos e gobernamentais.\nAvi\u00f3ns previos.\nAvi\u00f3ns utilizados por USAir:"}
{"id": "268819", "revid": "1131", "url": "https://gl.wikipedia.org/wiki?curid=268819", "title": "El Cabo Ortegal", "text": "El Cabo Ortegal foi un semanario editado en Ortigueira entre 1890 e 1894.\nHistoria e caracter\u00edsticas.\nSubtitulado \"Semanario Liberal\", apareceu o 28 de novembro de 1890, logo da desaparici\u00f3n de \"El Ortegal\". Dirixido por Federico Maci\u00f1eira Pardo de Lama, o administrador era Manuel Blanco. Edit\u00e1base na imprenta de A. Amenedo Ponte. Despois do n\u00famero 67, aparecido o 10 de xaneiro de 1892, pasou a denominarse El Ortegal, subtitulado \"Semanario pol\u00edtico independiente\". Editou 23 n\u00fameros m\u00e1is, cesando a s\u00faa publicaci\u00f3n o 5 de agosto de 1894. "}
{"id": "268820", "revid": "89787", "url": "https://gl.wikipedia.org/wiki?curid=268820", "title": "El Ortegal", "text": "El Ortegal foi un semanario editado en Ortigueira entre 1889 e 1890.\nHistoria e caracter\u00edsticas.\nSubtitulado \"Semanario de intereses generales\", apareceu en xu\u00f1o de 1890. Dirixido por Federico Maci\u00f1eira Pardo de Lama, defendeu o ideario do Partido Liberal. Entre os seus redactores figurou C\u00e1ndido Teijeiro. Editou 69 n\u00fameros. Cesando a s\u00faa publicaci\u00f3n en 1890. Nese ano apareceu \"El Cabo Ortegal\"."}
{"id": "268821", "revid": "56817", "url": "https://gl.wikipedia.org/wiki?curid=268821", "title": "Revista Ortegana", "text": "Revista Ortegana foi un peri\u00f3dico editado en Ortigueira entre 1898 e 1899.\nHistoria e caracter\u00edsticas.\nSubtitulado \"Peri\u00f3dico bimensual independiente\", apareceu o 1 de decembro de 1898. Fundado por Leandro Pita S\u00e1nchez-Boado, estaba dirixido por Ram\u00f3n Armada Teixeiro. A redacci\u00f3n e administraci\u00f3n estaban na imprenta de David Fojo. Editou 27 n\u00fameros. Cesou a s\u00faa publicaci\u00f3n en 1899."}
{"id": "268822", "revid": "56817", "url": "https://gl.wikipedia.org/wiki?curid=268822", "title": "El Eco de Ortigueira (1899)", "text": "El Eco de Ortigueira foi un semanario editado en Ortigueira entre 1899 e 1900.\nHistoria e caracter\u00edsticas.\nSubtitulado \"Semanario pol\u00edtico, literario y de noticias\", apareceu 6 de agosto de 1899. Fundado e dirixido por Ram\u00f3n Armada Teixeiro. Suspendeu a s\u00faa edici\u00f3n o 14 de xaneiro de 1990 por ausencia do seu director. Volveu aparecer o 7 de outubro de 1900, pero cesou definitivamente a s\u00faa publicaci\u00f3n o 16 de decembro dese ano."}
{"id": "268823", "revid": "89787", "url": "https://gl.wikipedia.org/wiki?curid=268823", "title": "El Faro del Ortegal", "text": "El Faro del Ortegal foi un semanario editado en Ortigueira en 1889.\nHistoria e caracter\u00edsticas.\nApareceu a principios de 1889. Fundado por Jos\u00e9 Maci\u00f1eira Gonz\u00e1lez. Edit\u00e1base na imprenta de \u00c1ngel Amenedo Ponte. Chegaron a publicarse 17 n\u00fameros."}
{"id": "268824", "revid": "56817", "url": "https://gl.wikipedia.org/wiki?curid=268824", "title": "El Condado de Ortigueira", "text": "El Condado de Ortigueira foi un semanario editado en Ortigueira entre 1894 e 1898.\nHistoria e caracter\u00edsticas.\nSubtitulado \"Semanario independiente. Defensor de los intereses generales de esta villa y su distrito, y propagador de conocimientos \u00fatiles y noticias\", apareceu o 12 de agosto de 1894. O administrador e propietario era David Fojo D\u00edaz. Publicou 196 n\u00fameros. Cesou a s\u00faa edici\u00f3n o 30 de xu\u00f1o de 1898."}
{"id": "268825", "revid": "5132", "url": "https://gl.wikipedia.org/wiki?curid=268825", "title": "Galatasaray Medical Park", "text": ""}
{"id": "268826", "revid": "22570", "url": "https://gl.wikipedia.org/wiki?curid=268826", "title": "Breve", "text": "A breve ( \u02d8 ) \u00e9 un sinal diacr\u00edtico con forma de medio c\u00edrculo aberto por riba que se coloca sobre ou baixo unha letra. \u00c9 semellante ao caron, pero este ten forma apuntada en lugar de arredondada."}
{"id": "268830", "revid": "1131", "url": "https://gl.wikipedia.org/wiki?curid=268830", "title": "Hauser y Menet", "text": "Hauser y Menet foi unha das principais imprentas espa\u00f1olas. Fundada a finais do s\u00e9culo XIX, foi famosa pola s\u00faa impresi\u00f3n en fototipia, moi empregada na impresi\u00f3n de tarxetas postais a finais do s\u00e9culo XIX e principios do XX, pois era o mellor sistema de impresi\u00f3n de fotograf\u00edas da \u00e9poca.\nA imprenta pechou por acumulaci\u00f3n de d\u00e9bedas en 1979, despois de noventa anos de vida. Daquela imprim\u00eda revistas como \"\u00a1Hola!\" e \"Intervi\u00fa\""}
{"id": "268834", "revid": "27155", "url": "https://gl.wikipedia.org/wiki?curid=268834", "title": "Protoporfirina", "text": "As protoporfirinas son tetrapirrois (catro grupos pirrol unidos) dos que colgan varias cadeas laterais como metilo, \u00e1cido propi\u00f3nico e vinilo. Na protoporfirina IX, coa cantidade delas entre par\u00e9nteses, son:\nAs protoporfirinas son a protoporfirina IX e a protoporfirina de cinc e a Mg-protoporfirina. A protoporfirina IX \u00e9 moi utilizada nas c\u00e9lulas como mol\u00e9cula transportadora de cati\u00f3ns divalentes. Xunto con (Fe2+) forma o corpo do grupo hemo presente en prote\u00ednas como a hemoglobina, mioglobina e moitos encimas que conte\u00f1en hemo como as catalases e tam\u00e9n o citocromo c. En complexo cos i\u00f3ns Zn2+ forman protoporfirinas de cinc. Na ruta da bios\u00edntese da clorofila f\u00f3rmase a Mg-protoporfirina IX, unida a i\u00f3ns Mg2+.\nO n\u00famero romano que levan no nome (por exemplo, IX) indica a posici\u00f3n de diferentes cadeas laterais, pero historicamente, a medida que se foi desenvolvendo a nomenclatura, isto s\u00f3 se aplicou en parte.\nA protoporfirina IX, ao ser un precursor directo do hemo, acum\u00falase nos pacientes de protoporfiria eritropoi\u00e9tica, que \u00e9 un dos trastornos xen\u00e9ticos da ruta da bios\u00edntese do hemo. Causa unha forte fotosensibilidade \u00e1 luz visible. A sensibilidade da protoporfirina IX \u00e1 luz util\u00edzase tam\u00e9n na terapia contra distintos tipos de cancro (terapia fotodin\u00e1mica). \nA medici\u00f3n dos niveis de protoporfirina eritrocitaria libre en sangue real\u00edzase para diagnosticar deficiencias de ferro, o efecto t\u00f3xico dos compostos de chumbo e a protoporfiria eritropoi\u00e9tica.\nAs protoporfirinas depos\u00edtanse nas cascas dos ovos dalg\u00fans paxaros en forma dun pigmento casta\u00f1o ou vermello, como cor de fondo ou como pintas. Isto ocorre na maior parte das especies de Passeriformes, algunhas aves que non son desa orde e ani\u00f1an no chan, como lim\u00edcolas, gaivotas, avenoiteiras e gangas, nas que isto serve para camuflar os ovos, e nos cucos, nos que serve para imitar os ovos doutras aves en cuxos ni\u00f1os os cucos depositan os seus ovos parasiticamente.\nAs protoporfirinas fortalecen a casca do ovo, e depos\u00edtanse cando a casca \u00e9 moi delgada por falta de calcio, polo que as pintas tenden a ser m\u00e1is abundantes nos sitios onde o ambiente \u00e9 deficiente en calcio, ou cando son os \u00faltimos ovos depositados na posta."}
{"id": "268835", "revid": "6279", "url": "https://gl.wikipedia.org/wiki?curid=268835", "title": "Saamil", "text": ""}
{"id": "268836", "revid": "25871", "url": "https://gl.wikipedia.org/wiki?curid=268836", "title": "Jos\u00e9 Antonio Calvo Montero", "text": "Jos\u00e9 Antonio Calvo Montero, nado en Espi\u00f1oso (Cartelle) o 28 de abril de 1853 e finado en Ortigueira o 7 de novembro de 1937, foi un avogado e pol\u00edtico galego.\nTraxectoria.\nFillo de Jos\u00e9 Calvo, agrimensor, e Manuela Montero, que pertenc\u00eda \u00e1 fidalgu\u00eda rural. Estudou no mosteiro dos escolapios de Celanova, e fixo o Bacharelato no Instituto de Ourense. Estudou Dereiro na Universidade de Santiago de Compostela. Unha vez licenciado, practicou a avogac\u00eda en Ourense e despois presentouse \u00e1s oposici\u00f3ns a notar\u00edas. Obtivo praza como notario en Ortigueira en 1880. En Ortigueira combinou as s\u00faas actividades de avogado coas de notario. Foi nomeado delegado da Xunta e Arquiveiro de Protocolos do Distrito de Ortigueira en 1889. Foi amigo persoal de Juan Fern\u00e1ndez Latorre e o seu representante na comarca do Ortegal, participou con el na sociedade an\u00f3nima que creou para o sostemento de \"La Voz de Galicia\". Fundou \"El Eco Ortegano\", que dirixiu o seu fillo D\u00e1maso Calvo Moreiras. Deixou de editar o peri\u00f3dico en outubro de 1913 con motivo do falecemento da s\u00faa muller Rita Moreiras Pandiello."}
{"id": "268838", "revid": "92340", "url": "https://gl.wikipedia.org/wiki?curid=268838", "title": "David Fojo D\u00edaz", "text": "David Fojo D\u00edaz, finado en Ortigueira en marzo de 1930, foi un impresor e xornalista galego.\nTraxectoria.\nIrm\u00e1n de Jes\u00fas Fojo D\u00edaz. En 1892 adquiriu con dous socios a imprenta Armenedo. Dous anos despois conv\u00e9rtese en \u00fanico propietario. Foi administrador e propietario de \"El Condado de Ortigueira\"."}
{"id": "268840", "revid": "27155", "url": "https://gl.wikipedia.org/wiki?curid=268840", "title": "Protoporfirina de cinc", "text": "A protoporfirina de cinc (ZPP) \u00e9 un composto que se atopa nos eritrocitos do sangue cando a produci\u00f3n de hemo \u00e9 inhibida por envelenamento por chumbo ou por falta de ferro.\n Neses casos a protoporfirina IX (precursora do hemo) en vez de incorporar un i\u00f3n ferroso para formar o hemo, incorpora un i\u00f3n cinc, formando ZPP. A reacci\u00f3n para inserir o ferro na protoporfirina IX est\u00e1 catalizada polo encima ferroquelatase.\nUtilidade cl\u00ednica.\nA medici\u00f3n de protoporfirina de cinc nas c\u00e9lulas vermellas utilizouse como unha proba para a diagnose do envelenamento por chumbo\ne para a deficiencia de ferro.\nHai varias situaci\u00f3ns cl\u00ednicas espec\u00edficas en que esta medici\u00f3n \u00e9 \u00fatil. Os niveis de protoporfirina de cinc poden elevarse como resultado das seguintes condici\u00f3ns:\nAs propiedades fluorescentes da ZPP en gl\u00f3bulos vermellos intactos permiten que a proporci\u00f3n molar ZPP/hemo poida medirse rapidamente, a baixo custo e cun pequeno volume de mostra.\nHistoria.\nOs compostos de protoporfirina que conte\u00f1en cinc co\u00f1\u00e9cense desde a d\u00e9cada de 1930. O interese por eles creceu co descubrimento en 1974 de que a ZPP era a principal porfirina non h\u00e9mica que se formaba nos eritrocitos como resultado do envelenamento por chumbo ou a deficiencia de ferro.\nNesa \u00e9poca xa se sab\u00eda que os niveis de protoporfirina IX non h\u00e9mica estaban elevados nesas condici\u00f3ns, pero investigaci\u00f3ns previas utilizaran m\u00e9todos de extracci\u00f3n que convert\u00edan a ZPP en protoporfirina IX libre.\nA literatura inicial \u00e9 \u00e1s veces confusa, e os resultados son dif\u00edciles de comparar sen un exame detallado dos m\u00e9todos de medici\u00f3n e os factores de conversi\u00f3n utilizados para informar dos resultados. Alg\u00fans informes, por exemplo, med\u00edan a proporci\u00f3n molar ZPP/Hemo (\u03bcmol de ZPP por mol de hemo), pero informaban os datos como concentraci\u00f3n en peso (\u03bcg de eritrocitos por decilitro, ou \u03bcg de eritrocitos por g de hemoglobina a un hematocrito \"asumido\" de 35). Os informes poden referirse a Protoporfirina Eritrocitaria Libre (FEP) ou Protoporfirina eritrocitaria (EP ou EPP). A ZPP \u00e9 abreviada tam\u00e9n como ZP e ZnPP. A pr\u00e1ctica actual tenden a medir e informar a proporci\u00f3n molar de ZPP e Hemo (\u03bcmol/mol)."}
{"id": "268842", "revid": "23204", "url": "https://gl.wikipedia.org/wiki?curid=268842", "title": "Richie Ginther", "text": "Paul Richard \"Richie\" Ginther, nado o 5 de agosto de 1930 no barrio de Granada Hills, (Os \u00c1nxeles), e finado o 20 de setembro de 1989 en Francia, foi un piloto de carreiras dos Estados Unidos. Durante a s\u00faa variada carreira, Ginther ga\u00f1ou o Gran Premio de M\u00e9xico de 1965 a primeira vitoria de Honda nun Gran Premio, unha vitoria que tam\u00e9n resultar\u00eda ser a \u00fanica vitoria de Ginther na F\u00f3rmula 1. Ginther competiu en 54 carreiras do Campionato do Mundo de F\u00f3rmula Un, e moitas outras carreiras de F1 fora do campionato.\nInicios.\nRichie Ginther criouse na mesma cidade californiana do futuro campi\u00f3n do mundo de F\u00f3rmula Un Phil Hill, e foi a trav\u00e9s de Hill, amigo do irm\u00e1n m\u00e1is vello de Ginther, que Richie Ginther correu a primeira carreira. Logo de terminar a escola, en 1948 Richie Ginther seguiu os pasos do seu pai e foise a traballar para Douglas Aircraft, inicialmente no almac\u00e9n de ferramentas e matrices. No seu tempo libre axud\u00e1balle a Phill Hill a reparar, manter e correr coa s\u00faa colecci\u00f3n de coches antigos e hot rods, cando a carreira de Hill comezou a coller pulo. Ginther fixo o seu propio debut en Pebble Beach en 1951, pilotando un deportivo MG tipo T con motor Ford.\nCon todo, a carreira de Ginther suspendeuse pouco despois durante dous anos debido ao servizo militar durante a Guerra de Corea. Durante este tempo adquiriu formaci\u00f3n e experiencia en aeronaves e motores mec\u00e1nicos, habilidades as que m\u00e1is tarde deu un bo uso durante a s\u00faa carreira como piloto.\nF\u00f3rmula Un.\nFerrari.\nGinther fixo o seu debut na F1 no Gran Premio de M\u00f3naco de 1960 con Ferrari, con quen quedou ata a tempada de . En setembro no Gran Premio de Italia de 1960 en Monza quedou segundo tras Phil Hill. Ginther liderou desde o inicio ata a volta 25, cando Hill pasouno e liderou ata o final.\nEn 1961 Ginther era o 3\u00ba piloto de Ferrari, detr\u00e1s do 1\u00ba Wolfgang von Trips e o 2\u00ba Hill. Giancarlo Baghetti pilotaba o 4\u00ba coche. O director do equipo era Romulo Tavoni.\nO 14 de maio de 1961, Ginther terminou segundo tras Stirling Moss no Gran Premio de M\u00f3naco de 1961, s\u00f3 a 3\u00b46 segundos por detr\u00e1s, uns poucos metros.\nPilotaba o novo Ferrari con motor traseiro. Ginther clasificouse en primeiro lugar, por diante de Hill, cunha velocidade media de 113\u00b48\u00a0km/h, e un tempo de clasificaci\u00f3n de 1:39.3. Que eclipsou a marca anterior de 1:39.6 .\nEn agosto de 1961 Ginther e Baghetti foron compa\u00f1eiros de equipo no Gran Premio de Pescara. O seu Ferrari lideraba na d\u00e9cima volta, cando se detivo nun tramo recto cunha roda picada. Ginther fixo unha velocidade media de m\u00e1is de 214\u00a0km/h nos 10\u00a0km. do Autodromo Nazionale Monza en setembro de 1961, para liderar o primeiro d\u00eda da clasificaci\u00f3n para o Gran Premio de Italia de 1961. Von Trips cualificado primeiro\ncon Ginther na terceira posici\u00f3n de partida detr\u00e1s de Ricardo Rodr\u00edguez. Ginther retirouse da carreira. Von Trips morreu nun espectacular accidente na\nsegunda volta, no que tam\u00e9n morreron once espectadores.\nAlg\u00fans dos que resultaron feridos, finalmente sucumbiron, resultaron un total de quince mortes. O equipo Ferrari deixou a competici\u00f3n ata o 1 de xaneiro de 1962 como unha mostra de respecto a Von Trips.\nBRM e Honda.\nEn pasou ao equipo brit\u00e1nico BRM para competir xunto a Graham Hill, o m\u00e1is destacado foi o terceiro lugar no Campionato Mundial de detr\u00e1s de Hill. Anotou m\u00e1is puntos que o seu compa\u00f1eiro de equipo en toda a tempada, pero s\u00f3 contaban as seis mellores puntuaci\u00f3ns para o campionato.\nA s\u00faa reputaci\u00f3n como un s\u00f3lido \"corredor de equipo\" e un excelente piloto de probas e desenvolvemento valeulle unha invitaci\u00f3n para unirse ao equipo Honda en co que logrou a s\u00faa primeira e \u00fanica vitoria nun GP no Gran Premio de M\u00e9xico de 1965. O triunfo tam\u00e9n foi o primeiro para Honda na F\u00f3rmula 1. Ginther fixo 151\u00b47\u00a0km/h sobre a revirada pista de 5\u00a0km. nas 65 voltas na carreira de Cidade de M\u00e9xico. A s\u00faa velocidade eclipsou a marca anterior de 150\u00b4185\u00a0km/h establecido por Dan Gurney en 1964. Tam\u00e9n foi a primeira vez que Honda participou no Gran Premio de M\u00e9xico. Honda volveu a participar na competencia internacional no Gran Premio de Italia de 1966. O equipo Honda so ti\u00f1a tres anos e atopouse con dificultades na preparaci\u00f3n dun motor m\u00e1is grande. Ginther lideraba en Italia antes de que o seu coche estrelarase contra un muro de contenci\u00f3n e rompeuse a clav\u00edcula.\nGinther ga\u00f1ou 1 carreira, logrou 14 podios, e anotou un total de 107 puntos nos campionatos que participou.\nEl apareceu nun papel sen acreditar na pel\u00edcula de 1966 \" Grand Prix\" como John Hogarth, un piloto do equipo xapon\u00e9s \"Yamura\". Tam\u00e9n actuou como un dos asesores t\u00e9cnicos da pel\u00edcula.\nAo facer un intento para cualificar para as 500 Millas de Indian\u00e1polis de 1967, Ginther decidiu que xa era suficiente e afastouse das carreiras. A Ginther romp\u00e9uselle unha tubaria de combustible no seu Indy All-American Eagle que rociouno cunha mestura de etanol e gasolina. Esta experiencia, xunto co recordo de queimarse antes, levou a s\u00faa retirada repentina.\nGinther tam\u00e9n participou nun Porsche 911 con outros dous pilotos americanos durante a 39\u00aa edici\u00f3n das 24 Horas de Le Mans, en xu\u00f1o de 1971.\nMorte.\nRichie Ginther morreu dun ataque ao coraz\u00f3n mentres estaba de vacaci\u00f3ns coa s\u00faa familia en Francia o 20 de setembro de 1989.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1930]]\n[[Categor\u00eda:Finados en 1989]]\n[[Categor\u00eda:Pilotos de F\u00f3rmula 1 dos Estados Unidos de Am\u00e9rica]]\n[[Categor\u00eda:Pilotos de F\u00f3rmula 1 de Ferrari]]\n[[Categor\u00eda:Pilotos de F\u00f3rmula 1 de Scarab]]\n[[Categor\u00eda:Pilotos de F\u00f3rmula 1 de British Racing Motors]]\n[[Categor\u00eda:Pilotos de F\u00f3rmula 1 de Honda]]\n[[Categor\u00eda:Pilotos de F\u00f3rmula 1 de Cooper]]\n[[Categor\u00eda:Pilotos de F\u00f3rmula 1 de Anglo American Racers]]\n[[Categor\u00eda:Pilotos das 24 Horas de Le Mans]]\n[[Categor\u00eda:Nados nos \u00c1nxeles]]"}
{"id": "268843", "revid": "1888", "url": "https://gl.wikipedia.org/wiki?curid=268843", "title": "Federico Maci\u00f1eira Pardo de Lama", "text": ""}
{"id": "268845", "revid": "92340", "url": "https://gl.wikipedia.org/wiki?curid=268845", "title": "Jos\u00e9 Maci\u00f1eira Gonz\u00e1lez", "text": "Jos\u00e9 Maci\u00f1eira Gonz\u00e1lez, finado en Ortigueira en 1905, foi un pol\u00edtico galego.\nTraxectoria.\nFundou o peri\u00f3dico \"El Faro del Ortegal\" en 1889. Foi alcalde de Ortigueira (1886-1888 e 1894-1895) e deputado provincial polo distrito de Ferrol-Ortigueira."}
{"id": "268846", "revid": "29398", "url": "https://gl.wikipedia.org/wiki?curid=268846", "title": "Burrito Ortega", "text": ""}
{"id": "268848", "revid": "89787", "url": "https://gl.wikipedia.org/wiki?curid=268848", "title": "Peter Revson", "text": "Peter Jeffrey Revson, nado en Nova York o 27 de febreiro de 1939 e finado o 22 de marzo de 1974, foi un piloto de carreiras estadounidense que tivo \u00e9xitos na F\u00f3rmula 1 e nas 500 Millas de Indian\u00e1polis.\nAntecedentes.\nPeter Revson era fillo de Julie e Martin Revson. e sobri\u00f1o do propietario de Revlon, o magnate da industria de cosm\u00e9ticos Charles Revson. Herdou a fortuna do seu pai (ao parecer m\u00e1is de mil mill\u00f3ns de d\u00f3lares). Era un mozo solteiro e aposto que foi descrito como un \"esp\u00edrito libre\", que deixou unha vida f\u00e1cil para adicarse a unha vida de velocidade e perigo. F\u00f3ra da pista, levou a s\u00faa vida ao mesmo ritmo acelerado. Revson pilotaba un Chris Craft de 9\u00b48 m. e fixo as veiras a algunhas das mulleres m\u00e1is belas do mundo, como a modelo e Miss Mundo de 1973, Marjorie Wallace.\nAndaina.\nRevson comezou a competir en 1960, cando estaba na Universidade de Hawai. Previamente asistiu tanto a Universidade de Columbia como \u00e1 Universidade Cornell. Revson terminou segundo nunha carreira local, pilotando un Plus Four Morgan. Continuou a s\u00faa carreira deportiva, experimentando nos coches de F\u00f3rmula, nos sed\u00e1ns Trans-Am, na Can-Am, GTS, e Indian\u00e1polis.\n1963-1974 F\u00f3rmula Un, TransAm, Can-Am e Indian\u00e1polis.\nEn 1963 Revson competiu profesionalmente mentres recorr\u00eda Europa, pilotando un F\u00f3rmula J\u00fanior. En 1968 formou parte do novo programa de carreiras Javelin establecido por American Motors (AMC). No primeiro intento na Trans-Am Series, as 12 Horas de Sebring, Revson e Skip Scott quedaron 12\u00ba na xeral e quintos na s\u00faa clase.\nNas 500 Millas de Indian\u00e1polis de 1969 Revson foi o mellor novato, quedando en quinto lugar na carreira. Pilotaba un Brabham-Repco, que tivo problemas do carburador. Durante unha elecci\u00f3n posterior \u00e1 carreira, foi seleccionado como finalista para novato do ano. Ese ano Revson logrou sete acabados no top cinco da serie TransAm, pilotando un Mustang.\nEn 1970 asociouse con Steve McQueen para lograr o segundo lugar nas 12 Horas de Sebring. O mesmo ano Revson pilotou con Mark Donohue no equipo de f\u00e1brica de Penske Racing, no SCCA Trans Am. El pilotou un Lola Racing Cars L&amp;M especial e converteuse nun dos pilotos principais na serie de carreiras Can-Am. Revson uniuse a McLaren en , convert\u00e9ndose no primeiro estadounidense en ga\u00f1ar o campionato Can-Am. Esa mesma tempada terminou segundo nas 500 Millas de Indian\u00e1polis logo de rexistrar o mellor tempo de clasificaci\u00f3n.\nCompetiu na Indy 500 cada ano desde 1969 ata 1973. En 1972, Revson foi fichado polo equipo McLaren de F\u00f3rmula 1. Permaneceu co equipo por dous anos, ga\u00f1ando o Gran Premio do Reino Unido de 1973 e o Gran Premio do Canad\u00e1 de 1973. Marchou a Shadow en . \u00c9 o \u00faltimo piloto nado nos Estados Unidos en ga\u00f1ar unha carreira de F\u00f3rmula Un (Mario Andretti, que ga\u00f1ou posteriormente, \u00e9 un estadounidense naturalizado).\nMorte.\nRevson morreu durante unha sesi\u00f3n de probas antes do Gran Premio de Sur\u00e1frica de 1974 en Kyalami. Mentres pilotaba o UOP Shadow-Ford Ford DN3, sufriu unha avar\u00eda na suspensi\u00f3n dianteira, e estrelouse con forza contra a barreira Armco no exterior da \"Barbecue Bend\", e morreu.\nTony Southgate, dese\u00f1ador do DN3, (Motorsport Magazine, xu\u00f1o de 2012, p\u00e1xina 84) - \"\"Revvie era un tipo fabuloso, tolerante, encaixaba ben, e un moi bo piloto, pero traxicamente non estivo connosco moito tempo. Clasificouse na 2\u00aa fila na Arxentina e na fila 3 en Brasil. Logo, el e eu, o noso xefe de mec\u00e1nicos Pete Kerr e outros dous mec\u00e1nicos fomos a Kyalami para as probas antes do GP de Sur\u00e1frica. Revvie \u00eda moi ben, moi contento co coche, e logo non apareceu. Sa\u00edmos correndo \u00e1 parte de atr\u00e1s do circu\u00edto e atopamos o coche enterrado baixo as barreiras Armco no exterior dunha curva r\u00e1pida. Peter xa estaba na ambulancia e marchara. Telefonei ao hospital, e dix\u00e9ronme que ti\u00f1a que ir \u00e1 morgue e identif\u00edcalo. Cando se soubo a noticia, desatouse o inferno, xornalistas golpeando na mi\u00f1a porta do hotel, ent\u00f3n o avogado da familia Revson chegou e tomou o control.\"\n\"Estabamos usando moito titanio no DN3, que era un novo material bastante com\u00fan ent\u00f3n. O titanio \u00e9 fodido, ten que mecanizarse ben e pu\u00edrse a superficie e unha r\u00f3tula que ti\u00f1a un mecanizado basto fallara. S\u00f3 hab\u00eda unha barreira Armco e o coche, en lugar de ser desviado ou detido, met\u00e9rase baixo a barreira ata a cabina do piloto. Sent\u00edame persoalmente responsable. Foi un momento moi dif\u00edcil. O glamour da F\u00f3rmula 1 desaparecera, substitu\u00eddo por unha especie de soidade. S\u00f3 ti\u00f1a que traballar. Por suposto substitu\u00edn todos os compo\u00f1entes de titanio por aceiro antes da seguinte carreira.\"\"\nFoi o segundo Revson a perder a s\u00faa vida nas carreiras, o seu irm\u00e1n Douglas morreu nun accidente en Dinamarca en 1967. Peter e Douglas Revson est\u00e1n enterrados xuntos nunha cripta no Ferncliff Cemetery de Hartsdale, Nova York. A autobiograf\u00eda de Revson, 'Speed with Style' (velocidade con estilo), co-escrito con Leon Mandel, foi publicado postumamente por Doubleday &amp; Company en 1974.\nRevson foi substitu\u00eddo por Tom Pryce, quen morreu tres anos m\u00e1is tarde no mesmo Gran Premio.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "268850", "revid": "1131", "url": "https://gl.wikipedia.org/wiki?curid=268850", "title": "Instituto de Investigaci\u00f3ns Mari\u00f1as", "text": "O Instituto de Investigaci\u00f3ns Mari\u00f1as (IIM) \u00e9 un centro de investigaci\u00f3n mari\u00f1as e pesqueiras que pertence ao Consello Superior de Investigaci\u00f3ns Cient\u00edficas e que se atopa en Bouzas, Vigo. Creouse no 1951 e dependeu do Instituto de Investigaci\u00f3ns Pesqueiras de Barcelona ata o 1978, cando se desvencellou del e recibiu o nome de Instituto de Investigaci\u00f3ns Pesqueiras. O nome actual asign\u00f3uselle en 1986\nLi\u00f1as de investigaci\u00f3ns.\nO IIM ad\u00edcase especialmente ao estudo dos ecosistemas mari\u00f1os, \u00e1 fisiolox\u00eda e enfermidades de organismos acu\u00e1ticos cultivados, aos produtos mari\u00f1os de consumo e aos problemas ambientais xerados por actividades humanas en costas.\nOs departamentos do IIM e a as s\u00faas li\u00f1as de investigaci\u00f3n son :\nHistoria.\nEn 1943 o CSIC creou o Instituto de Biolox\u00eda Aplicada e no 1949 creou a s\u00faa secci\u00f3n de biolox\u00eda mari\u00f1a. No 1951 esa secci\u00f3n recibiu a denominaci\u00f3n de Instituto de Investigaci\u00f3ns Pesqueiras. Ese ano cre\u00e1ronse os laboratorios costeiros de Blanes, Vinar\u00f2s, Castell\u00f3 e o de Vigo. No ano 1957, trala creaci\u00f3n do centro de C\u00e1diz, creouse o centro de Barcelona, do que pasaron a depender t\u00f3dolos laboratorios.\nO IIM dependeu do IIM de Barcelona ata o 1978, d\u00e1ndoselle o nome de Instituto de Investigaci\u00f3ns Pesqueiras. No 1986 recibiu o nome actual de Instituto de Investigaci\u00f3ns Mari\u00f1as.\nAntes de se inaugurar o edificio actual de Bouzas no 1973, o centro ocupaba parte do Instituto Alem\u00e1n de Vigo, entre os anos 1951 e 1960 e unha sede enteira na Avenida Orillamar dende o 1961 ata o 1973. Foi no 1973 cando o IIM pasou \u00e1 s\u00faa actual localizaci\u00f3n en Bouzas."}
{"id": "268851", "revid": "5863", "url": "https://gl.wikipedia.org/wiki?curid=268851", "title": "Instituto Padre Sarmiento de Estudios Gallegos", "text": ""}
{"id": "268852", "revid": "25871", "url": "https://gl.wikipedia.org/wiki?curid=268852", "title": "Kent", "text": "Kent pode referirse a:"}
{"id": "268853", "revid": "5132", "url": "https://gl.wikipedia.org/wiki?curid=268853", "title": "Proceso de Bologna", "text": ""}
{"id": "268854", "revid": "5132", "url": "https://gl.wikipedia.org/wiki?curid=268854", "title": "Declaraci\u00f3n de Bologna", "text": ""}
{"id": "268855", "revid": "5132", "url": "https://gl.wikipedia.org/wiki?curid=268855", "title": "Declaraci\u00f3n de Bolo\u00f1a", "text": ""}
{"id": "268856", "revid": "88215", "url": "https://gl.wikipedia.org/wiki?curid=268856", "title": "Juan Pablo Sor\u00edn", "text": "Juan Pablo Sor\u00edn, nado o 5 de maio de 1976 en Buenos Aires \u00e9 un exfutbolista arxentino que xogaba na demarcaci\u00f3n de lateral esquerdo. Anunciou a s\u00faa retirada o 28 de xullo de 2009 tras problemas con lesi\u00f3ns."}
{"id": "268857", "revid": "5863", "url": "https://gl.wikipedia.org/wiki?curid=268857", "title": "SC-20", "text": "A SC-20 \u00e9 unha estrada multicarril que circunvala polo leste a cidade de Santiago de Compostela. Discorre en paralelo \u00e1 \u00a0AP-9\u00a0 e foi a antiga N-550. No transcurso da s\u00faa vida foi mellorada, como no t\u00fanel do H\u00f3rreo."}
{"id": "268866", "revid": "98629", "url": "https://gl.wikipedia.org/wiki?curid=268866", "title": "Mandr\u00e1gora", "text": "A mandr\u00e1gora (Mandragora officinarum ou officinalis) \u00e9 unha especie de planta herb\u00e1cea\u00a0faner\u00f3gama do x\u00e9nero \"Mandragora\", na\u00a0familia das solan\u00e1ceas, de ra\u00edz grosa e napiforme, follas grandes e ovais, e flores abrancazadas ou moradas, que foi usada cumpridamente en Europa como planta medicinal.\nDescrici\u00f3n.\n\u00c9 unha planta perenne que acada un tama\u00f1o de 0,1 m por 0,3 m. Ten flores hermafroditas (con \u00f3rganos masculinos e femininos) e son polinizadas por insectos. A planta \u00e9 autof\u00e9rtil.\nAs ra\u00edces te\u00f1en forma de cenoura e pode acadar at\u00e9 1,2 metros de longo, a mi\u00fado div\u00eddense en d\u00faas e suxiren vagamente a figura do corpo humano. As follas medran en rosetas e son ovado-oblongas a ovais, engurradas, de 5 a 40 cent\u00edmetros de longo. As inflorescencias prod\u00facense en ped\u00fanculos con flores de cor branca-averdadas ou moradas, de case 5 cent\u00edmetros de largo, que producen froitos globulares, de cor laranxa a vermellos, semellantes a tomates pequenos. Todas as partes da planta son velenosas.\nDistribuci\u00f3n.\nA planta medra de xeito natural no sur e centro de Europa e nas terras ao redor do mar Mediterr\u00e1neo. No Campo de Xibraltar \u00e9 moi abundante.\nCultivo.\nA planta precisa solos ben drenados que sexan acedos ou neutros. Pode medrar en semi-sombra (a luz do bosque) ou sen sombra.\nResiste asombrosamente ben o fr\u00edo, a\u00ednda que non tanto a calor, especialmente se recibe sol directo, a diferenza do seu parente, a M. autumnialis. Non precisa demasiados coidados, pero si manter un nivel razo\u00e1bel de humidade na terra. Se se reseca por falta de auga \u00e9 moi dif\u00edcil recuperala.\nUsos medicinais.\nA\u00ednda que demasiado t\u00f3xica para utilizala na asa, os remedios que esta planta ten son moitos.\nOs indios americanos utilizaron a ra\u00edz coma un laxante forte, para tratar vermes, parasitos e para moitas\u00a0outras doenzas e pestes.\nA ra\u00edz util\u00edzase actualmente contra o cancro. A droga Etop\u00f3sido non deriva da ra\u00edz desta planta xa que \"Podophyllum peltatum\" non ten nada que ver coa mandr\u00e1gora.\nA \"Mandragora officinarum\" ten unha longa historia coma menci\u00f1a, malia ter a superstici\u00f3n xogado un papel importante nos usos aos que se aplicou. De cando en cando prescr\u00edbese no moderno herbolario.\nA ra\u00edz fresca ou seca cont\u00e9n alcaloides altamente velenosos, entre eles a atropina, hiosciamina, escopolamina, escopina e cuscohigrina. A ra\u00edz \u00e9 alucin\u00f3xena e narc\u00f3tica. En grandes cantidades induce a un estado de esquecemento e foi utilizada como un anest\u00e9sico para a cirurx\u00eda na antig\u00fcidade. No pasado, o mollo da ra\u00edz finamente relado aplic\u00e1base externamente para aliviar dores reum\u00e1ticas. Tam\u00e9n foi utilizada internamente para tratar a melancol\u00eda, as convulsi\u00f3ns e as teimas. Cando se toman internamente en grandes doses, con todo, dise que excita o delirio e a tolemia.\nNo pasado, coa mandr\u00e1gora fac\u00edanse, a mi\u00fado, amuletos que se cr\u00eda que tra\u00edan boa sorte, curaban a esterilidade etc. Nunha superstici\u00f3n, disque aqueles que tiren cara a arriba desta ra\u00edz ser\u00edan condenados ao inferno e a ra\u00edz de mandr\u00e1gora berraba, ao ser tirada do chan, matando todo aquel que a ouv\u00eda. Polo tanto, no pasado, as persoas ataban as ra\u00edces aos corpos de animais e logo utilizaban estes animais para turraren das ra\u00edces da terra.\nTaxonom\u00eda.\n\"Mandragora officinarum\" foi descrita por Linn\u00e9\u00a0e publicado en \"Species Plantarum\" 1: 181, no ano 1753."}
{"id": "268875", "revid": "27155", "url": "https://gl.wikipedia.org/wiki?curid=268875", "title": "Protoporfirina de zinc", "text": ""}
{"id": "268876", "revid": "27155", "url": "https://gl.wikipedia.org/wiki?curid=268876", "title": "Protoporfirina IX de cinc", "text": ""}
{"id": "268877", "revid": "27155", "url": "https://gl.wikipedia.org/wiki?curid=268877", "title": "Protoporfirina IX de zinc", "text": ""}
{"id": "268879", "revid": "96002", "url": "https://gl.wikipedia.org/wiki?curid=268879", "title": "Premio Hammett", "text": "O Premio Hammett \u00e9 un galard\u00f3n auspiciado pola Asociaci\u00f3n Internacional de Escritores Polic\u00edacos para distinguir a mellor novela polic\u00edaca escrita en espa\u00f1ol. Entr\u00e9gase anualmente durante a Semana Negra de Xix\u00f3n xunto con outros premios, como o Celsius (fantas\u00eda, ciencia ficci\u00f3n ou terror) , Espartaco (novela hist\u00f3rica), o Memorial Silverio Ca\u00f1ada (opera prima polic\u00edaca), o Rodolfo Walsh (libro de non ficci\u00f3n sobre tema criminal) e o do concurso de relatos.\nHistoria.\nInstitu\u00edrono en 1987 na honra do escritor estadounidense Dashiell Hammett e o primeiro premio recibiuno, ao ano seguinte, Paco Ignacio Taibo II."}
{"id": "268881", "revid": "27155", "url": "https://gl.wikipedia.org/wiki?curid=268881", "title": "Protoporfirina IX", "text": "A protoporfirina IX \u00e9 un composto tetrapirr\u00f3lico con catro cadeas laterais (catro de metilo, d\u00faas de vinilo e d\u00faas de \u00e1cido propi\u00f3nico), que pode coordinar un i\u00f3n met\u00e1lico na s\u00faa parte central. \u00c9 un precursor da s\u00edntese do grupo hemo. Prod\u00facese a partir do protoporfirin\u00f3xeno IX pola acci\u00f3n da protoporfirin\u00f3xeno oxidase e conv\u00e9rtese en hemo B por acci\u00f3n da ferroquelatase.\nBios\u00edntese da protoporfirina IX.\nA protoporfirina IX \u00e9 un importante precursor de grupos prost\u00e9ticos bioloxicamente esenciais como o hemo, citocromo c, e clorofilas. Como resultado, moitos organismos poden sintetizar este tetrapirrol a partrir de precursores b\u00e1sicos como glicina e succinil-CoA, ou glutamato. Malia a gran cantidade de organismos que sintetizan a protoporfirina IX o proceso est\u00e1 moi conservado desde as bacterias aos mam\u00edferos cunhas poucas excepci\u00f3ns entre as plantas superiores.\nBios\u00edntese do hemo B.\nNa bios\u00edntese do hemo o encima ferroquelatase converte a protoporfirina IX en hemo B (tam\u00e9n chamado Fe-protoporfirina IX ou protohemo IX).\nBios\u00edntese da clorofila.\nNa bios\u00edntese da clorofila, o encima magnesio quelatase converte a protoporfirina IX en Mg-protoporfirina IX.\nPintas das cascas de ovos.\nA protoporfirina IX depos\u00edtase nas cascas de ovo dalgunhas aves dando lugar a unha coloraci\u00f3n avermellada ou parda a pintas ou de fondo."}
{"id": "268883", "revid": "89787", "url": "https://gl.wikipedia.org/wiki?curid=268883", "title": "Eparqu\u00eda ortodoxa serbia de Buenos Aires", "text": "A eparqu\u00eda de Buenos Aires (en serbio cir\u00edlico: \u0415\u043f\u0430\u0440\u0445\u0438\u0458\u0430 \u0431\u0443\u0435\u043d\u043e\u0441\u0430\u0458\u0440\u0435\u0441\u043a\u0430), tam\u00e9n chamada eparqu\u00eda de Buenos Aires e de Am\u00e9rica do Sur e Central (en serbio cir\u00edlico: \u0415\u043f\u0430\u0440\u0445\u0438\u0458\u0430 \u0431\u0443\u0435\u043d\u043e\u0441\u0430\u0458\u0440\u0435\u0441\u043a\u0430 \u0438 \u0458\u0443\u0436\u043d\u043e-\u0446\u0435\u043d\u0442\u0440\u0430\u043b\u043d\u043e\u0430\u043c\u0435\u0440\u0438\u0447\u043a\u0430) \u00e9 unha eparqu\u00eda da Igrexa ortodoxa serbia, coa s\u00faa s\u00e9 situada na cidade de Buenos Aires, Arxentina. A eparqu\u00eda foi fundada o 26 de maio de 2011, pola decisi\u00f3n do Santo S\u00ednodo da Igrexa ortodoxa serbia na sesi\u00f3n regular de maio.\nO xerarca administrador da eparqu\u00eda \u00e9 Amfilohije Radovi\u0107, quen \u00e9 o bispo metropolitano da metr\u00f3pole de Montenegro e do Litoral e arcebispo de Cetinje.\nO 13 de outubro de 2012, en Buenos Aires, realizouse a primeira sesi\u00f3n do consello da administraci\u00f3n da eparqu\u00eda, baixo a presidencia do actual xerarca"}
{"id": "268884", "revid": "1131", "url": "https://gl.wikipedia.org/wiki?curid=268884", "title": "Castelo dos Novais", "text": "O castelo dos Novais \u00e9 unha fortificaci\u00f3n medieval situada na parroquia de Sequeiros (Quiroga).\nDescrici\u00f3n.\nA s\u00faa construci\u00f3n iniciouse cara ao s\u00e9culo X, aproveitando posiblemente unha fortificaci\u00f3n anterior. O castelo aproveita as ladeiras empinadas do monte do Castelo, rodeado dos vales do r\u00edo do Castelo das Eiras e do r\u00edo Sil, a car\u00f3n da estrada N-120.\nNa parte exterior conserva os muros, foxos e defensas. No interior mant\u00e9n a torre da homenaxe, a parte m\u00e1is antiga do conxunto. Ten planta cadrada, cunha porta con b\u00f3veda de medio punto cara ao sur. Esta porta \u00e9 de pedra cabaleira, dunha cor loura intensa por mor do alto nivel de oxidaci\u00f3n do ferro que cont\u00e9n. O pazo, do s\u00e9culo XI, \u00e9 de planta trapezoidal e foi constru\u00eddo polos Cabaleiros de San Xo\u00e1n de Malta. Na entrada, tam\u00e9n de arco de medio punto, hai unha Cruz de Malta gravada. Ten tam\u00e9n unha vent\u00e1 aximezada."}
{"id": "268885", "revid": "89787", "url": "https://gl.wikipedia.org/wiki?curid=268885", "title": "Eparqu\u00eda ortodoxa rusa da Arxentina e Suram\u00e9rica", "text": "A Eparqu\u00eda da Arxentina e Sudam\u00e9rica \u00e9 unha diocese da Igrexa Ortodoxa Rusa que abarca as parroquias que est\u00e1n nos pa\u00edses ao sur de M\u00e9xico e Estados Unidos.\nA eparqu\u00eda \u00e9 liderada polo bispo Ignatii Pologrudov desde o 3 de xu\u00f1o de 2016. Ten 18 parroquias e 13 sacerdotes.\nO centro administrativo da eparquia \u00e9 Buenos Aires coa Catedral da Anunciaci\u00f3n da Virxe."}
{"id": "268886", "revid": "85894", "url": "https://gl.wikipedia.org/wiki?curid=268886", "title": "Derbi vasco", "text": "O Derbi vasco (en \u00e9uscaro Euskal Derbia) \u00e9 un partido de f\u00fatbol que disputan os dous principais equipos Pa\u00eds Vasco: O Athletic Club da vila de Bilbao e a Real Sociedad da cidade de Donostia. Estes dous equipos mantiveron dende sempre unha rivalidade hist\u00f3rica que remonta ao ano 1909.\nAntigamente xog\u00e1base no estadio de Atotxa (ata o ano 1993) e o antigo San Mames (ata o 2013), hoxe en d\u00eda x\u00f3gase no estadio de Anoeta e no novo estadio de San Mames.\nTam\u00e9n se chama derby vasco ao resto de partidos disputados entre outros equipos vascos (Osasuna, Deportivo Alav\u00e9s, Real Uni\u00f3n de Ir\u00fan, SD Eibar, Barakaldo CF o Sestao River, entre outros). Non obstante estes non te\u00f1en tanta envergadura como a que ten o derby vasco por excelencia, disputado polo Athletic Club e a Real Sociedade."}
{"id": "268887", "revid": "1505", "url": "https://gl.wikipedia.org/wiki?curid=268887", "title": "Jerez de la Frontera", "text": ""}
{"id": "268889", "revid": "12452", "url": "https://gl.wikipedia.org/wiki?curid=268889", "title": "Organizaci\u00f3n Europea para Investigaci\u00f3n Nuclear", "text": ""}
{"id": "268891", "revid": "5863", "url": "https://gl.wikipedia.org/wiki?curid=268891", "title": "Observatorio Austral Europeo", "text": ""}
{"id": "268892", "revid": "5863", "url": "https://gl.wikipedia.org/wiki?curid=268892", "title": "Observatorio Europeo do Sur", "text": ""}
{"id": "268893", "revid": "5863", "url": "https://gl.wikipedia.org/wiki?curid=268893", "title": "Habib Nomwaya Bamogo", "text": ""}
{"id": "268901", "revid": "25871", "url": "https://gl.wikipedia.org/wiki?curid=268901", "title": "Parque Natural da Serra d'Espad\u00e0", "text": "O Parque Natural da Serra d'Espad\u00e0 (Parc Natural de la Serra d\u2019Espad\u00e0 en valenciano), at\u00f3pase na Comunidade Aut\u00f3noma de Valencia, estend\u00e9ndose polas comarcas de l\u2019Alt Millars, Alt Pal\u00e0ncia e La Plana Baixa (todas elas na provincia de Castell\u00f3).\nFlora.\nAs especies m\u00e1is habituais son as Sobreiras, o Teixo, o Acivro, o Quercus Pyrenaica, e as subespecies Halepensis e Pinasters do Pi\u00f1eiro.\nEntre as herb\u00e1ceas salientar a existencia de dous endemismos, a Minuartia Valentina e a Dianthus Multiaffinis. Presentes s\u00f3 nesta serra e na Serra Calderona (provincia de Valencia).\nFauna.\nPresenza da Aguia perdiceira, a avelaiona, o raposo, o porco teixo e a gardu\u00f1a."}
{"id": "268909", "revid": "98629", "url": "https://gl.wikipedia.org/wiki?curid=268909", "title": "Arquieparqu\u00eda cat\u00f3lica armenia de Bagdad", "text": "A arquieparqu\u00eda de Bagdad dos armenios (en lat\u00edn \"Archieparchia Babylonensis Armenorum\") \u00e9 unha sede da Igrexa Cat\u00f3lica Armenia, inmediatamente suxeita ao Patriarcado de Cilicia. En 2012 contaba con 1.650 bautizados. O seu arcebispo actual \u00e9 Emmanuel Dabbaghian.\nHistoria.\nA arquidiocese ten a s\u00faa orixe no xenocidio armenio, cando as dioceses armenias en Turqu\u00eda perderon gran parte da s\u00faa poboaci\u00f3n. O arcebispo de Mardin, Ners\u0113s Tayroyan, estableceuse de xeito temporal en Bagdad, at\u00e9 que o 29 de xu\u00f1o de 1954, coa bula \"Ex quo tempore\", o papa P\u00edo XII erixiu en territorios da arquieparqu\u00eda de Mardin a arquieparqu\u00eda de Bagdad, suprimindo a anterior.\nTerritorio.\nA arquieparqu\u00eda ten xurisdici\u00f3n can\u00f3nica sobre todos os fieis cat\u00f3licos de rito armenio que viven en Iraq. A s\u00e9 arquieparquial \u00e9 a cidade de Bagdad, onde se atopa a catedral da Nosa Se\u00f1ora de Nareg.\nO territorio est\u00e1 subdividido en d\u00faas parroquias."}
{"id": "268913", "revid": "85894", "url": "https://gl.wikipedia.org/wiki?curid=268913", "title": "Cruceiro de Vao, Boiro, Boiro", "text": "Cruceiro de Vao \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268914", "revid": "85894", "url": "https://gl.wikipedia.org/wiki?curid=268914", "title": "Detr\u00e1s das Figueiras, Boiro, Boiro", "text": "Detr\u00e1s das Figueiras \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268915", "revid": "56817", "url": "https://gl.wikipedia.org/wiki?curid=268915", "title": "Espi\u00f1eira, Boiro, Boiro", "text": "Espi\u00f1eira \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268917", "revid": "22570", "url": "https://gl.wikipedia.org/wiki?curid=268917", "title": "A Fonte\u00ed\u00f1a, Boiro, Boiro", "text": "A Fonte\u00ed\u00f1a \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268918", "revid": "22570", "url": "https://gl.wikipedia.org/wiki?curid=268918", "title": "Fonteneixe, Boiro, Boiro", "text": "Fonteneixe \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268919", "revid": "85894", "url": "https://gl.wikipedia.org/wiki?curid=268919", "title": "Lodeiro, Boiro, Boiro", "text": "Lodeiro \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268920", "revid": "85894", "url": "https://gl.wikipedia.org/wiki?curid=268920", "title": "O Louri\u00f1o, Boiro, Boiro", "text": "O Louri\u00f1o \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268921", "revid": "85894", "url": "https://gl.wikipedia.org/wiki?curid=268921", "title": "Ponte Goi\u00e1ns, Boiro, Boiro", "text": "Ponte Goi\u00e1ns \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268922", "revid": "85894", "url": "https://gl.wikipedia.org/wiki?curid=268922", "title": "Rebordelo, Boiro, Boiro", "text": "Rebordelo \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268923", "revid": "22570", "url": "https://gl.wikipedia.org/wiki?curid=268923", "title": "Roufigueira, Boiro, Boiro", "text": "Roufigueira \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268924", "revid": "56817", "url": "https://gl.wikipedia.org/wiki?curid=268924", "title": "San, Boiro, Boiro", "text": "San \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268925", "revid": "1131", "url": "https://gl.wikipedia.org/wiki?curid=268925", "title": "Tenencia, Boiro, Boiro", "text": "Tenencia \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268926", "revid": "56817", "url": "https://gl.wikipedia.org/wiki?curid=268926", "title": "Vimieiro, Boiro, Boiro", "text": "Vimieiro \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268927", "revid": "85894", "url": "https://gl.wikipedia.org/wiki?curid=268927", "title": "Vista Alegre, Boiro, Boiro", "text": "Vista Alegre \u00e9 un lugar da parroquia de Boiro no concello coru\u00f1\u00e9s de Boiro, na comarca da Barbanza."}
{"id": "268928", "revid": "56817", "url": "https://gl.wikipedia.org/wiki?curid=268928", "title": "Xi\u00e1n, Castro, Boiro", "text": "Xi\u00e1n \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza."}
{"id": "268929", "revid": "85894", "url": "https://gl.wikipedia.org/wiki?curid=268929", "title": "Carboeiro, Cures, Boiro", "text": "Carboeiro \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza."}
{"id": "268930", "revid": "85894", "url": "https://gl.wikipedia.org/wiki?curid=268930", "title": "O Covelo, Cures, Boiro", "text": "O Covelo \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02013) ten 5 habitantes (2 homes e 3 mulleres)."}
{"id": "268931", "revid": "1888", "url": "https://gl.wikipedia.org/wiki?curid=268931", "title": "Julio Wonenburger", "text": "Julio Wonenburger Canosa, nado na Coru\u00f1a o 6 de xaneiro de 1882 e finado na mesma cidade o 1 de setembro de 1951, foi un industrial e pol\u00edtico galego.\nTraxectoria.\nFillo de Manuel Wonenburger Cabezudo, dono dunha empresa que fabricaba instrumentos de ferro, reparaba m\u00e1quinas de vapor, bombas e todo o relacionado coa mec\u00e1nica. Quedou orfo con 16 anos, f\u00edxose cargo dos seus sete irm\u00e1ns e continuou co negocio paterno de fundici\u00f3n. Foi presidente da Patronal metal\u00farxica da Coru\u00f1a. Republicano, foi elixido concelleiro da Coru\u00f1a en 1922. Afiliado \u00e1 ORGA, participou no pacto de Lestrobe. Coa chegada da Segunda Rep\u00fablica foi nomeado deputado provincial en maio de 1931. En 1933 dirixiu o xornal \"Tierra Gallega\".\nCo golpe de Estado do 18 de xullo de 1936, a fundici\u00f3n Wonenburguer foi militarizada para producir obuses e pezas para aviaci\u00f3n e maquinaria pesada. Tanto Julio como o seu irm\u00e1n Juan conseguiron fuxir de expropiaci\u00f3ns e sanci\u00f3ns graza \u00e1s s\u00faas relaci\u00f3ns, a satisfacer onerosos pagos e \u00e1 r\u00e1pida colaboraci\u00f3n co r\u00e9xime. Julio reinstalou unha f\u00e1brica de calzado que traballou para o ex\u00e9rcito golpista como provedor de calzado e correaxes, e despois pasou a ocupar un lugar destacado na provisi\u00f3n de alimentos e uniformes para fronte. Na posguerra foi colaborador habitual do r\u00e9xime, organizou e sufragou o arco monumental co que se recibiu ao caudillo na s\u00faa primeira visita \u00e1 Coru\u00f1a ao rematar a guerra. A pesar de ter cargos por pertenza \u00e1 masonar\u00eda nunca foi sancionado.\nVida persoal.\nCasou en 1926 con Amparo Planells Rubio e foi pai da matem\u00e1tica Mar\u00eda Wonenburger Planells."}
{"id": "268932", "revid": "1888", "url": "https://gl.wikipedia.org/wiki?curid=268932", "title": "Mar\u00eda Wonenburger Planells", "text": ""}
{"id": "268933", "revid": "1888", "url": "https://gl.wikipedia.org/wiki?curid=268933", "title": "Julio Wonenburger Canosa", "text": ""}
{"id": "268934", "revid": "23204", "url": "https://gl.wikipedia.org/wiki?curid=268934", "title": "Arquidiocese cat\u00f3lica latina de Bagdad", "text": "A arquidiocese de Bagdad dos latinos (en lat\u00edn: \"Archidioecesis Bagdathensis Latinorum\") \u00e9 unha s\u00e9 da igrexa cat\u00f3lica latina, inmediatamente suxeita \u00e1 Santa S\u00e9. En 2012 contaba con arredor de 1.000 bautizados. O seu arcebispo actual \u00e9 Jean Benjamin Sleiman.\nHistoria.\nA diocese de Babilonia (ou Bagdad) foi erixida o 6 de setembro de 1632, e comprend\u00eda \u00e1s catro provincias de Mesopotamia: Bagdad, Basora, Mosul e Emid.\nCoa ocupaci\u00f3n otom\u00e1 de Mesopotamia en 1638, a s\u00e9 foi transferida e unida \u00e1 de Isfah\u00e1n, e o bispo estaba representado en Bagdad por un vigairo apost\u00f3lico coa funci\u00f3n de administrador apost\u00f3lico. Entre 1719 e 1773 os bispos volveron a residir en Bagdad. Dende esta data e durante case cincuenta anos a s\u00e9 permaneceu vacante, e non foi at\u00e9 1820 que se puido nomear un bispo latino para a Mesopotamia.\nA diocese foi elevada a arquidiocese o 19 de setembro de 1848 coa bula \"Romanorum Pontificum\" do papa P\u00edo IX. No s\u00e9culo XIX abrangu\u00eda os territorios de Mesopotamia, Curdist\u00e1n e Armenia Menor. Nestas terras o arcebispo de Bagdad exerc\u00eda tam\u00e9n a funci\u00f3n de delegado apost\u00f3lico; e tam\u00f1en durante boa parte do s\u00e9culo XVIII exerceu o cargo de administrador apost\u00f3lico da arquidiocese latina de Isfah\u00e1n en Persia, e de representante da Santa S\u00e9 ante o Patriarcado de Babilonia dos Caldeos.\nTerritorio.\nA arquidiocese estende a s\u00faa xurisdici\u00f3n sobre todos os fieis cat\u00f3licos de rito latino de Iraq, co seu territorio dividido en tres parroquias. A s\u00e9 arcebispal \u00e9 a cidade de Bagdad, onde se atopa a catedral de San Xos\u00e9."}
{"id": "268935", "revid": "111586", "url": "https://gl.wikipedia.org/wiki?curid=268935", "title": "Santiago (nome)", "text": "Santiago, X\u00e1come ou Xacobe \u00e9 un nome propio da onom\u00e1stica galega que prov\u00e9n do hebraico \u05d9\u05b7\u05e2\u05b2\u05e7\u05b9\u05d1 (\"Ia'akov\"), que significa (segundo a etimolox\u00eda popular contida na Biblia) \"sostido polo calca\u00f1o\". Xacob foi o nome do patriarca que despois se chamou de Israel. O nome de Santiago ou Xacobe \u00e9 t\u00edpico en occidente, no mundo hebraico e no isl\u00e1mico. Iago, Xaime, Tiago e Diego son variantes galegas do nome.\nSantoral.\n25 de xullo: Santiago Ap\u00f3stolo, disc\u00edpulo de Xes\u00fas Cristo, patr\u00f3n de Galiza e de Espa\u00f1a. O 25 de xullo \u00e9 tam\u00e9n o d\u00eda nacional de Galiza.\nToponimia.\nSantiago \u00e9 o haxiotop\u00f3nimo de numerosas vilas en Galiza: a m\u00e1is co\u00f1ecida, Santiago de Compostela, \u00e9 a capital. O buscador de top\u00f3nimos recolle 162 lugares co nome Santiago en Galiza, sen inclu\u00edr microtop\u00f3nimos. Ademais multitude de parroquias te\u00f1en a Santiago coma padroeiro. Santiago o Maior \u00e9 ademais o patr\u00f3n de Galiza e de Espa\u00f1a.\nAntroponimia.\nA forma galega antiga m\u00e1is documentada \u00e9 X\u00e1come (grafado en galego antigo: \"J\u00e1come\") como aparece nun documento medieval de 1291 como apelido: \"Pedro Jacome\", e como prenome en 1488: \"Jacome Notario\", en 1467: \"Jacome Romeu\", e en 1491: \"Jacome de Sanjurjo\". Na poboaci\u00f3n galega hebraica o abundante era a forma \"Jac\u00f3\".\nHoxe en d\u00eda son as formas Diego e Iago as m\u00e1is empregadas nos nenos galegos, sendo o sexto e vix\u00e9simo primeiro nomes m\u00e1is empregados respectivamente.\nSantiago (cos hipocor\u00edsticos com\u00fans Iago, Chago e Santi) \u00e9 un nome moi popular en Galiza. En Espa\u00f1a \u00e9o especialmente en Castela e Le\u00f3n, Galiza e A Rioxa. A variante Diego \u00e9 a m\u00e1is com\u00fan de todas en Galiza, e as variantes Iago e a castel\u00e1 \"Yago\" son case exclusivas nesta comunidade, mentres que as formas Xacobe, Xacobo e Xaime s\u00f3 aparecen en Galiza. A forma Tiago, popular en Portugal, tam\u00e9n abunda m\u00e1is en Galiza que noutras comunidades. A forma castel\u00e1 Jacobo tam\u00e9n aparece case practicamente s\u00f3 en Galiza.\nXacobe.\nXacobe (tam\u00e9n Xacobo, en portugu\u00e9s: \"Jac\u00f3\" ou \"Jacob\", en castel\u00e1n: \"Jacob\" ou \"Jacobo\") \u00e9 a forma m\u00e1is achegada ao orixinal hebraico, cuxa pronunciaci\u00f3n \u00e9 \"Iaakov\", pasou ao lat\u00edn como \"Iacobus\" e de aqu\u00ed \u00e1 forma galega. A Biblia di que Xacob ti\u00f1a a s\u00faa man no tal\u00f3n de Esa\u00fa. A palabra hebraica para \"tal\u00f3n\" \u00e9 akev, e para \"man\" \u00e9 yad, representada pola letra hebraica \"y\", que se pronuncia iod e que significa \"man\". \u00c9 dicir, que o nome Xacob significa simplemente \"man no tal\u00f3n\".\nDe feito o seu nomeno hebraico \"ya'akov\" deriva dunha ra\u00edz hebraica que significa \"protexer\" polo que o seu nome tam\u00e9n significar\u00eda \"que Deus protexa\" ou \"Deus protexeu.\"\nSantiago.\n\u00c9 a segunda forma do nome m\u00e1is com\u00fan en Galiza tras Diego, e a forma m\u00e1is com\u00fan en espa\u00f1ol, en honra a un dos ap\u00f3stolos de Xes\u00fas, Ya'akov fillo de Zebedeo, co\u00f1ecido como Santiago o Maior, patr\u00f3n de Galiza.\nEn lat\u00edn eclesi\u00e1stico denomin\u00e1baselle \"Sanctus Iacobus\" (literalmente \"San Xacobe\"), composto que pasou a \"Sant Iaco\" (\"Sant Iague\" ou Yag\u00fce en castel\u00e1n) para culminar como \"Sant Iago\" en galego. Por ser o berro da batalla dos cristi\u00e1ns espa\u00f1ois durante a Reconquista, popularizouse nunha soa palabra e non en d\u00faas, pasando a ser un nome por dereito propio.\nIago.\nO nome Iago xurdiu tam\u00e9n do latino \"Iacobus\" por ca\u00edda da terminaci\u00f3n -bus, entendida coma unha desinencia de dativo/ablativo plural, cando en verdade non o era, e as\u00ed pasou ao galego, portugu\u00e9s, leon\u00e9s e castel\u00e1n. Malia a s\u00faa actual popularidade como nome galego non o foi tal no pasado, como nas \u00e9pocas medievais e modernas, onde s\u00f3 atopamos \"Jacome\" (no galego actual ser\u00eda X\u00e1come).\nIago \u00e9 tam\u00e9n a versi\u00f3n do nome en lingua galesa; alg\u00fans reis galeses medievais cham\u00e1ronse Iago, como Iago ap Beli.\nTiago.\nContrariamente ao que normalmente di o senso com\u00fan, o nome Tiago \u00e9, en verdade, unha corruptela de Iago. Xurdiu da aglutinaci\u00f3n de dous elementos, Santo e Iago, que produciu Santiago. \u00c1 s\u00faa vez, ao se separar novamente a palabra Santo, xurdiu unha corruptela que despois vir\u00eda a se tornar o nome Tiago, com\u00fan especialmente en Portugal.\nNo Brasil \u00e9 tam\u00e9n moi com\u00fan a versi\u00f3n \"Thiago\", derivada dunha falsa etimolox\u00eda que atribu\u00eda o 'th' dunha suposta orixe grega iniciada coa letra \u03b8, como \u00e9 o caso do galego Tom\u00e9 (en galego antigo Thom\u00e9).\nDidacus.\nUnha etimolox\u00eda erudita sost\u00e9n que Diego proceder\u00eda, por\u00e9n, do lat\u00edn \"Didacus\", derivado \u00e1 s\u00faa vez do grego \"\u0394\u03b9\u03b4\u03b1\u03ba\u03bc\u03bf\u03c2\" (\"Didakm\u00f3s\", participio que significa \"instru\u00eddo\"), a cal deu lugar a \"D\u00eddaco\" (en catal\u00e1n \"D\u00eddac\").\nPor\u00e9n, semella que \"Didacus\" nunca existiu no lat\u00edn falado, m\u00e1is ben se trata dunha latinizaci\u00f3n do propio Diego, a semellanza doutras semellantes, como \"Ludovicus\", de Lu\u00eds ou Lois (nome xerm\u00e1nico) ou \"Xaverius\", de Xabier.\nA s\u00faa presenza documental, en efecto \u2014f\u00f3ra dos nomes latinizados, como \"Didacus Roderici\" para \"Diego Rodr\u00edguez\" ou nun documento galego de 1137: Didacus Capas\u2014 \u00e9 practicamente inexistente; \u00e9 dicir que ningu\u00e9n se chamou nunca \"D\u00eddaco\" nin nada semellante antes de existir o nome \"Diego\". Diego ademais non \u00e9 patr\u00f3n de ninguna parroquia galega, polo que non ser\u00eda un nome galego.\nPola s\u00faa banda a her\u00e1ldica adxudica ao apelido \"Diego\" un bras\u00f3n cuartelado con d\u00faas vieiras, s\u00edmbolo do ap\u00f3stolo Santiago. En consecuencia, a orixe de \"Diego\" en \"Tiago\" e antes \"Sant Iago\" semella evidente.\nDiego.\nDiego, seica, deriva dunha incorrecta separaci\u00f3n do nome Santiago, San Tiago (que deu tam\u00e9n a variante galego-portuguesa Tiago) que por raz\u00f3ns de eufon\u00eda derivou en Diago e despois en Diego (\"Diogo\" en portugu\u00e9s).\nO proceso de separaci\u00f3n, est\u00edmase, foi o seguinte, a\u00ednda que a s\u00faa evoluci\u00f3n foi moi amodo e non est\u00e1 completamente testemu\u00f1ada\n\"Sant Iago\" \u2192 \"Sant Tiago\" \u2192 \"Tiago\" \u2192 \"Diago\" \u2192 \"Diego\"\nExemplos:\nAlg\u00fans ling\u00fcistas sustentan que \"Diego\" e a variedade lusa \"Diogo\" derivar\u00edan do lat\u00edn \"Didacus\". Desde os primeiros documentos latino-galaico-portugueses escritos desde o 882, o nome v\u00e9n documentado a trav\u00e9s das formas \"Didaco\", \"Didagu\", \"Diaco\" e \"Diago\" que foron abonadas amplamente en documentaci\u00f3n da Idade Media.\nAlgunhas fontes pouco precisas presentan o nome \"Diego\" coma un nome illado, d\u00e1ndolle falsos significados como \"belo\" e at\u00e9 mesmo como unha variante de \"demo\".\nX\u00e1come e Xaime.\nA forma X\u00e1come \u00e9 a m\u00e1is documentada no galego antigo (graf\u00e1ndose como \"Jacome\"); vir\u00eda do lat\u00edn \"Iacomus\", unha variante dialectal occitana de \"Iacobus\" que dar\u00eda orixe aos \"James\" e \"Gemmes\" (hoxe en desuso) do franc\u00e9s antigo, ao \"Jaume\" catal\u00e1n e ao \"Jaime\" castel\u00e1n e galego-portugu\u00e9s, que pasar\u00eda ao \"Xaime\" galego actual.\nNun documento medieval galego de 1291 xa aparec\u00eda o apelido \"J\u00e1come\": Pedro Jacome, e como nome en 1488: Jacome Notario e en 1467: Jacome Romeu. Actualmente ning\u00fan galego porta este nome, a\u00ednda que si atopamos 126 persoas co apelido, especialmente nas provincias de Pontevedra e Ourense.\nXos\u00e9 D\u00edaz J\u00e1come, nado en Mondo\u00f1edo en 1910 foi un xornalista e escritor galego. O Concello de Mondo\u00f1edo e a Fundaci\u00f3n Caixa Galicia convocan anualmente desde 2000 o premio de poes\u00eda D\u00edaz J\u00e1come para novos creadores co obxectivo de estimular a creaci\u00f3n po\u00e9tica entre a xente nova."}
{"id": "268937", "revid": "18868", "url": "https://gl.wikipedia.org/wiki?curid=268937", "title": "Idioma b\u00falgaro", "text": " #REDIRECCI\u00d3N Lingua b\u00falgara"}
{"id": "268938", "revid": "5863", "url": "https://gl.wikipedia.org/wiki?curid=268938", "title": "X\u00e1come", "text": ""}
{"id": "268939", "revid": "5863", "url": "https://gl.wikipedia.org/wiki?curid=268939", "title": "Tiago", "text": ""}
{"id": "268940", "revid": "18868", "url": "https://gl.wikipedia.org/wiki?curid=268940", "title": "Xaime", "text": ""}
{"id": "268941", "revid": "5863", "url": "https://gl.wikipedia.org/wiki?curid=268941", "title": "Diego", "text": ""}
{"id": "268942", "revid": "18868", "url": "https://gl.wikipedia.org/wiki?curid=268942", "title": "Lingua de oc", "text": ""}
{"id": "268943", "revid": "27155", "url": "https://gl.wikipedia.org/wiki?curid=268943", "title": "Piruvato carboxilase", "text": "A piruvato carboxilase (PC) \u00e9 un encima da clase das ligases que cataliza a carboxilaci\u00f3n (irreversible dependendo da especie) do piruvato para formar oxalacetato (OAA) consumindo a enerx\u00eda do ATP.\n\u00c9 un importante encima de reacci\u00f3ns anapler\u00f3ticas que orixinan oxalacetato a partir de piruvato. O encima \u00e9 unha prote\u00edna mitocondrial que cont\u00e9n un grupo prost\u00e9tico biotina, require magnesio ou manganeso e o regulador acetil-CoA.\nEste encima descubr\u00edrono en 1959 na Western Reserve University M. F. Utter e D. B. Keech. Desde ent\u00f3n foi atopado nunha ampla variedade de procariotas e eucariotas inclu\u00edndo fungos, bacterias, plantas e animais. Nos mam\u00edferos, a piruvato carboxilase xoga un papel fundamental na gliconeox\u00e9nese e lipox\u00e9nese, na bios\u00edntese de neurotransmisores, e na secreci\u00f3n de insulina inducida pola glicosa polos illotes pancre\u00e1ticos. O oxalacetato producido pola PC \u00e9 un importante intermediato, que se usa nesas v\u00edas biosint\u00e9ticas. Nos mam\u00edferos a PC expr\u00e9sase dun modo espec\u00edfico de tecido, e a s\u00faa actividade \u00e9 m\u00e1xima no f\u00edgado e riles (tecidos gliconeox\u00e9nicos), no tecido adiposo, gl\u00e1ndulas mamarias lactantes, e nos illotes de Langerhans do p\u00e1ncreas. A s\u00faa actividade \u00e9 moderada no cerebro, coraz\u00f3n e gl\u00e1ndulas adrenais, e m\u00ednima nos gl\u00f3bulos vermellos e fibroblastos do tecido cut\u00e1neo.\nEstrutura.\nOs estudos estruturais da PC realiz\u00e1ronse por microscop\u00eda electr\u00f3nica, por prote\u00f3lise limitada, e por clonaci\u00f3n e secuenciaci\u00f3n de xenes e ADNc que codificaba o encima. A maior\u00eda das formas ben caracterizadas da PC activa constan de catro subunidades id\u00e9nticas dispostas formando unha estrutura tetra\u00e9drica. Cada subunidade cont\u00e9n un s\u00f3 resto de biotina, que act\u00faa como un brazo m\u00f3bil que transporta di\u00f3xido de carbono ao sitio catal\u00edtico que se encontra na interface entre os mon\u00f3meros adxacentes. Cada subunidade do tetr\u00e1mero funcional cont\u00e9n catro dominios: o dominio de carboxilaci\u00f3n da biotina (BC), o dominio de transcarboxilaci\u00f3n (CT), o dominio transportador de biotina carboxilo (BCCP) e o recentemente denominado dominio de tetramerizaci\u00f3n da PC (PT). A partir das d\u00faas estruturas cristalinas m\u00e1is completas dispoo\u00f1ibles, detect\u00e1ronse d\u00faas formas da prote\u00edna, chamadas asim\u00e9trica e sim\u00e9trica. O tetr\u00e1mero de \"Staphylococcus aureus\" en complexo co seu activador o coencima A \u00e9 moi sim\u00e9trico, cunha simetr\u00eda 222, e foi confirmada por estudos crioelectromicrosc\u00f3picos. Polo contrario, o encima de \"Rhizobium etli\", tetr\u00e1mero en complexo co etil-CoA, un an\u00e1logo non hidrolizable do acetil-CoA, pos\u00fae s\u00f3 unha li\u00f1a de simetr\u00eda.\nA piruvato carboxilase utiliza un cofactor biotina unido covalentemente, que se usa para catalizar a carboxilaci\u00f3n dependente de ATP do piruvato a oxalacetato en dous pasos. A biotina carbox\u00edlase inicialmente no sitio activo do dominio BC polo ATP e o bicarbonato. O grupo carboxilo \u00e9 despois transferido pola carboxibiotina a un segundo centro activo no dominio CT, onde o piruvato \u00e9 carboxilado para xerar oxalacetato. O dominio BCCP transfire o cofactor ligado entre os dous remotos sitios activos. O sitio de uni\u00f3n alost\u00e9rico na PC \u00e9 unha diana para modificadores da s\u00faa actividade que poden ser \u00fatiles no tratamento da obesidade ou diabetes de tipo 2, e as ideas sobre o mecanismo de acci\u00f3n obtidas da descrici\u00f3n estrutural completa do RePC (de \"R. etli\") permiten investigaci\u00f3ns detalladas en cada un dos sitios catal\u00edticos e reguladores do encima.\nMecanismo de reacci\u00f3n.\nO mecanismo de reacci\u00f3n pode subdividirse en d\u00faas reacci\u00f3ns parciais (ver figura da dereita). Na primeira reacci\u00f3n, carbox\u00edlase o ATP producindo un anh\u00eddrido fosf\u00f3rico carb\u00f3nico [\u2013O(\u2013O)P(=O)O\u2013C(=O)O\u2013], que \u00e1 s\u00faa vez carboxila o cofactor biotina que est\u00e1 unido covalentemente a un residuo de lisina do dominio BCCP. O anih\u00eddrido fosf\u00f3rico carb\u00f3nico decomponse en di\u00f3xido de carbono e fosfato antes do ataque pola mol\u00e9cula de biotina unida ao encima. Na maior\u00eda das especies, esta reacci\u00f3n require acetil-CoA como activador alost\u00e9rico que se une ao dominio PT. Na segunda reacci\u00f3n, que ocorre no dominio CT dun mon\u00f3mero adxacente, o di\u00f3xido de carbono transf\u00edrese \u00e1 mol\u00e9cula aceptora, piruvato, para formar oxalacetato. A reacci\u00f3n procede por medio da retirada dun prot\u00f3n do piruvato, por un residuo do sitio activo a\u00ednda non identificado, para xerar un intermediario enolato. O enolato ataca despois o CO2 que foi liberado transitoriamente pola mol\u00e9cula de biotina unida ao encima. Lib\u00e9rase ent\u00f3n o oxalacetato resultante. A mol\u00e9cula de biotina \u00e9 protonada polo residuo do sitio activo antes mencionado e liberada do sitio activo do dominio CT para ser recarboxilada. O principal regulador da actividade encim\u00e1tica, o acetil-CoA, estimula a clivaxe do ATP na primeira reacci\u00f3n parcial e tam\u00e9n induce un cambio conformacional na estrutura tetram\u00e9rica do encima.\nPapel na gliconeox\u00e9nese.\nDurante a gliconeox\u00e9nese, a piruvato carboxilase est\u00e1 implicada na ruta de s\u00edntese de fosfoenolpiruvato (PEP) a partir de piruvato. O piruvato conv\u00e9rtese primeiro en oxalacetato pola acci\u00f3n da piruvato carboxilase nas mitocondrias, o que require a hidr\u00f3lise dunha mol\u00e9cula de ATP. o oxalacetato \u00e9 despois descarboxilado e simultaneamente fosforilado, o cal \u00e9 catalizado por unha das d\u00faas isoformas da fosfoenolpiruvato carboxiquinase (PEPCK) tanto no citosol coma na mitocondria para producir fosfoenolpiruvato. En condici\u00f3ns normais gliconeox\u00e9nicas, o oxalacetato \u00e9 convertido en fosfoenolpiruvato pola PEPCK mitocondrial; o fosfoenolpiruvato resultante \u00e9 despois transportado f\u00f3ra da matriz mitocondrial por un sistema transportador de ani\u00f3ns, e convertido en glicosa por encimas gliconeox\u00e9nicos citos\u00f3licos. Por\u00e9n, durante unha situaci\u00f3n de fame cando a concentraci\u00f3n de NADH citos\u00f3lico \u00e9 baixa e a de NADH mitocondrial alta, o oxalacetato pode usarse como unha lanzadeira de equivalentes de reduci\u00f3n. O oxalacetato \u00e9 convertido en malato pola malato deshidroxenase mitocondrial (MDH). Despois de ser exportado ao citosol, o malato conv\u00e9rtese de novo en oxalacetato, coa reduci\u00f3n simult\u00e1nea de NAD+; o oxalacetato \u00e9 despois convertido a fosfoenolpiruvato, o cal queda dispo\u00f1ible para a gliconeox\u00e9nese no citosol xunto cos equivalentes de reduci\u00f3n NADH transportados.\nNiveis moi altos de actividade da piruvato carboxilase, xunto cunha actividade alta doutros encimas gliconeox\u00e9nicos, como a PEPCK, frutosa-1,6-bisfosfatase e glicosa-6-fosfatase no f\u00edgado e c\u00f3rtex renal, suxiren que un dos papeis principais da piruvato carboxilase \u00e9 participar na gliconeox\u00e9nese neses \u00f3rganos. Durante o xex\u00fan ou unha situaci\u00f3n de fame cando se require glicosa end\u00f3xena para certos tecidos (cerebro, leucocitos e medula renal), a expresi\u00f3n da pirivato carboxilase e doutros encimas gliconeox\u00e9nicos \u00e9 elevada. Nas ratas e ratos, a alteraci\u00f3n do status de nutrici\u00f3n afecta a actividade da piruvato carboxilase hep\u00e1tica. O xex\u00fan promove a produci\u00f3n de glicosa hep\u00e1tica mantida por un incremento do fluxo de piruvato, e un incremento da actividade da piruvato carboxilase e a concentraci\u00f3n de prote\u00ednas; a diabetes fai aumentar de xeito similar a gliconeox\u00e9nese por medio do aumento da captaci\u00f3n de substrato e un fluxo incrementado pola pirivato carboxilase hep\u00e1tica en ratos e ratas. Igual que outros encimas gliconeox\u00e9nicos, a piruvato carboxilase est\u00e1 regulada positivamente polo glicag\u00f3n e os glicocorticoides, e regulada negativamente pola insulina. Outro dato que apoia o papel chave da piruvato carboxilase na gliconeox\u00e9nese, en vacas leiteiras, que te\u00f1en capacidade de absorci\u00f3n de hexosas a niveis nutricionais adecuados, \u00e9 que os niveis de piruvato carboxilase e do encima gliconeox\u00e9nico asociado PEPCK est\u00e1n marcadamente elevados durante a transici\u00f3n \u00e1 lactaci\u00f3n no proposto apoio da s\u00edntese de lactosa para a produci\u00f3n de leite.\nAdemais do papel da piruvato carboxilase na gliconeox\u00e9nese, este encima ten tam\u00e9n un papel nas reacci\u00f3ns anapler\u00f3ticas, unhas reacci\u00f3ns catalizadas encimaticamente que repo\u00f1en as reservas de intermediatos do ciclo do \u00e1cido c\u00edtrico cando estes intermediatos son gastados en diferentes v\u00edas biosint\u00e9ticas. O ciclo do \u00e1cido c\u00edtrico \u00e9 esencial para proporcionar oxalacetato.\nImportancia cl\u00ednica.\nComo este encima \u00e9 un cruzamento de cami\u00f1os entre o metabolismo de carbohidratos e o de l\u00edpidos, a expresi\u00f3n de piruvato carboxilase en tecidos gliconeox\u00e9nicos, tecido adiposo e illotes pancre\u00e1ticos debe estar coordinada. En condici\u00f3ns de sobrenutrici\u00f3n, os niveis de piruvato carboxilase increm\u00e9ntanse nas c\u00e9lulas \u03b2 pancre\u00e1ticas para aumentar o ciclo do piruvato en resposta a niveis elevados cr\u00f3nicos de glicosa. Polo contrario, os niveis do encima piruvato carboxilase no f\u00edgado decrecen polo efecto da insulina; durante os per\u00edodos de sobrenutrici\u00f3n aumenta a cantidade de tecido adiposo cunha expresi\u00f3n extrema de piruvato carboxilase e outros encimas lipox\u00e9nicos. O control hep\u00e1tico dos niveis de glicosa a\u00ednda segue regulado nunha situaci\u00f3n de sobrenutrici\u00f3n, pero na diabetes tipo 2 inducida pola obesidade a regulaci\u00f3n dos niveis perif\u00e9ricos de glicosa xa non est\u00e1 baixo a regulaci\u00f3n da insulina.\nEn ratas con diabetes mellitus tipo 2, a exposici\u00f3n cr\u00f3nica das c\u00e9lulas \u03b2 \u00e1 glicosa debido \u00e1 resistencia perif\u00e9rica \u00e1 insulina d\u00e1 lugar a unha diminuci\u00f3n da actividade do encima piruvato carboxilase e a un decrecemento do ciclo do piruvato. A sobreproduci\u00f3n continuada de glicosa polos hepoatocitos causa unha dr\u00e1stica alteraci\u00f3n da expresi\u00f3n x\u00e9nica nas c\u00e9lulas \u03b2 cun grande incremento da mesma en xenes normalmente suprimidos, e un decrecemento equivalente na expresi\u00f3n do ARNm da insulina, das bombas i\u00f3nicas necesarias para a secreci\u00f3n de insulina, e dos encimas metab\u00f3licos relacionados coa secreci\u00f3n de insulina, inclu\u00edndo a piruvato carboxilase. Ao mesmo tempo, o tecido adiposo desenvolve resistencia \u00e1 insulina causando acumulaci\u00f3n de triacilglicerois e \u00e1cidos graxos non esterificados circulantes; isto non s\u00f3 afecta \u00e1 funci\u00f3n das c\u00e9lulas \u03b2, sen\u00f3n que tam\u00e9n fai decrecer a expresi\u00f3n da piruvato carboxilase. Estes cambios orixinan o declive do fenotipo de c\u00e9lula \u03b2 na diabetes descompensada.\nUnha deficiencia de piruvato carboxilase pode causar acidose l\u00e1ctica como resultado da acumulaci\u00f3n de lactato. Normalmente, o exceso de piruvato \u00e9 desviado \u00e1 gliconeox\u00e9nese por medio da conversi\u00f3n do piruvato en oxalacetato, pero debido \u00e1 deficiencia do encima, o exceso de piruvato conv\u00e9rtese nesa situaci\u00f3n en lactato. Como un dos papeis fundamentais da gliconeox\u00e9nese \u00e9 manter os niveis de azucre sangu\u00edneo, a deficiencia de piruvato carboxilase pode tam\u00e9n producir hipoglicemia."}
{"id": "268944", "revid": "1888", "url": "https://gl.wikipedia.org/wiki?curid=268944", "title": "Jes\u00fas Fojo D\u00edaz", "text": "Jes\u00fas Fojo D\u00edaz, nado cara a 1899 e finado en Ortigueira o 6 de agosto 1969, foi un xornalista e pol\u00edtico galego.\nTraxectoria.\nFoi fundador e director de \"La Voz de Ortigueira\". Amigo de Leandro Pita Romero, foi secretario da Federaci\u00f3n Agraria de Ortigueira. Foi nomeado secretario da delegaci\u00f3n en Ortigueira da Federaci\u00f3n de sociedades de instrucci\u00f3n del partido judicial de Ortigueira da Habana en 1927. Na Segunda Rep\u00fablica foi alcalde de Ortigueira. Foi nomeado deputado provincial polo distrito de Ortigueira-Ferrol en 1934 e elixido vicepresidente da Deputaci\u00f3n da Coru\u00f1a. Logo do triunfo da Fronte Popular nas elecci\u00f3ns de febreiro de 1936 foi destitu\u00eddo como alcalde de Ortigueira en marzo.\nVida persoal.\nCasou con Carmen Salgueiro Salgueiro e foi pai de Vicente e David Fojo Salgueiro."}
{"id": "268945", "revid": "4817", "url": "https://gl.wikipedia.org/wiki?curid=268945", "title": "Finados en 2014", "text": "Esta \u00e9 unha listaxe de persoas de sona que finaron ao longo de 2014. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona, nacionalidade de orixe e causa da morte.\nPara unha listaxe non ordenada, v\u00e9xase a ."}
{"id": "268946", "revid": "88215", "url": "https://gl.wikipedia.org/wiki?curid=268946", "title": "Jos\u00e9 Rom\u00e1n Gonz\u00e1lez", "text": "Jos\u00e9 Rom\u00e1n Gonz\u00e1lez Gonz\u00e1lez, nado na Manchica (A Merca) en 1967 e finado o 2 de xaneiro de 2014, foi un m\u00fasico, compositor e docente de guitarra galego.\nTraxectoria.\nFormouse no Conservatorio Superior de Madrid, onde acadou o grao superior en guitarra. Estudou con Jos\u00e9 Luis Rodrigo, Jos\u00e9 Tom\u00e1s P\u00e9rez Selles, Leo Brouwer, Paul Odette ou David Russell. Ao aprobar as oposici\u00f3ns como profesor de guitarra no Conservatorio de Vigo, trasladouse \u00e1 cidade ol\u00edvica.\nObra.\nD\u00faos de guitarra e frauta con Fernando Ra\u00f1a:"}
{"id": "268969", "revid": "5863", "url": "https://gl.wikipedia.org/wiki?curid=268969", "title": "Manuel Casariego", "text": "Manuel Casariego Bares-Rey, finado en Ortigueira o 21 de maio de 1952, foi un banqueiro e pol\u00edtico galego.\nTraxectoria.\nEra socio de Manuel Sandomingo Crego na casa de banca Sandomingo Hermano y Casariego establecida en Ortigueira, que despois foi sucursal do Banco Pastor. Escribiu no xornal coru\u00f1\u00e9s \"La Ma\u00f1ana\", e fundou \"El Eco Ortegano\", \"La Opini\u00f3n de Ortigueira\" e \"La Opini\u00f3n\", con textos de cuesi\u00f3ns econ\u00f3micas e sociais. Tam\u00e9n escribiu na revista madrile\u00f1a \"Nueva Econom\u00eda Nacional\".\nFoi alcalde de Ortigueira de 1914 a 1915. Foi elixido deputado provincial como liberal-prietista polo distrito de Ferrol-Ortigueira en outubro de 1915, para substitu\u00edr o falecido Manuel Sandomingo, permanecendo no posto at\u00e9 novembro de 1917, cando dimitiu logo de ser elixido concelleiro. Volveu ser nomeado alcalde de Ortigueira en xaneiro de 1918, dimitindo en maio dese ano. Volveu ser deputado provincial entre 1920 e 1923. Na Segunda Rep\u00fablica presidiu a Asociaci\u00f3n Uni\u00f3n Republicana que se constitu\u00edu en 1931 e presentouse \u00e1s elecci\u00f3ns a Cortes de 1931 pero non foi elixido. Militou no Partido Radical e desenvolveu dende \"La Voz de Galicia\" unha campa\u00f1a contra a corporaci\u00f3n municipal presidida por Jes\u00fas Fojo D\u00edaz.\nEn 1946 foi elixido membro correspondente da Real Academia Galega.\nVida persoal.\nCasou con Carmen D\u00e1vila en 1905."}
{"id": "268973", "revid": "89787", "url": "https://gl.wikipedia.org/wiki?curid=268973", "title": "Vicente Donato Villarnovo", "text": "Vicente Donato Villarnovo L\u00f3pez, finado en Ortigueira en decembro de 1903, foi un pol\u00edtico galego.\nTraxectoria.\nDo Partido Liberal Fusionista, foi elixido deputado polo distrito de Ortigueira en 1881 e 1886. Abandonou o Partido Liberal e pasouse \u00e1s filas conservadoras e foi nomeado alcalde de Ortigueira en 1891. Volveu ser nomeado alcalde de Ortigueira en 1897."}
{"id": "268974", "revid": "1888", "url": "https://gl.wikipedia.org/wiki?curid=268974", "title": "Vicente Donato Villarnovo L\u00f3pez", "text": ""}
{"id": "268977", "revid": "1131", "url": "https://gl.wikipedia.org/wiki?curid=268977", "title": "Fernando Arteaga Alzaga", "text": "Fernando Arteaga Alzaga, nado en Abadi\u00f1o (Biscaia) o 27 de febreiro de 1960, \u00e9 un exfutbolista vasco, que xogaba na demarcaci\u00f3n de extremo esquerdo.\nTraxectoria.\nComezou a xogar no Cultural Durango, pasando con 20 anos ao Bilbao Athletic. Ao segundo ano en Lezama debutou co primeiro equipo na Copa do Rei, por\u00e9n non chegou a debutar en Primeira Divisi\u00f3n. Ao ano seguinte xogou no Cartagena FC, da Segunda Divisi\u00f3n, coincidindo co servizo militar obrigatorio. Divisi\u00f3n na que tam\u00e9n xogou no filial bilba\u00edno un ano despois.\nA comezos da tempada 1984/85 ficha polo Celta de Vigo que buscaba o ascenso a Primeira Divisi\u00f3n, obxectivo que conseguiu o equipo. Estivo no Celta un total de catro tempadas, ao final das cales fichou polo Real Burgos de Segunda Divisi\u00f3n.\nFinalmente retirouse xogando no M\u00e9rida UD na Segunda Divisi\u00f3n B."}
{"id": "268978", "revid": "1131", "url": "https://gl.wikipedia.org/wiki?curid=268978", "title": "Manuel Agujetas Cupido", "text": "Manuel Mar\u00eda Agujetas Cupido, nado en Badaxoz o 28 de marzo de 1960, \u00e9 un exfutbolista m\u00e1is co\u00f1ecido como Manolo, que xogaba na demarcaci\u00f3n de centrocampista."}
{"id": "268979", "revid": "29398", "url": "https://gl.wikipedia.org/wiki?curid=268979", "title": "Estoril Praia", "text": ""}
{"id": "268980", "revid": "5749", "url": "https://gl.wikipedia.org/wiki?curid=268980", "title": "Carlos Manuel Da Silva Freire", "text": "Carlos Manuel Da Silva Freire, nado en Sintra o 18 de abril de 1959, \u00e9 un exfutbolista portugu\u00e9s m\u00e1is co\u00f1ecido como Carlos Freire, que xogaba na demarcaci\u00f3n de dianteiro.\nTraxectoria.\nTras unha ampla traxectoria no f\u00fatbol portugu\u00e9s, no que foi d\u00faas veces campi\u00f3n de liga e outras d\u00faas de Copa, firmou polo Celta de Vigo o 5 de agosto de 1986 de cara a tempada 1986/87, na que o obxectivo do equipo era o ascenso a Primeira Divisi\u00f3n. No Celta formou dianteira con Pichi Lucas e Baltazar.\nNa primeira parte da tempada tivo un bo papel a\u00ednda que non chegou a asentarse no equipo, xogando 17 encontros, polo que a mediados de febreiro de 1987 equipo e xogador chegan ao acordo de rescindir o contrato para deixar libre unha praza de estranxeiro, praza que ocupar\u00eda Jimmy Hagan."}
{"id": "268988", "revid": "89787", "url": "https://gl.wikipedia.org/wiki?curid=268988", "title": "Dichato", "text": "Dichato \u00e9 unha localidade chilena da comuna de Tom\u00e9, na provincia de Concepci\u00f3n, rexi\u00f3n de Biob\u00edo. Segundo os datos dispo\u00f1ibles do censo INE de 2002, a localidade ti\u00f1a un total de 3.059 habitantes. O xentilicio da localidade \u00e9 dichatino/a. Dichato \u00e9 un porto de pesca, e tam\u00e9n \u00e9 unha zona balnearia e tur\u00edstica no sur de Chile. O terremoto e o tsunami do 27 de febreiro de 2010 afectou moito \u00e1 localidade e o seu sector plano, onde a forza do mar destru\u00edu todo no seu cami\u00f1o."}
{"id": "268990", "revid": "1131", "url": "https://gl.wikipedia.org/wiki?curid=268990", "title": "Universidade de Chile", "text": "A Universidade de Chile (en castel\u00e1n: \"Universidad de Chile\") \u00e9 unha universidade p\u00fablica e tradicional, situada na cidade de Santiago de Chile. A universidade \u00e9 a maior e a m\u00e1is antiga instituci\u00f3n de ensino superior en Chile e unha das m\u00e1is antigas universidades en Am\u00e9rica Latina. A instituci\u00f3n foi fundada o 17 de setembro de 1842 como a substituci\u00f3n e continuaci\u00f3n da antiga e colonial Real Universidade de San Felipe, que foi fundada en 1738. Entre os seus titulados fai vinte xefes de estado e dous ga\u00f1adores do Premio Nobel."}
