{"id": "229454", "revid": "23204", "url": "https://gl.wikipedia.org/wiki?curid=229454", "title": "Kiko Arg\u00fcello", "text": "Francisco Jos\u00e9 G\u00f3mez-Arg\u00fcello Wirtz, co\u00f1ecido como Kiko Arg\u00fcello, nado en Le\u00f3n o 9 de xaneiro de 1939 \u00e9 un pintor espa\u00f1ol, do Cami\u00f1o Neocatecumenal.\nTraxectoria.\nEstudou Belas Artes na Academia de San Fernando de Madrid. En 1959 recibe o Premio Nacional Extraordinario de Pintura. Frecuenta ambientes culturais e universitarios de esquerda, existencialistas e de loita antifranquista, ata a s\u00faa conversi\u00f3n a un cristianismo contestatario que busca novas formas de expresi\u00f3n e que se sente inc\u00f3modo no catolicismo tradicional en Espa\u00f1a aliado co franquismo. Neste sentido, estivo vinculado ao movemento renovador e, naquel momento progresista, de Cursillos de Cristiandad.\nNesa conversi\u00f3n infl\u00fae a s\u00faa insatisfacci\u00f3n pola falta de resposta que para el presentan autores como Jean Paul Sartre, Albert Camus ou Nietzsche e o descubrimento de Henri Bergson. Nesta li\u00f1a forma un grupo, \"Gremio 62\", que pretende a renovaci\u00f3n da expresi\u00f3n art\u00edstica do catolicismo oficial que xulga anquilosado e conservador. Obt\u00e9n unha axuda da Fundaci\u00f3n Juan March co fin de abrir espazos de encontro co protestantismo e os movementos m\u00e1is avanzados e progresistas do cristianismo europeo. Fronte ao antisemitismo do franquismo, afonda nas ra\u00edces hebraicas do cristianismo e tende pontes co xuda\u00edsmo.\nA influencia de Francisco de As\u00eds e Charles Foucauld l\u00e9vao a renunciar aos seus bens e irse a vivir nas barracas de Palomeras Altas, en Madrid. Naquela \u00e9poca, esta era unha bolsa de marxinaci\u00f3n, insalubridade e delincuencia, ignorada polas autoridades franquistas. Al\u00ed, dun xeito espont\u00e1neo, e aplicando as tendencias m\u00e1is avanzadas do catolicismo a\u00ednda preconciliar, vai dinamizando comunidades cristi\u00e1s que se xuntan para a celebraci\u00f3n da Eucarist\u00eda, a lectura de Biblia e a axuda mutua. Durante esa \u00e9poca co\u00f1ece a Carmen Hern\u00e1ndez, unha licenciada en qu\u00edmicas que se preparaba para ir de misioneira a Bolivia, pero que optou por quedar nas chabolas e compartir o proxecto de Kiko Arg\u00fcello.\nO intento por parte da polic\u00eda franquista de derrubar as barracas, enfr\u00e9ntao coas forzas de orde p\u00fablica do r\u00e9xime. Kiko Arg\u00fcello acode ao arcebispo monse\u00f1or Morcillo, un xerarca eclesi\u00e1stico con posici\u00f3ns de centro fronte \u00e1s posici\u00f3ns de dereita inmobilista do bispo Guerra Campos e o progresismo de Taranc\u00f3n. Morcillo presentouse persoalmente no lugar do conflito e garantiulle a s\u00faa protecci\u00f3n a Kiko Arg\u00fcello.\nAl\u00ed o arcebispo descobre as comunidades que agromaron ao redor de Kiko Arg\u00fcello e Carme Hern\u00e1ndez e anima a estes a espallar a experiencia, primeiro en Espa\u00f1a e despois en Italia e o resto do mundo. En Italia, viviu nas chabolas do Borguetto Latino de Roma.\nFoi convidado varias veces como laico aos s\u00ednodos dos bispos convocados por Xo\u00e1n Paulo II. Bieito XVI someteu a exame certos aspectos da s\u00faa liturxia e mensaxe.\nKiko Arg\u00fcello retomou a s\u00faa actividade art\u00edstica. \u00c9 o pintor de iconas bizantinas e as vidreiras vangardistas da catedral da Almudena, obra que recibiu duras cr\u00edticas por parte do mundo cultural madrile\u00f1o.\nTam\u00e9n \u00e9 compositor dunha sinfon\u00eda adicada ao sufrimento dos inocentes\nPensamento e cr\u00edticas.\nKiko Arg\u00fcello non escribiu ningunha obra te\u00f3rica onde expo\u00f1a o seu pensamento, pero este at\u00f3pase esparexido na s\u00faa predicaci\u00f3n p\u00fablica e nas s\u00faas catequeses, moi discutidas nos ambientes eclesi\u00e1sticos e ecum\u00e9nicos.\nA crise do catolicismo conservador e a apostas\u00eda de Europa.\nKiko Arg\u00fcello entende que a transmisi\u00f3n da fe do catolicismo tradicional est\u00e1 en crise. Considera que Europa est\u00e1 optando por unha apostas\u00eda pr\u00e1ctica que, ao seu parecer, leva \u00e1 poboaci\u00f3n \u00e1 alienaci\u00f3n propia da idolatr\u00eda do di\u00f1eiro, o culto ao prestixio social, o materialismo, o individualismo e o consumismo compulsivo. Isto para el \u00e9 causa da destruci\u00f3n da persoa, da s\u00faa soidade radical e do seu sufrimento. O home arela ser, pero a s\u00faa identidade como criatura, que est\u00e1 chamada ao amor e \u00e1 comu\u00f1\u00f3n, est\u00e1 ameazada dramaticamente pola nada, pola morte \u00f3ntica.\nA s\u00faa antropolox\u00eda, tachada de pesimista, \u00e9 moi similar \u00e1 de Lutero ao defender a radical incapacidade do ser humano de superar o que lle escraviza (o pecado) e a imposibilidade sen a graza de liberar a s\u00faa condici\u00f3n persoal para poder amar incluso ao inimigo. Denuncia o esquecemento da visi\u00f3n escatolox\u00eda da vida cristi\u00e1, \u00fanica maneira de dar unha dimensi\u00f3n transcendente e esperanzada \u00e1 loita pola xustiza. Isto l\u00e9vao tam\u00e9n a apreciar a insuficiencia do marxismo que s\u00f3 outorga un sentido eficaz para a \u00faltima xeraci\u00f3n que acade o estado socialista pero se esquece dos torturados e esmagados de toda a historia humana marcada polo mal e o pecado. Sectores progresistas ven nisto unha falla de compromiso social e unha visi\u00f3n espiritualista narcotizante contraria \u00e1 doutrina social da Igrexa e mesmo ao maxisterio papal\nO kerigma.\nDefende que a maneira de reevanxelizar no d\u00eda de hoxe \u00e9 volvendo \u00e1s ra\u00edces da primeira predicaci\u00f3n dos Ap\u00f3stolos. Esta consiste no anuncio do \"Kerigma\". En s\u00edntese tr\u00e1tase, segundo el, da \"necedade da predicaci\u00f3n\" (Paulo) cuxo contido \u00e9 o amor de Deus ao home, sexa cal sexa a s\u00faa conduta e condici\u00f3n vital e existencial. S\u00f3 o amor de Deus manifestado plenamente no home Xes\u00fas de Nazaret como Cristo crucificado e resucitado abre ao home un cami\u00f1o de liberdade por onde pode transitar seguindo pasos an\u00e1logos ao catecumenado dos primeiros cristi\u00e1ns. Sectores da dereita eclesi\u00e1stica ven nisto un anacronismo contrario \u00e1 tradici\u00f3n.\nAs comunidades.\nO home \u00e9 un ser en relaci\u00f3n, imaxe de Deus mesmo que \u00e9 unidade no amor (Santa Trindade). En consecuencia, s\u00f3 pode reconstru\u00edr o seu ser en comunidade. Non hai cristianismo veraz sen pequenas comunidades onde o home experimente a s\u00faa verdade mediante un cami\u00f1o de autoco\u00f1ecemento do que o aliena e a s\u00faa incapacidade de amar ao outro. O home experimenta, parafraseando a Sartre, que o inferno \u00e9 o outro, s\u00f3 a graza vivida cos demais \u00e1 luz da Palabra de Deus e alimentada no sacramento da eucarist\u00eda, daralle o don de amar. Kiko Arg\u00fcello entende que este \u00e9 o \u00fanico vieiro para rexenerar unha Igrexa que esmorece. O mundo, segundo Kiko Arg\u00fcello, volver\u00e1 a crer cando vexa o amor e a unidade realizado en pequenas comunidades cristi\u00e1ns que renoven a vida de cada parroquia. Sectores conservadores ven nisto a ameaza dunha Igrexa distinta e paralela \u00e1 estrutura xer\u00e1rquica secular.\nSignificaci\u00f3n.\nKiko Arg\u00fcello \u00e9 o fundador dun movemento en expansi\u00f3n con m\u00e1is dun mill\u00f3n de seguidores nos cinco continentes que non se conciben como tal movemento sen\u00f3n como seguidores dun cami\u00f1o de iniciaci\u00f3n cristi\u00e1 concibido especialmente para os afastados e os descridos. Tras varias d\u00e9cadas de exame, a Igrexa Cat\u00f3lica reco\u00f1eceu oficialmente este movemento como un itinerario para achegarse e descubrir vivencial e existencialmente a fe cristi\u00e1. A aprobaci\u00f3n dos Estatutos do cami\u00f1o neocatecumenal pola Santa S\u00e9 produciuse no ano 2008\nA mensaxe de Kiko Arg\u00fcello e os ritos do cami\u00f1o, moi participativos e asemblearios (monici\u00f3ns e comentarios dos laicos e non s\u00f3 homil\u00edas; responsables laicos das comunidades, inclu\u00eddas mulleres, fronte ao rol tradicional dos p\u00e1rrocos; disposici\u00f3n en c\u00edrculo en torno \u00e1 mesa prescindindo do altar; comu\u00f1\u00f3n nas d\u00faas especies dunha mesma copa, en contraste coa misa convencional, utilizaci\u00f3n de linguas vern\u00e1culas, fronte ao lat\u00edn) xeran desconfianza e oposici\u00f3n nos sectores conservadores da Igrexa. Por\u00e9n as posici\u00f3ns duras de Kiko Arg\u00fcello contra o aborto, a prohibici\u00f3n aos divorciados das comunidades de volver a casar, e a s\u00faa interpretaci\u00f3n rigorista da enc\u00edclica de Paulo VI \"Humanae Vitae\", suscitoulle as reservas dos movementos progresistas que o acusan de fundamentalista e sectario.\nO seu personalismo na direcci\u00f3n do movemento a trav\u00e9s de equipos itinerantes formados por un sacerdote, unha muller e un laico e a imposici\u00f3n de cantos e pinturas dos que \u00e9 autor fano sospeitoso dun culto \u00e1 personalidade."}
{"id": "229455", "revid": "22795", "url": "https://gl.wikipedia.org/wiki?curid=229455", "title": "Dent\u00edculos d\u00e9rmicos", "text": ""}
{"id": "229456", "revid": "39164", "url": "https://gl.wikipedia.org/wiki?curid=229456", "title": "Briand", "text": ""}
{"id": "229457", "revid": "39164", "url": "https://gl.wikipedia.org/wiki?curid=229457", "title": "Sindical vermella", "text": ""}
{"id": "229458", "revid": "39164", "url": "https://gl.wikipedia.org/wiki?curid=229458", "title": "Confederaci\u00f3n latinoamericana", "text": ""}
{"id": "229459", "revid": "39164", "url": "https://gl.wikipedia.org/wiki?curid=229459", "title": "Opositor", "text": ""}
{"id": "229460", "revid": "39164", "url": "https://gl.wikipedia.org/wiki?curid=229460", "title": "Suu Kyi", "text": ""}
{"id": "229461", "revid": "56817", "url": "https://gl.wikipedia.org/wiki?curid=229461", "title": "Dent\u00edculo", "text": "O termo dent\u00edculo, derivado do lat\u00edn \"dentic\u016dlus\", diminutivo de \"dens, dentis\", \"dente\", pode referirse a:"}
{"id": "229462", "revid": "23204", "url": "https://gl.wikipedia.org/wiki?curid=229462", "title": "Aquisgr\u00e1n", "text": "Aquisgr\u00e1n (, , ) \u00e9 unha cidade alem\u00e1 do \"Land\" de Renania do Norte-Westfalia localizada xunto \u00e1 fronteira con B\u00e9lxica e os Pa\u00edses Baixos, a 65\u00a0km de Colonia, constit\u00fae a cidade m\u00e1is ao oeste de Alema\u00f1a, e lev\u00e1ntase a 191 metros sobre o nivel do mar, a\u00ednda que o seu punto m\u00e1is alto \u00e9 de 410. A poboaci\u00f3n \u00e9 de 260.454 (2011)\nHistoria.\nOs romanos chamaron \u00e1s fontes termais sulfurosas da zona \"Aquis Granum\" , e canaliz\u00e1ronas para utilizalas como caldas. Tras a marcha dos romanos estiveron abandonadas ata o s\u00e9culo VIII, aparecendo ent\u00f3n co nome de \"Aquis Villa\". No ano 768, Carlomagno chegou a Aquisgr\u00e1n pola primeira vez, gustoulle a zona e vinte anos despois comezou a constru\u00edr un palacio, a s\u00faa capela palatina vaise converter na catedral de Aquisgr\u00e1n que comezou a constru\u00edrse no ano 796 e Carlomagno pasou a maior\u00eda dos invernos que van do ano 800 ata a s\u00faa morte acontecida en 814 en Aquisgr\u00e1n para utilizar as caldas. \u00c1 s\u00faa morte soterrouse na capela.\nNo ano 936, coroaron a Od\u00f3n I rei na catedral e desde ent\u00f3n Aquisgr\u00e1n foi o lugar de coroamento dos reis do Sacro Imperio Xerm\u00e1nico durante os seguintes 600 anos, o \u00faltimo foi Fernando I en 1531. Durante toda a Idade Media Aquisgr\u00e1n foi unha das cidades m\u00e1is grandes do Imperio, en 1166 declar\u00e1rona Cidade Libre Imperial separada do Ducado de Baixa Lorena. En 1668 asinouse o Tratado de Aquisgr\u00e1n logo da Guerra de Devoluci\u00f3n. Despois da Guerra dos Trinta Anos permaneceu tan s\u00f3 como unha cidade de importancia rexional. En 1801 pasou a ser anexionada por Francia pero o Congreso de Viena de 1815 asignouna a Prusia. Cara a 1880 a s\u00faa poboaci\u00f3n era de 80.000 persoas e era un importante n\u00f3 de comunicaci\u00f3ns ferroviarias, convert\u00e9ndose nun n\u00facleo manufactureiro onde se fabricaba ferro para os ferrocarr\u00eds e fibelas, bot\u00f3ns e agullas, destacando ademais en tabaco, e en tecidos de la e seda. Durante a segunda guerra mundial quedou moi danada, destru\u00edndo os bombardeos dous terzos da cidade e foi, o 21 de outubro de 1944, a primeira cidade alem\u00e1 ocupada polas tropas aliadas.\nEconom\u00eda.\nAquisgr\u00e1n conta con plantas industriais, en especial t\u00e9xtiles, sider\u00farxicas e qu\u00edmicas pero recentemente tam\u00e9n se estableceron empresas tecnol\u00f3xicas so o pulo da Universidade T\u00e9cnica de Aquisgr\u00e1n, situ\u00e1ndose nunha das rexi\u00f3ns economicamente m\u00e1is vigorosas da Uni\u00f3n Europea."}
{"id": "229464", "revid": "1410", "url": "https://gl.wikipedia.org/wiki?curid=229464", "title": "Alemannia Aachen", "text": "O Alemannia Aachen \u00e9 un club hist\u00f3rico do f\u00fatbol alem\u00e1n, fundouse o 16 de setembro de 1900 en Aquisgr\u00e1n xogando a maior parte da s\u00faa historia na segunda divisi\u00f3n, a\u00ednda que militou na m\u00e1xima divisi\u00f3n da Bundesliga entre 1967 e 1970 e de novo na tempada 2006-2007. Ao rematar a tempada 2011-12 baixou \u00e1 terceira divisi\u00f3n e entrou en bancarrota polo que poder\u00edan deixar as ligas nacionais e pasar a xogar en rexionais ao remate da tempada 2012-13. O equipo xoga no estadio Tivoli."}
{"id": "229465", "revid": "85894", "url": "https://gl.wikipedia.org/wiki?curid=229465", "title": "A Aguieira, Lesende, Lousame", "text": "A Aguieira \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 3 habitantes (1 home e 2 mulleres)."}
{"id": "229466", "revid": "22570", "url": "https://gl.wikipedia.org/wiki?curid=229466", "title": "B\u00e9xeres, Lesende, Lousame", "text": "B\u00e9xeres \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia."}
{"id": "229467", "revid": "85894", "url": "https://gl.wikipedia.org/wiki?curid=229467", "title": "Cairo, Lesende, Lousame", "text": "Cairo \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 22 habitantes (11 homes e 11 mulleres)."}
{"id": "229468", "revid": "85894", "url": "https://gl.wikipedia.org/wiki?curid=229468", "title": "Horta, Lesende, Lousame", "text": "Horta \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia."}
{"id": "229469", "revid": "85894", "url": "https://gl.wikipedia.org/wiki?curid=229469", "title": "O Mir\u00f3n, Lesende, Lousame", "text": "O Mir\u00f3n \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 27 habitantes (15 homes e 12 mulleres)."}
{"id": "229470", "revid": "85894", "url": "https://gl.wikipedia.org/wiki?curid=229470", "title": "Quint\u00e1ns, Lesende, Lousame", "text": "Quint\u00e1ns \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 116 habitantes (56 homes e 60 mulleres)."}
{"id": "229471", "revid": "85894", "url": "https://gl.wikipedia.org/wiki?curid=229471", "title": "Soutorredondo, Lesende, Lousame", "text": "Soutorredondo \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 15 habitantes (9 homes e 6 mulleres)."}
{"id": "229472", "revid": "98629", "url": "https://gl.wikipedia.org/wiki?curid=229472", "title": "Dent\u00edculo (arquitectura)", "text": "Os dent\u00edculos son motivos ornamentais en forma de pequenos bloques repetritivos moi utilizados nas arquitecturas grega e romana cl\u00e1sicas, as\u00ed como na neocl\u00e1sica.\nOs dent\u00edculos son fest\u00f3ns rectangulares praticados sobre un longo list\u00f3n (listel) destinados a romper os treitos de luz horizontal dunhe moldura e proxectar sombras cortadas por debaixo do sa\u00ednte producido pola cornixa dos entablamentos das ordes x\u00f3nica ou corintia.\nXeralmente te\u00f1en unha altura dupla da s\u00faa lonxitude, e est\u00e1n separados uns fdos outros por unm espazo baleiro ou met\u00e1tomo de lonxitude igual \u00e1 metade do dent\u00edculo.\nHistoria.\nO arquitecto romano Vitruvio (s\u00e9culo I a.C.) dic\u00eda que representaban a terminaci\u00f3n de trabes, como se encontran na s\u00faa forma m\u00e1is desenvolvida nos templos x\u00f3nicos de Asia Menor, as tumbas de Licia e os p\u00f3rticos e tumbas do imperio Aquem\u00e9nida, que simulan en pedra a t\u00edpica estrutura de madeira, deixando poucas d\u00fabidas sobre a s\u00faa orixe.\nO exemplo m\u00e1is antigo \u00e9 o que se encontra na tumba de Dar\u00edo o Grande, aproximadamente 500 a.C., esculpido na rocha, e copiando o p\u00f3rtico do seu palacio.\nO seu primeiro emprego en Atenas est\u00e1 na cornixa das cari\u00e1tides, no p\u00f3rtico do Erectei\u00f3n (480 a.C.). Cando m\u00e1is tarde se utiliza no sa\u00ednte da cornixa da lanterna de Lis\u00edcrates, as dimensi\u00f3ns son moito m\u00e1is pequenas. Nos \u00faltimos templos x\u00f3nicos, como o de Priene, mantense a\u00ednda o tama\u00f1o grande.\nO dent\u00edculo foi a principal decoraci\u00f3n das cornixas no per\u00edodo romano e no Renacemento italiano. Como regra xeral, a proxecci\u00f3n do dent\u00edculo \u00e9 igual ao seu ancho, e os espazos intermedios equivalen \u00e1 metade do ancho."}
{"id": "229473", "revid": "4817", "url": "https://gl.wikipedia.org/wiki?curid=229473", "title": "Echo 1", "text": ""}
{"id": "229474", "revid": "4817", "url": "https://gl.wikipedia.org/wiki?curid=229474", "title": "Echo 2", "text": ""}
{"id": "229478", "revid": "1888", "url": "https://gl.wikipedia.org/wiki?curid=229478", "title": "Soutorredondo", "text": "O top\u00f3nimo Soutorredondo pode referirse a dous lugares de Galicia:"}
{"id": "229480", "revid": "22795", "url": "https://gl.wikipedia.org/wiki?curid=229480", "title": "Microorganismos", "text": ""}
{"id": "229487", "revid": "1131", "url": "https://gl.wikipedia.org/wiki?curid=229487", "title": "CPI Pontecesures", "text": "O Centro p\u00fablico integrado de Pontecesures \u00e9 un centro educativo situado na r\u00faa Avelino Pousa Antelo do concello de Pontecesures.\nHistoria e caracter\u00edsticas.\n\u00c9 o \u00fanico centro educativo do Concello. Foi remodelado completamente no curso 1997-1998. Conta con xornada continuada e o claustro est\u00e1 integrado por 41 profesoras e profesores repartidos entre Infantil, Primaria e Secundaria Obrigatoria.\n\u00c9 un centro constitu\u00eddo por tres edificios relacionados entre si a trav\u00e9s de espazos libres e pistas deportivas."}
{"id": "229489", "revid": "6750", "url": "https://gl.wikipedia.org/wiki?curid=229489", "title": "Redwood City", "text": "Redwood City \u00e9 unha cidade californiana situada na pen\u00ednsula de San Francisco, a 43 quil\u00f3metros ao sur de San Francisco e 39 ao norte de San Jose. A historia de Redwood City vai dende a s\u00faa primeira ocupaci\u00f3n por parte do pobo Ohlone, a s\u00faa tradici\u00f3n como porto adicado ao comercio de madeira e a outros bens, ata a elecci\u00f3n da cidade como capital do condado de San Mateo. Hoxe en d\u00eda a cidade \u00e9 co\u00f1ecida por ser a sede de varas compa\u00f1\u00edas tecnol\u00f3xicas, como Oracle e Electronic Arts. No censo do ano 2010, a cidade ti\u00f1a un total de 76.815 habitantes. O porto de Redwood City \u00e9 o \u00fanico profundo da ba\u00eda de San Francisco Bay."}
{"id": "229492", "revid": "22570", "url": "https://gl.wikipedia.org/wiki?curid=229492", "title": "Congreso de Aquisgr\u00e1n (1748)", "text": "O Congreso de Aquisgr\u00e1n celebrouse na cidade libre de Aquisgr\u00e1n un congreso diplom\u00e1tico co prop\u00f3sito de chegar a unha soluci\u00f3n que puxera fin \u00e1 Guerra de Sucesi\u00f3n Austr\u00edaca. As sesi\u00f3ns comezaron o 24 de abril de 1748 participando delegaci\u00f3ns de Gran Breta\u00f1a, Francia, Provincias Unidas, Austria, Sarde\u00f1a, Espa\u00f1a, M\u00f3dena e X\u00e9nova. Entre o 30 de abril e o 21 de maio asin\u00e1ronse acordos preliminares e o 18 de outubro asinouse o Tratado definitivo na casa do concello da cidade, neg\u00e1ndose Sarde\u00f1a a asinalo."}
{"id": "229494", "revid": "72012", "url": "https://gl.wikipedia.org/wiki?curid=229494", "title": "Besse Cooper", "text": "Besse Berry Cooper (de solteira Brown), nada en Sullivan (Tennessee) o 26 de agosto de 1896 e finada en Monroe (Xeorxia) o 4 de decembro de 2012, foi unha supercentenaria estadounidense. Sendo mestra retirada, converteuse na persoa viva m\u00e1is anci\u00e1 do mundo o 21 de xu\u00f1o de 2011 logo da morte da brasileira Maria Gomes Valentim. Cooper foi, ademais, unha das 10 persoas m\u00e1is lonxevas de t\u00f3dolos tempos, e a \u00faltima persoa viva verificada nada en 1896."}
{"id": "229496", "revid": "56817", "url": "https://gl.wikipedia.org/wiki?curid=229496", "title": "Burden in My Hand", "text": "\"Burden in My Hand\" \u00e9 unha canci\u00f3n da banda estadounidense de grunge Soundgarden, publicada como segundo sinxelo do seu \u00e1lbum \"Down on the Upside\" o 18 de setembro de 1996. Composta polo seu l\u00edder Chris Cornell, \"Burden in My Hand\" chegou ao n\u00famero 1 da lista da \"Billboard Mainstream Rock Tracks\", pasando cinco semanas nesa posici\u00f3n. O tema foi inclu\u00eddo no recompilatorio do ano 1997 \"A-Sides\".\nListaxe de canci\u00f3ns.\nTodos os temas compostos por Chris Cornell ag\u00e1s onde se indique."}
{"id": "229497", "revid": "56817", "url": "https://gl.wikipedia.org/wiki?curid=229497", "title": "Blow Up the Outside World", "text": "\"Blow Up the Outside World\" \u00e9 unha canci\u00f3n da banda estadounidense de grunge Soundgarden, publicada como terceiro sinxelo do seu \u00e1lbum \"Down on the Upside\" o 18 de novembro de 1996. Coposta polo seu l\u00edder Chris Cornell, \"Blow Up the Outside World\" chegou ao n\u00fameor 1 da lista da \"Billboard Mainstream Rock Tracks\", posici\u00f3n que mantivo durante catro semanas. O tema foi inclu\u00eddo no \u00e1lbum recompilatorio de 1997 \"A-Sides\".\nListaxe de canci\u00f3ns.\nTodos os temas compostos por Chris Cornell ag\u00e1s onde se indique."}
{"id": "229498", "revid": "92340", "url": "https://gl.wikipedia.org/wiki?curid=229498", "title": "Dina Manfredini", "text": "Dina Manfredini (nada Guerri), nada o 4 de abril de 1897 en Pievepelago (Emilia-Roma\u00f1a) e finada o 17 de decembro de 2012 en Johnston (Iowa, Estados Unidos), foi unha supercentenaria italoamericana. Tr\u00e1tabase da persoa viva m\u00e1is anci\u00e1 do mundo, tras o finamento de Besse Cooper o 4 de decembro de 2012. Foi a italiana m\u00e1is lonxeva at\u00e9 a data.&lt;br&gt;\nActualmente a persoa viva m\u00e1is anci\u00e1 do mundo \u00e9 o xapon\u00e9s Jiroemon Kimura"}
{"id": "229499", "revid": "98629", "url": "https://gl.wikipedia.org/wiki?curid=229499", "title": "Tonight and the Rest of My Life", "text": "Tonight and the Rest of My Life \u00e9 o \u00e1lbum de estrea da artista estadounidense Nina Gordon, co-fundadora da banda Veruca Salt, editado o 27 de xu\u00f1o do 2000 a trav\u00e9s do selo Warner Bros. Records. O disco foi gravado con Bob Rock no seu estudo en Maui (Hawai).\nListaxe de canci\u00f3ns.\nTodos os temas compostos por Nina Gordon ag\u00e1s onde se indique."}
{"id": "229501", "revid": "22570", "url": "https://gl.wikipedia.org/wiki?curid=229501", "title": "Gran Premio de B\u00e9lxica de 1965", "text": "Resultados do Gran Premio de B\u00e9lxica de F\u00f3rmula 1 de disputado en Spa-Francorchamps o 13 de xu\u00f1o de 1965. Foi a terceira carreira da tempada de F\u00f3rmula Un de ."}
{"id": "229503", "revid": "5863", "url": "https://gl.wikipedia.org/wiki?curid=229503", "title": "\u00c1lvaro Xos\u00e9 L\u00f3pez Mira", "text": "\u00c1lvaro Xos\u00e9 L\u00f3pez Mira, nado en Pontevedra o 23 de xullo de 1962, \u00e9 un politic\u00f3logo galego.\nTraxectoria.\nDoutor en Dereito Constitucional pola UNED e licenciado en Ciencias Pol\u00edticas e Sociolox\u00eda na mesma Universidade, na actualidade exerce a docencia como Profesor Titular de Ciencia Pol\u00edtica e da Administraci\u00f3n na Facultade de Ciencias Sociais da Universidade de Vigo (campus de Pontevedra), da que foi o seu primeiro Vicedecano.\nFoi fundador da Fundaci\u00f3n Alexandre B\u00f3veda, redactor das Bases do \"Foro do Novo Estatuto\", membro da Comisi\u00f3n T\u00e9cnica de Dereito Galego no Consello da Cultura Galega. Colabora en diversas publicaci\u00f3ns, como \"Grial\", \"An\u00e1lise Empresarial\", \"Tempos Novos\" ou \"Madrygal. Revista de Estudios Gallegos\". Asemade, \u00e9 membro de sociedades cient\u00edficas espa\u00f1olas e estranxeiras e de diversos consellos de redacci\u00f3n editoriais."}
{"id": "229505", "revid": "22570", "url": "https://gl.wikipedia.org/wiki?curid=229505", "title": "Gran Premio de Francia de 1965", "text": "O Gran Premio de Francia de f\u00f3rmula 1 de celebrouse no circu\u00edto de Clermont Ferrand o 27 de xu\u00f1o de 1965."}
{"id": "229507", "revid": "4817", "url": "https://gl.wikipedia.org/wiki?curid=229507", "title": "Echo 1A", "text": ""}
{"id": "229512", "revid": "85894", "url": "https://gl.wikipedia.org/wiki?curid=229512", "title": "Aldea Grande de Lousame, Lousame, Lousame", "text": "Aldea Grande de Lousame \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 183 habitantes (98 homes e 85 mulleres)."}
{"id": "229513", "revid": "85894", "url": "https://gl.wikipedia.org/wiki?curid=229513", "title": "Berrimes, Lousame, Lousame", "text": "Berrimes \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 52 habitantes (26 homes e 26 mulleres)."}
{"id": "229514", "revid": "85894", "url": "https://gl.wikipedia.org/wiki?curid=229514", "title": "As Bouci\u00f1as, Lousame, Lousame", "text": "As Bouci\u00f1as \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 15 habitantes (9 homes e 6 mulleres)."}
{"id": "229515", "revid": "85894", "url": "https://gl.wikipedia.org/wiki?curid=229515", "title": "Brandia, Lousame, Lousame", "text": "Brandia \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 4 habitantes (ning\u00fan home e 4 mulleres)."}
{"id": "229516", "revid": "85894", "url": "https://gl.wikipedia.org/wiki?curid=229516", "title": "O Castro, Lousame, Lousame", "text": "O Castro \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 21 habitantes (13 homes e 8 mulleres)."}
{"id": "229517", "revid": "85894", "url": "https://gl.wikipedia.org/wiki?curid=229517", "title": "Cerquides, Lousame, Lousame", "text": "Cerquides \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 72 habitantes (31 homes e 41 mulleres)."}
{"id": "229518", "revid": "85894", "url": "https://gl.wikipedia.org/wiki?curid=229518", "title": "Ces, Lousame, Lousame", "text": "Ces \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 70 habitantes (37 homes e 33 mulleres)."}
{"id": "229519", "revid": "85894", "url": "https://gl.wikipedia.org/wiki?curid=229519", "title": "Chave, Lousame, Lousame", "text": "Chave \u00e9 un lugar da parroquia de Lousame no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 89 habitantes (42 homes e 47 mulleres).\nXentilicio.\nO seu xentilicio \u00e9 chaveiro."}
{"id": "229520", "revid": "88215", "url": "https://gl.wikipedia.org/wiki?curid=229520", "title": "Korisliiga", "text": "A Korsisliiga \u00e9 a m\u00e1xima categor\u00eda do baloncesto masculino en Finlandia. A competici\u00f3n naceu en 1939 e actualmente est\u00e1 integrada por 12 equipos. No formato actual de competici\u00f3n, cada equipo se enfronta ao resto un total de catro veces ao longo da tempada, facendo un total de 40 partidos. Os oito mellores equipos ao finalizar a liga regular clasif\u00edcanse para xogar os \"play-offs\" polo t\u00edtulo, onde todas as eliminatorias se xogan ao mellor de 5 partidos. O Pantterit \u00e9 o equipo m\u00e1is laureado da competici\u00f3n ao ter ga\u00f1ado 14 t\u00edtulos.\nEquipos.\nOs seguintes son os equipos que compiten na temporada 2022\u221223 da Korisliiga."}
{"id": "229522", "revid": "1888", "url": "https://gl.wikipedia.org/wiki?curid=229522", "title": "Brandia", "text": ""}
{"id": "229529", "revid": "56817", "url": "https://gl.wikipedia.org/wiki?curid=229529", "title": "Acid rock", "text": "O acid rock \u00e9 unha forma de rock psicod\u00e9lico caracterizado por longo solos instruentais, poucas (se ti\u00f1an algunha) letras, e improvisaci\u00f3n musical. O xornalista Tom Wolfe describe \u00e1 m\u00fasica influenciada polo LSD de The Doors, The Jimi Hendrix Experience, Pink Floyd, Iron Butterfly, Big Brother &amp; The Holding Company, Cream, Vanilla Fudge, Jefferson Airplane, Ultimate Spinach, Black Sabbath, Blue Cheer, Quicksilver Messenger Service, The Great Society, Stone Garden e The Grateful Dead como \"acid rock\" no seu libro sobre Ken Kesey e as s\u00faas \"Acid Tests\", \"The Electric Kool-Aid Acid Test\".\nO acid rock tam\u00e9n ref\u00edrese ao subconxunto de bandas de rock psicod\u00e9lico que formaron parte, ou estiveron influenciadas, do San Francisco Sound, e que tocaban m\u00fasica alta, pesada e con longos solos improvisados."}
{"id": "229530", "revid": "1576", "url": "https://gl.wikipedia.org/wiki?curid=229530", "title": "Live on I-5", "text": "Live on I-5 \u00e9 un \u00e1lbum ao vivo da banda estadounidense de grunge Soundgarden. Foi gravado durante a etapa pola costa oeste estadounidense da s\u00faa xira de 1996, e publicado o 22 de marzo do 2011. O disco foi anunciado, o primeiro ao vivo da s\u00faa carreira, o 13 de xaneiro do 2011 na s\u00faa p\u00e1xina web. O t\u00edtulo foi referencia \u00e1 estrada Interstate 5, que percorre a costa do Pac\u00edfico dos Estados Unidos. A banda contratou a Adam Kasper para gravar varios concertos cun cami\u00f3n alugado que t\u00f1a un gravador de 24 pistas. A edici\u00f3n do disco estaba prevista para despois da xira, pero separ\u00e1ronse e as cintas quedaron no Studio X (agora Bad Animals Studio)."}
{"id": "229531", "revid": "23204", "url": "https://gl.wikipedia.org/wiki?curid=229531", "title": "Celebration Rock", "text": "Celebration Rock \u00e9 o segundo \u00e1lbum da banda canadense de indie rock Japandroids, editado no Canad\u00e1 o 29 de maio do 2012 a trav\u00e9s do selo Polyvinyl Record Co. Gravado como unha continuaci\u00f3n da xira, \"Celebration Rock\" mestura influencias do punk rock e do rock cl\u00e1sico. O disco recibiu cr\u00edticas moi positivas e acadou o posto 37 da lista \"Billboard 200\"."}
{"id": "229532", "revid": "23204", "url": "https://gl.wikipedia.org/wiki?curid=229532", "title": "Clan Arthur", "text": "O Clan Arthur (en ) ou Clan MacArthur \u00e9 un clan escoc\u00e9s das Highlands que habitaron as terras do Lago Awe opostas a Inishail. \u00c9 un dos clans m\u00e1is antigos de Argyll. O Clan Arthur e o Clan Campbell comparten unha orixe com\u00fan, e nalg\u00fan momento, os MacArthurs desafiaron o liderado da familia Campbell. Unha p\u00f3la familiar dos MacArthurs na illa de Illa de Skye foron un sept dos MacDonalds de Sleat, e foron gaiteiros para os MacDonalds das Illas. A finais do s\u00e9culo XVIII, o xefe do clan morreu sen herdeiro, deixando o clan sen l\u00edder ata finais do s\u00e9culo XX. No 2002, foi reco\u00f1ecido o primeiro xefe do Clan Arthur despois de 230 anos.\nHistoria.\nHistoria antiga.\nDurante o reinado de Alexander III (r.1249-1286), o clan Campbell fixo a s\u00faa primeira aparici\u00f3n, e foi dividido en d\u00faas p\u00f3las familiares os \"Mac Cailinmor\" e os \"Mac Arthur\". O historiador do s\u00e9culo XIX William F. Skene escribiu que durante o reinado de Roberto I (r.1306\u20131329), os \"Mac Cailinmor\" (os Campbell) non posu\u00edan ninguha terra no que hoxe \u00e9 Argyll, mentres que a Mac Arthur, xefe da p\u00f3la \"Mac Arthur\" pertenc\u00edalle un extenso territorio no condado de Garmoran, o cal era o asentamento orixinal dos Campbell. Skene escribiu que \"\u00e9 polo tanto, imposible dubidar de que os Mac Arthur era daquela o xefe do clan, e esa posici\u00f3n mant\u00edvoa ata o reinado de Xacobe I de Escocia.\"\nArthur Campbell, da p\u00f3la \"Mac Arthur\", xunto con Neil Campbell, dos \"Mac Cailinmor\", apoiaron a Robert the Bruce e foron xenerosamente recompensados polo rei coas terras conquistadas \u00f3s inimigos. Arthur Campbell foi nomeado gardi\u00e1n do Castelo de Dunstaffnage al\u00e9n dun gran territorio no distrito de Lorn. Durante o reinado de David II, os \"Mac Cailinmor\" fix\u00e9ronse m\u00e1is poderosos debido \u00f3 matrimonio de Sir Neil Campbell coa irm\u00e1 de Robert I, e opux\u00e9ronse a que o control do clan fose dos \"Mac Arthur\" coa obtenci\u00f3n dunha carta \"Arthuro Campbell quod nulli subjictur pro terris nisi regi\" por Arthur Campbell.\nEn 1427, Xacobe I estableceu un parlamento en Inverness e convocou \u00f3s xefes das Highlands. Iain MacArthur, o xefe dos MacArthurs, foi un dos infelices que foron degolados polo rei de Escocia. Este xefe fora descrito como \"un gran pr\u00edncipe entre o seu propio pobo e l\u00edder de mil homes\"."}
{"id": "229533", "revid": "23204", "url": "https://gl.wikipedia.org/wiki?curid=229533", "title": "Clan MacArthur", "text": ""}
{"id": "229534", "revid": "865", "url": "https://gl.wikipedia.org/wiki?curid=229534", "title": "Soul Asylum", "text": "Soul Asylum \u00e9 unha banda estadounidense de rock alternativo formada en Minneapolis, Minnesota no ano 1983. O grupo fundouse orixinalmente en 1981 co nome Loud Fast Rules, coa formaci\u00f3n orixinal composta por Dan Murphy, Dave Pirner, Karl Mueller e Pat Morley. O \u00faltimo foi substitu\u00eddo por Grant Young en 1984.\nA banda gravou tres \u00e1lbums co selo Twin/Tone Records e dous con A&amp;M Records con pouco \u00e9xito comercial. Por\u00e9n, en 1992, publicaron o \u00e1lbum que chegar\u00eda a ser triplo platino \"Grave Dancers Union\", que conti\u00f1a a canci\u00f3n premiada cun Grammy \"Runaway Train\". Soul Asylum tam\u00e9n ter\u00eda un disco de platino con \"Let Your Dim Light Shine\" tres anos despois."}
{"id": "229535", "revid": "865", "url": "https://gl.wikipedia.org/wiki?curid=229535", "title": "My War", "text": "My War \u00e9 o segundo \u00e1lbum da banda estadounidense de hardcore punk Black Flag, editado a trav\u00e9s do selo SST Records no mes de marzo de 1984. \"My War\" foi publicado despois dun longo per\u00edodo no que a banda non lanzou ning\u00fan traballo debido a unha disputa legar con Unicorn Records.\nO fundador de Black Flag e principal compositor Greg Ginn tocou o baixo ademais da guitarra; \"Dale Nixon\" (acreditado como baixista no \u00e1lbum) \u00e9 un seud\u00f3nimo."}
{"id": "229536", "revid": "98629", "url": "https://gl.wikipedia.org/wiki?curid=229536", "title": "Tulipeiro", "text": "Os tulipeiros son \u00e1rbores pertencentes ao x\u00e9nero Liriodendron, da familia das magnoli\u00e1ceas. Consta de s\u00f3 d\u00faas especies de grandes \u00e1rbores de folla caediza, unha nativa da costa leste de Am\u00e9rica do Norte, a outra da China. Tam\u00e9n son chamados \u00e1rbores das tulipas.\nDescrici\u00f3n.\nReco\u00f1\u00e9cense facilmente polas s\u00faas caracter\u00edsticas follas, que pos\u00faen catro l\u00f3bulos na meirande parte dos casos e un corte cruzado con ap\u00e9ndice; o tama\u00f1o var\u00eda dende 8\u201317\u00a0cm de longo e 6\u201312\u00a0cm de largo en ambas as d\u00faas especies; o pec\u00edolo \u00e9 de 4\u201310\u00a0cm de longo. As follas das arbori\u00f1as novas adoitan ser m\u00e1is fondamente lobuladas que as das maduras (v\u00e9xanse as fotos, esquerda). Polo outono as follas t\u00f3rnanse amarelas ou pardo amareladas. \nAs flores te\u00f1en un di\u00e1metro de 4\u20138\u00a0cm con nove t\u00e9palos, tres curtos exteriores semellantes a s\u00e9palo, e seis interiores semellantes a p\u00e9talos, todos dunha cor amarela verdosa. Son superficialmente semellantes \u00e1 flor da tulipa ou tulip\u00e1n na forma, polo que se lle deu o nome de tulipeiro ou \u00e1rbore das tulipas. Os estames e mais os pistilos at\u00f3panse distribu\u00eddos a xeito de espiral derredor da espiga; os estames sobresaen, e os pistilos orixinan as s\u00e1maras. O froito \u00e9 dunha forma semellante a un cono de agregado de s\u00e1maras, cada unha delas pos\u00fae unha semente rugosa tetra\u00e9drica, cun bordo unido \u00e1 espiga central c\u00f3nica, e o outro bordo unido \u00e1 asa ou \u00e1.\nEspecies e cultivares.\nNo Cret\u00e1ceo, o x\u00e9nero estaba representado por varias especies, e amplamente distribu\u00eddo por Am\u00e9rica do Norte e Europa. Ficou en rochas terciarias.\nT\u00e9\u00f1ense introducido en numerosas partes temperadas do mundo, tan ao norte coma en Oslo ou en Noruega. No Canad\u00e1, \u00e9 nativo da parte sur de Ontario seguindo unha li\u00f1a de Hamilton a Sarnia, con numerosos exemplares no Rondeau Provincial Park, por\u00e9n os maiores cultivos p\u00f3dense atopar na Columbia Brit\u00e1nica. Aqu\u00ed at\u00f3panse cultivados en Haida Gwaii (Illas da Ra\u00ed\u00f1a Carlota), e no interior tan ao norte como \u00e9 Vernon. A plantaci\u00f3n m\u00e1is ao leste at\u00f3pase en Crest\u00f3n. Adoita medrar nas cidades do suroeste, coma Burnaby, New Westminster, Port Alberni, Vancouver e Victoria. No hemisferio sur, cult\u00edvase nalgunhas partes da Arxentina, Australia, Chile, Nova Zelandia, Sur\u00e1frica, e o Uruguai.\nEn Galicia acostuma plantarse en xardinaxe urbana e palaciana. Dous exemplares aparecen no Cat\u00e1logo de \u00c1rbores Senlleiras de Galicia:\nOs tulipeiros acadan portes consider\u00e1beis, medrando at\u00e9 35 m se o solo \u00e9 bo (v\u00e9xanse exemplares no Parque de Castrelos en Vigo). De xeito semellante aos outros membros da familia Magnolia, te\u00f1en ra\u00edces carnosas que creban de xeito doado se se manipular bruscamente. O transplante debe facerse a comezos da primavera, antes de que as follas agomen. A meirande parte dos tulipeiros non aturan longos per\u00edodos de enchentes, por\u00e9n unha variedade Estados Unidos, de chairas ribeir\u00e1s, de lameiros e de bra\u00f1as \u00e9 relativamente tolerante aos asolagamentos. Este ecotipo reco\u00f1\u00e9cese polos seus l\u00f3bulos en forma de bota, que poden ser rubio-avermellados. Partes do leste e centrais da Florida preto de Orlando son o fogar dun ecotipo de folla medio perenne que florea m\u00e1is cedo (\u00e1s veces polo febreiro), que outras variedades, que normalmente florean a mediados ou finais da primavera.\nA partir das d\u00faas especies anteriores cre\u00e1ronse os h\u00edbridos \"Liriodendron\" 'Chapel Hill' e 'Doc Deforce's Delight'.\n\"L. tulipifera\" 'Ardis' \u00e9 un cultivar compacto, de folla mi\u00fada que se atopa raramente.\n\"L. tulipifera\" 'Aureomarginatum' \u00e9 variegada (follas de d\u00faas cores) coas follas de bordo amarelado.\n\"L. tulipifera\" 'Fastigiatum' medra cun h\u00e1bito erecto ou columnar (fastigiato) \n\"L. tulipifera\" 'Glen Gold' ten as follas de cor dourada.\n\"L. tulipifera\" 'Mediopictum' \u00e9 un cultivar variegado coas follas co centro dourado.\nUsos.\nA s\u00faa madeira mol e de gran fino, co\u00f1\u00e9cese universalmente coma \"poplar\" (abreviaci\u00f3n de \"yellow poplar\" nos Estados Unidos, mais con denominaci\u00f3n de orixe no estranxeiro coma \"American tulipwood\" ou por outros nomes). (O nome non significa que sexa un lamigueiro) Util\u00edzase amplamente cando se necesita dunha madeira barata, doada de traballar, e est\u00e1bel, mais non \u00e9 resistente nin bonita.\n\u00c9 a madeira de elecci\u00f3n para usar en \u00f3rganos, por mor \u00e1 s\u00faa facilidade de ter un corte e acabado preciso. Tam\u00e9n se utiliza para os costeiros dos armarios. A s\u00faa madeira p\u00f3dese comparar na textura, resistencia e maleabilidade \u00e1 do pi\u00f1eiro de Alepo.\nDo mesmo xeito ca moitos x\u00e9neros \"Arcto-Terciario\"s, \"Liriodendron\" extinguiuse en Europa a causa da longa dura da glaciaci\u00f3n. \u00c9 ben co\u00f1ecido en Europa coma f\u00f3sil, ademais de f\u00f3ra da s\u00faa \u00e1rea de distribuci\u00f3n natural en Asia e en Am\u00e9rica do Norte, o que amosa a s\u00faa anterior distribuci\u00f3n circumpolar."}
{"id": "229537", "revid": "18868", "url": "https://gl.wikipedia.org/wiki?curid=229537", "title": "Liriodendron", "text": ""}
{"id": "229538", "revid": "1576", "url": "https://gl.wikipedia.org/wiki?curid=229538", "title": "\u00c1rbore das tulipas", "text": ""}
{"id": "229545", "revid": "5863", "url": "https://gl.wikipedia.org/wiki?curid=229545", "title": "Tri\u00e1quidos", "text": "A dos tri\u00e1quidos (\"Triakidae\") \u00e9 unha familia de elasmobranquios pleurotremados da orde dos carcarriniformes (\"Carcharhiniformes\"), pequenos ou medianos tibur\u00f3ns (de 37\u00a0cm a 220\u00a0cm de lonxitude os adultos) con d\u00faas grandes aletas dorsais sen espi\u00f1as e unha aleta anal, e ollos ovais con membranas nictitantes, que viven en todo o mundo, en augas c\u00e1lidas e temperadas, onde se alimentan de peixes e invertebrados no fondo do mar e en augas medias.\nSegundo as especies, poden ser viv\u00edparos ou ovoviv\u00edparos.\nA familia incl\u00fae, entre outras, os x\u00e9neros \"Galeorhinus\" (con \"Galeorhinus galeus\", o caz\u00f3n) e \"Mustelus\" (con \"Mustelus mustelus\", o caz\u00f3n liso e \"Mustelus asterias\", o caz\u00f3n branco), e \u2014de considerarmos este x\u00e9nero dentro da familia\u2014, todos eles com\u00fans nas augas galegas.\nClasificaci\u00f3n.\nTaxonom\u00eda.\nA familia dos tri\u00e1quidos incl\u00fae 45 especies en nove x\u00e9neros, repartidos en d\u00faas subfamilias, a dos triaquinos (\"Triakinae\" Gray, 1851), cos x\u00e9neros \"Mustelus\", \"Scylliogaleus\" e \"Triakis\", e a dos galeorrininos (\"Galeorhininae\" Gill, 1862), co resto dos x\u00e9neros.\nFamilia \"Triakidae\"\nAlg\u00fans autores elevan ao rango de familia estas subfamilias, polo que a dos tri\u00e1quidos quedar\u00eda reducida aos tres x\u00e9neros anteditos, integrando os restantes a dos galeorr\u00ednidos (\"Galeorhinidae\").\nCladograma.\nCladograma da familia dos tri\u00e1quidos "}
{"id": "229546", "revid": "22795", "url": "https://gl.wikipedia.org/wiki?curid=229546", "title": "Triakidae", "text": ""}
{"id": "229547", "revid": "22795", "url": "https://gl.wikipedia.org/wiki?curid=229547", "title": "Triaquinos", "text": ""}
{"id": "229548", "revid": "22795", "url": "https://gl.wikipedia.org/wiki?curid=229548", "title": "Triakinae", "text": ""}
{"id": "229549", "revid": "22795", "url": "https://gl.wikipedia.org/wiki?curid=229549", "title": "Galeorrininos", "text": ""}
{"id": "229550", "revid": "22795", "url": "https://gl.wikipedia.org/wiki?curid=229550", "title": "Galeorhininae", "text": ""}
{"id": "229551", "revid": "22795", "url": "https://gl.wikipedia.org/wiki?curid=229551", "title": "Galeorr\u00ednidos", "text": ""}
{"id": "229552", "revid": "22795", "url": "https://gl.wikipedia.org/wiki?curid=229552", "title": "Galeorhinidae", "text": ""}
{"id": "229554", "revid": "27249", "url": "https://gl.wikipedia.org/wiki?curid=229554", "title": "Rep\u00fablica do Per\u00fa", "text": ""}
{"id": "229556", "revid": "197", "url": "https://gl.wikipedia.org/wiki?curid=229556", "title": "Pindo", "text": ""}
{"id": "229557", "revid": "56817", "url": "https://gl.wikipedia.org/wiki?curid=229557", "title": "Caz\u00f3n (hom\u00f3nimos)", "text": "En biolox\u00eda, o termo caz\u00f3n pode referirse a:\nComo top\u00f3nimo, Caz\u00f3n pode referirse a:\nAmais, como pelido pode referirse a:"}
{"id": "229558", "revid": "1131", "url": "https://gl.wikipedia.org/wiki?curid=229558", "title": "Pneumolox\u00eda", "text": "A pneumolox\u00eda \u00e9 a especialidade m\u00e9dica respons\u00e1bel das patolox\u00edas das v\u00edas a\u00e9reas inferiores, isto \u00e9, traquea, bronquios, bronqu\u00edolos e pulm\u00f3ns.\nDoenzas tratadas.\nAlgunhas das enfermidades que m\u00e1is adoitan ser tratadas por esta especialidade at\u00f3panse a apnea obstrutiva do sono, a enfermidade ou doenza pulmonar obstrutiva cr\u00f3nica (DPOC ou EPOC), os diferentes tipos de pneumon\u00edas, a fibrose qu\u00edstica, a tuberculose, micoses pulmonares, doenzas pulmonares intersticiais, trastornos vasculares dos pulm\u00f3ns, doenzas autoinmunes de afectaci\u00f3n pulmonar e as pneumoconioses.\nAvaliaci\u00f3n.\nAl\u00e9n da avaliaci\u00f3n cl\u00ednica, os pneum\u00f3logos tam\u00e9n son quen de realizar exames espirom\u00e9tricos para avaliar a funci\u00f3n respiratoria.\nPolo xeral, consid\u00e9rase unha especialidade da medicina interna, a\u00ednda que se relaciona intimamente coa medicina intensiva polo feito de trataren aos doentes que precisan ventilaci\u00f3n mec\u00e1nica. A cirurx\u00eda da zona respiratoria \u00e9 realizada polos cirurxi\u00e1ns tor\u00e1cicos. Os m\u00e9dicos especialistas neste eido denom\u00ednanse pneum\u00f3logos.\nHistoria da pneumolox\u00eda.\nUn dos primeiros descubrimentos importantes relevantes para o campo da pneumolox\u00eda foi o descubrimento da circulaci\u00f3n pulmonar. Orixinalmente, pens\u00e1base que o sangue que chegaba ao lado dereito do coraz\u00f3n pasaba a trav\u00e9s de pequenos 'poros' no septo ao lado esquerdo para ser osixenado, como teorizou Galeno; por\u00e9n, o descubrimento da circulaci\u00f3n pulmonar desmente esta teor\u00eda, que xa fora aceptada desde o s\u00e9culo II. O anatomista e fisi\u00f3logo Ibn Al-Nafis do s\u00e9culo XIII teorizou con precisi\u00f3n que non hab\u00eda un paso \"directo\" entre os dous lados (ventr\u00edculos) do coraz\u00f3n. Cr\u00eda que o sangue deb\u00eda pasar pola arteria pulmonar, polos pulm\u00f3ns e de volta ao coraz\u00f3n para ser bombeado bombeado polo corpo. Moitos cren que esta \u00e9 a primeira descrici\u00f3n cient\u00edfica da circulaci\u00f3n pulmonar.\nA\u00ednda que a medicina pulmonar s\u00f3 comezou a evolucionar como especialidade m\u00e9dica na d\u00e9cada de 1950, William Welch e William Osler fundaron a organizaci\u00f3n matriz ou \"nai\" da \"Sociedade Tor\u00e1cica Americana\" (\"American Thoracic Society\"), a \"Asociaci\u00f3n Nacional para o Estudo e a Prevenci\u00f3n da Tuberculose\". En Espa\u00f1a, a Lei de especialidades de 1977 dividiu a especialidade de \"pulm\u00f3n e coraz\u00f3n\" en cardi\u00f3logos e neum\u00f3logos.\nO coidado, tratamento e estudo da tuberculose pulmonar \u00e9 reco\u00f1ecida \u00e1s veces como unha disciplina de seu. Cando a especialidade comezou a evolucionar, fix\u00e9ronse varios descubrimentos que vinculaban o sistema respiratorio e a medici\u00f3n de gases no sangue arterial, atraendo cada vez m\u00e1is m\u00e9dicos e investigadores ao campo en desenvolvemento."}
{"id": "229559", "revid": "15490", "url": "https://gl.wikipedia.org/wiki?curid=229559", "title": "Sala (longobardos)", "text": "A sala era a estrutura organizativa da pequena propiedade creada durante as primeiras fases do reino longobardo en Italia. \u00c1s salas (termo derivado da lingua longobarda) compet\u00edalles a recollida da \"tertia\", ou sexa do tributo, xusto un terzo da colleita, que reclamaba a aristocracia longobarda dos campesi\u00f1os it\u00e1licos sometidos, segundo un costume habitual nos reinos latino-xerm\u00e1nicos.\nA toponom\u00e1stica.\nSon bastantes as comunas ou fracci\u00f3ns que conservan no propio nome, en formas diversas, trazas da s\u00faa orixe na palabra sala:"}
{"id": "229562", "revid": "624", "url": "https://gl.wikipedia.org/wiki?curid=229562", "title": "Salae", "text": ""}
{"id": "229563", "revid": "23204", "url": "https://gl.wikipedia.org/wiki?curid=229563", "title": "Anxiolox\u00eda", "text": "A anxiolox\u00eda (do gr. \u0391\u03b3\u03b3\u03b9\u03bfc, 'vaso' e \u03bb\u03bf\u03b3\u03ccc, 'estudo') \u00e9 a especialidade m\u00e9dica encargada do sistema circulatorio e do sistema linf\u00e1tico, inclu\u00edndo a anatom\u00eda dos vasos sangu\u00edneos (arterias, veas e capilares) e dos linf\u00e1ticos, ademais das s\u00faas doenzas."}
{"id": "229564", "revid": "839", "url": "https://gl.wikipedia.org/wiki?curid=229564", "title": "Caz\u00f3n", "text": "O caz\u00f3n ou tollo (\"Galeorhinus galeus\") \u00e9 unha especie de elasmobranquio carcarriniforme da familia dos tri\u00e1quidos (\"Triakidae\") amplamente distribu\u00edda nas augas temperadas de todos os mares e oc\u00e9anos.\nSen espi\u00f1as diante das aletas dorsais, pode chegar a medir at\u00e9 2 m e pesar at\u00e9 45\u00a0kg. \u00c9 unha especie demersal (\u00e9 dicir, nadadora), pero de vida ligada ao fondo, habitando en fondos de entre os 40 e os 100 m.\nDistribuci\u00f3n.\nAmplamente distribu\u00eddo en augas temperadas. Enc\u00f3ntrase no Atl\u00e1ntico en Venezuela, o sur do Brasil, Uruguai, Arxentina; e de Islandia a Sur\u00e1frica, inclu\u00edndo o Mediterr\u00e1neo; no Pac\u00edfico, en Australia e Nova Zelandia, Hawai e da Columbia Brit\u00e1nica at\u00e9 Chile, pasando por California, golfo de California, o sur de Baixa California e o Per\u00fa.\nUsos.\nNa coci\u00f1a das provincias de C\u00e1diz, Sevilla, M\u00e1laga e Huelva adoita coci\u00f1arse en adobo. Nas Canarias tam\u00e9n se coci\u00f1a, recibindo al\u00ed o nome de \"\"tollo\".\"\nNa Arxentina adoita secarse at\u00e9 adquirir o aspecto do bacallau seco, e prep\u00e1ranse guisos e outros pratos que son principalmente consumidos durante a Semana Santa, a\u00ednda por quen non son cristi\u00e1ns, debido ao tradicional, nutritivo e apetec\u00edbel.\nTam\u00e9n se consome na zona do golfo de M\u00e9xico, moi particularmente na ba\u00eda de Campeche. A gastronom\u00eda campechana \u00e9 famosa en M\u00e9xico por un prato denominado \"pan de caz\u00f3n\", consistente en capas sucesivas de \"tortillas\" (de millo) untadas de feix\u00f3ns refritos, e recheas de caz\u00f3n desmiuzado e cuberto todo cunha salsa de tomate, e acompa\u00f1ado de rebandas de aguacate.\nEn Venezuela, o caz\u00f3n util\u00edzase para moitos pratos de comida, sendo o m\u00e1is t\u00edpico a empanada de caz\u00f3n e/ou arepas, con caz\u00f3n fervido e ali\u00f1ado con cebola, pemento mo\u00eddo, pemento picante etc; faise un guiso e con isto prep\u00e1rase un moitas comidas. Cons\u00f3mese maiormente na illa de Margarita e en todo o oriente do pa\u00eds. Con el prep\u00e1rase unha torta chamada nesa rexi\u00f3n \"torta de caz\u00f3n\", que se acompa\u00f1a con rebandas de pl\u00e1tano frito. Tam\u00e9n \u00e9 moi co\u00f1ecido o chamado \"pabell\u00f3n margarite\u00f1o\", no que se substit\u00fae a carne mechada do tradicional \"pabell\u00f3n criollo\" polo mencionado guiso.\nConsumo sustent\u00e1bel.\nEn 2010, Greenpeace Espa\u00f1a engadiu o caz\u00f3n \u00e1 s\u00faa lista vermella de peixes. Esta lista vermella de especies pesqueiras incl\u00fae quince especies vendidas nos supermercados espa\u00f1ois que poden proceder dunha pesca ou acuicultura non sustant\u00e1beis."}
{"id": "229565", "revid": "22795", "url": "https://gl.wikipedia.org/wiki?curid=229565", "title": "Galeorhinus galeus", "text": ""}
{"id": "229566", "revid": "22795", "url": "https://gl.wikipedia.org/wiki?curid=229566", "title": "Galeorhinus", "text": ""}
{"id": "229567", "revid": "839", "url": "https://gl.wikipedia.org/wiki?curid=229567", "title": "Caz\u00f3n (peixe)", "text": "Caz\u00f3n \u00e9 o nome vulgar de varios peixes cartilaxinosos, tibur\u00f3ns de tama\u00f1o mediano da familia dos tri\u00e1quidos (orde dos carcarriniformes), entre eles: "}
{"id": "229568", "revid": "98629", "url": "https://gl.wikipedia.org/wiki?curid=229568", "title": "Hitachi", "text": "Hitachi, Ltd. (\u682a\u5f0f\u4f1a\u793e\u65e5\u7acb\u88fd\u4f5c\u6240, Kabushiki-gaisha Hitachi Seisakusho) \u00e9 unha empresa xaponesa especializada en enxe\u00f1ar\u00eda, electr\u00f3nica e industria mec\u00e1nica.\nHistoria.\nHitachi foi fundada en 1910 polo enxe\u00f1eiro el\u00e9ctrico Namihei Odaira. O seu primeiro produto foi un motor el\u00e9ctrico de induci\u00f3n de cinco cabalos, inicialmente desenvolvido para o uso na miner\u00eda do cobre. A empresa de Odaira converteuse pronto en l\u00edder nacional en motores el\u00e9ctricos e na industria das infraestruturas de enerx\u00eda el\u00e9ctrica.\nOdaira trasladou a sede a Toquio en 1918. O nome da compa\u00f1\u00eda est\u00e1 baseado na toponimia coa superposici\u00f3n de d\u00faas caracteres kanji: \"hi\" que significa \"sol\" e \"tachi\" que significa \"lugar\". A compa\u00f1\u00eda amosaba as s\u00faas aspiraci\u00f3ns nacionais transmitindo coa s\u00faa marca que simboliza o Xap\u00f3n imperial e a bandeira do sol nacente.\nHitachi America, Ltd. foi fundada en 1959. Hitachi Europe, Ltd. foi fundada en 1982.\nEn marzo de 2011 Hitachi acordou a venda da s\u00faa filial de discos duros, Hitachi Global Storage Technologies, de Western Digital por unha combinaci\u00f3n de efectivo e acci\u00f3ns por valor de 4.300 mill\u00f3ns de d\u00f3lares. A venda completouse en marzo de 2012.\nHitachi mantivo conversaci\u00f3ns con Mitsubishi Heavy Industries en agosto de 2011 sobre unha posible fusi\u00f3n das d\u00faas compa\u00f1\u00edas, no que ser\u00eda a maior fusi\u00f3n de d\u00faas empresas xaponesas na historia. As conversas romp\u00e9ronse e posteriormente foron suspendidas.\nEn outubro de 2012 Hitachi acordou adquirir a empresa de enerx\u00eda nuclear Horizon do Reino Unido, que planea constru\u00edr ata seis plantas de enerx\u00eda nuclear nese pa\u00eds, con E.ON e RWE por 700 mill\u00f3ns de libras.\nEn novembro de 2012 Hitachi e Mitsubishi Heavy Industries acordaron fusionar os seus negocios de xeraci\u00f3n t\u00e9rmica de enerx\u00eda nunha empresa conxunta, o 65% para Mitsubishi Heavy Industries e o 35% por Hitachi. A empresa conxunta planea comezar a operar en 2014.\nProdutos.\nHitachi opera en 11 sectores industriais e comerciais:"}
{"id": "229569", "revid": "22570", "url": "https://gl.wikipedia.org/wiki?curid=229569", "title": "Gran Premio do Reino Unido de 1965", "text": "O Gran Premio do Reino Unido de 1965 foi unha carreira de automobilismo de F\u00f3rmula Un, celebrada o 10 de xullo de 1965 no circu\u00edto de Silverstone, Silverstone, Inglaterra. Foi a quinta carreira do Campionato do Mundo da tempada de ."}
{"id": "229571", "revid": "1131", "url": "https://gl.wikipedia.org/wiki?curid=229571", "title": "Ensalde", "text": "O top\u00f3nimo galego Ensalde pode referirse a:"}
{"id": "229572", "revid": "57812", "url": "https://gl.wikipedia.org/wiki?curid=229572", "title": "Congreso de Aquisgr\u00e1n (1818)", "text": "Entre o 29 de setembro e o 22 de novembro de 1818 celebrouse na cidade alem\u00e1 de Aquisgr\u00e1n un congreso diplom\u00e1tico para decidir sobre a retirada do ex\u00e9rcito de ocupaci\u00f3n de Francia e a entrada deste pa\u00eds no concerto das grandes naci\u00f3ns europeas que se vira a luz no Congreso de Viena e no Tratado de Par\u00eds que establec\u00eda unha nova orde europea. Co\u00f1ecido como o congreso dos reis, por participaren varios monarcas nas sesi\u00f3ns, as delegaci\u00f3ns estaban encabezadas polo tsar Alexandre I de Rusia, acompa\u00f1ado por Karl Robert Nesselrode, Francisco I de Austria acompa\u00f1ado de Christian G\u00fcnther von Bernstorff e Karl August von Hardenberg, o rei Federico Guillerme III de Prusia acompa\u00f1ado por Metternich, os representantes brit\u00e1ncios eran Arthur Wellesley Wellington e Robert Castlereagh e o franc\u00e9s Armand Emmanuel du Plessis, duque de Richelieu. Tras acordarse a retirada de Francia conferenciouse sobre a forma a adoptar pola alianza europea e como actuar no caso dunha hipot\u00e9tica revolta en Francia."}
{"id": "229573", "revid": "85894", "url": "https://gl.wikipedia.org/wiki?curid=229573", "title": "A Almuzara, Xuvencos, Bobor\u00e1s", "text": "A Almuzara \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Segundo o INE e o IGE en 2011 ti\u00f1a 78 habitantes (38 homes e 40 mulleres), dous m\u00e1is ca en 2010."}
{"id": "229574", "revid": "85894", "url": "https://gl.wikipedia.org/wiki?curid=229574", "title": "Bobor\u00e1s, Xuvencos, Bobor\u00e1s", "text": "Bobor\u00e1s \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 144 habitantes no ano 2011 segundo datos do INE e do IGE, dos cales 68 eran homes e 76 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 147 habitantes (68 homes e 79 mulleres).\n\u00c9 a capital do concello."}
{"id": "229575", "revid": "89787", "url": "https://gl.wikipedia.org/wiki?curid=229575", "title": "Franza, Xuvencos, Bobor\u00e1s", "text": "Franza \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 28 habitantes no ano 2011 segundo datos do INE e do IGE, dos cales 12 eran homes e 16 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 26 habitantes (11 homes e 15 mulleres)."}
{"id": "229576", "revid": "85894", "url": "https://gl.wikipedia.org/wiki?curid=229576", "title": "Xesteira, Xuvencos, Bobor\u00e1s", "text": "Xesteira \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 20 habitantes no ano 2011 segundo datos do INE e do IGE, dos cales 7 eran homes e 13 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 15 habitantes (5 homes e 10 mulleres)."}
{"id": "229577", "revid": "23204", "url": "https://gl.wikipedia.org/wiki?curid=229577", "title": "Chachapoyas", "text": "Chachapoyas \u00e9 unha cidade do norte do Per\u00fa, capital da provincia de Chachapoyas e do Departamento de Amazonas, situada na vertente oriental da Cordilleira dos Andes, nun altiplano da cunca do r\u00edo Utcubamba, afluente do r\u00edo Mara\u00f1\u00f3n. Segundo o censo peruano de 2007, a poboaci\u00f3n da cidade era de 23\u00a0202 habitantes.\nA cidade mant\u00e9n a\u00ednda o car\u00e1cter colonial nas s\u00faas construci\u00f3ns e conta coa Universidade Nacional Toribio Rodr\u00edguez de Mendoza de Amazonas.\nToponimia.\nChachapoyas prov\u00e9n do voc\u00e1bulo nativo \"sachapuyos\" que significa \"homes da n\u00e9boa\", atribu\u00edndolle este nome debido \u00e1 densa br\u00e9tema que habitualmente cobre o cerro de Puma Urco, que se atopa nas inmediaci\u00f3ns da cidade.\nHistoria.\nBerce da cultura chachapoyas, a cidade foi sometida polo Imperio Incaico no s\u00e9culo XV e posteriormente, tras a conquista, foi novamente fundada polos espa\u00f1ois co nome de San Juan de la Frontera de los Chachapoyas por Alonso de Alvarado o 5 de setembro de 1538. Desa \u00e9poca datan a s\u00faa praza de Armas e as pequenas r\u00faas empedradas que se conservan hoxe en d\u00eda. Foi pensada para constitu\u00edrse como capital do oriente peruano desde a marxe dereita do r\u00edo Mara\u00f1\u00f3n. En 1821 derrotaron nela os patriotas peruanos aos realistas, convert\u00e9ndose de inmediato (1832) na capital dun dos primeiros departamentos."}
{"id": "229578", "revid": "1131", "url": "https://gl.wikipedia.org/wiki?curid=229578", "title": "O Igrexario, Xuvencos, Bobor\u00e1s", "text": "O Igrexario \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Estaba deshabitado no ano 2011 segundo datos do INE e do IGE. Tam\u00e9n estaba deshabitado no ano 2010."}
{"id": "229579", "revid": "85894", "url": "https://gl.wikipedia.org/wiki?curid=229579", "title": "O Penedo de Xuvencos, Xuvencos, Bobor\u00e1s", "text": "O Penedo de Xuvencos \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Segundo o INE e o IGE en 2011 ti\u00f1a 44 habitantes (23 homes e 21 mulleres), tres m\u00e1is ca en 2010 (20 homes e 21 mulleres)."}
{"id": "229581", "revid": "1131", "url": "https://gl.wikipedia.org/wiki?curid=229581", "title": "As Quint\u00e1s, Xuvencos, Bobor\u00e1s", "text": "As Quint\u00e1s \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 10 habitantes no ano 2011 segundo datos do INE e do IGE, dos cales 3 eran homes e 7 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 10 habitantes (3 homes e 7 mulleres)."}
{"id": "229584", "revid": "45576", "url": "https://gl.wikipedia.org/wiki?curid=229584", "title": "Gran Premio dos Pa\u00edses Baixos de 1965", "text": "O Gran Premio dos Pa\u00edses Baixos de 1965 foi unha carreira de automobilismo de F\u00f3rmula Un, celebrada o 18 de xullo de 1965 no circu\u00edto de Zandvoort. Foi a sexta carreira da tempada de F\u00f3rmula Un de .\nInforme da carreira.\nHonda aproveitou as s\u00faas longas horas de probas en Zandvoort cando Ginther logrou un posto na primeira fila con Graham Hill e Clark. Marchou en cabeza durante as 2 primeiras voltas. Hill tomou a dianteira e logo Clark adiantouno na volta 6. Hill perdeu a posici\u00f3n debido a problemas co contarrevoluci\u00f3ns e Stewart quedou loitando primeiro con Gurney e logo con Clark rematando o escoc\u00e9s no 2\u00ba posto."}
{"id": "229586", "revid": "85894", "url": "https://gl.wikipedia.org/wiki?curid=229586", "title": "Rodas, Xuvencos, Bobor\u00e1s", "text": "Rodas \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 8 habitantes no ano 2011 segundo datos do INE e do IGE, dos cales 4 eran homes e 4 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 9 habitantes (5 homes e 4 mulleres)."}
{"id": "229589", "revid": "85894", "url": "https://gl.wikipedia.org/wiki?curid=229589", "title": "Sande, Xuvencos, Bobor\u00e1s", "text": "Sande \u00e9 un lugar da parroquia de Xuvencos no concello ourens\u00e1n de Bobor\u00e1s na comarca do Carballi\u00f1o. Ti\u00f1a 34 habitantes no ano 2011 segundo datos do INE e do IGE, dos cales 14 eran homes e 20 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 30 habitantes (11 homes e 19 mulleres)."}
{"id": "229590", "revid": "27249", "url": "https://gl.wikipedia.org/wiki?curid=229590", "title": "Pi\u00f1eiro da Illa Norfolk", "text": ""}
{"id": "229593", "revid": "10599", "url": "https://gl.wikipedia.org/wiki?curid=229593", "title": "Provincia de Ja\u00e9n, Espa\u00f1a", "text": ""}
{"id": "229594", "revid": "22795", "url": "https://gl.wikipedia.org/wiki?curid=229594", "title": "Apl\u00edsidos", "text": ""}
{"id": "229595", "revid": "56817", "url": "https://gl.wikipedia.org/wiki?curid=229595", "title": "Bagua Grande", "text": "Bagua Grande \u00e9 unha cidade do nororiente do Per\u00fa, capital da provincia de Utcubamba (Amazonas), (5\u00ba45'S e 78\u00ba26'O), situada a beiras do r\u00edo Utcubamba a uns 450 msnm. Non debe confundirse coa cidade de Bagua na provincia hom\u00f3nima.\nConverteuse de zona rural a zona urbana debido a unha forte migraci\u00f3n a finais dos anos sesenta. Agora \u00e9 un activo centro comercial transitorio e a cidade m\u00e1is importante da rexi\u00f3n de Amazonas, cunha poboaci\u00f3n de m\u00e1is de 100\u00a0000\u00a0habitantes.\nA zona urbana est\u00e1 emprazada nunha ladeira, sendo unha cidade moi c\u00e1lida e f\u00e9rtil, onde chove durante case todo o ano. A econom\u00eda est\u00e1 baseada no comercio e a produci\u00f3n agr\u00edcola, en especial de arroz, millo e caf\u00e9. O comercio \u00e9 activo coas cidades de Chiclayo, Ja\u00e9n, e co veci\u00f1o departamento de San Mart\u00edn. Pos\u00fae industrias menores, de pilado e mu\u00ed\u00f1os de arroz, e embotelladoras de augas gasosas."}
{"id": "229596", "revid": "5863", "url": "https://gl.wikipedia.org/wiki?curid=229596", "title": "Ancash", "text": "Ancash ou \u00c1ncash \u00e9 unha das 25 rexi\u00f3ns do Per\u00fa. A s\u00faa capital \u00e9 a cidade de Huaraz, mentres que a cidade m\u00e1is desenvolvida \u00e9 Chimbote.\nAt\u00f3pase na parte central e occidental do pa\u00eds. Limita co oc\u00e9ano Pac\u00edfico polo oeste, polo norte co departamento de La Libertad, polo leste con Hu\u00e1nuco e polo sur con Lima. Abrangue gran parte da costa norte na s\u00faa parte occidental e unha gran secci\u00f3n da cordilleira dos Andes. Cunha poboaci\u00f3n estimada no ano 2011 de 1\u00a0122\u00a0792 de habitantes, ten unha superficie de 36 mil km\u00b2 que representa o 2,8% do territorio nacional.\nNo plano xeogr\u00e1fico, dentro do departamento difer\u00e9ncianse claramente dous tipos de paisaxes: a chaira costeira \u00e1rida que domina toda a zona occidental da rexi\u00f3n cun ancho m\u00e1ximo medio de 15 km; e as zonas monta\u00f1osas que ocupan o 72 % do territorio departamental, comprendendo os accidentes xeogr\u00e1ficos das cordilleiras Blanca, Negra, Huallanca, Huayhuash e o Can\u00f3n do Mara\u00f1\u00f3n que debido \u00e1 s\u00faa situaci\u00f3n na divisoria de augas continental, dan orixe a r\u00edos moi importantes como o Santa e o Pativilca que desembocan no Oc\u00e9ano Pac\u00edfico, e o Mara\u00f1\u00f3n, afluente do Amazonas que desembocar\u00e1 no Atl\u00e1ntico.\nA historia de \u00c1ncash est\u00e1 vinculada \u00e1s tradici\u00f3ns culturais m\u00e1is temper\u00e1s do Antigo Per\u00fa, desde o desenvolvementos das tradici\u00f3ns l\u00edticas do Arcaico polo 13 000 a.C, co home da Cova de El Guitarrero, at\u00e9 a influencia da civilizaci\u00f3n caral-supe, ademais de ter sido seo da chav\u00edn que posteriormente influ\u00edu nas culturas recuay e wari, para finalmente pertencer ao Tahuantinsuyo at\u00e9 a chegada dos colonizadores espa\u00f1ois que aproveitaron o seu gran potencial mineiro e mar\u00edtimo.\n\u00c1ncash conta cun rico patrimonio hist\u00f3rico e natural, entre os que destacan os dous xacementos arqueol\u00f3xicos preincas Chav\u00edn de Huantar e Sech\u00edn, e as 340.000 hect\u00e1reas dedicadas a espazos naturais protexidos no Parque Nacional Huascar\u00e1n e a Zona Reservada da Cordilleira de Huayhuash que se emprazan na serra departamental.\nO departamento \u00e9 a quinta econom\u00eda do pa\u00eds por achegar ao Valor Agregado Bruto nacional un 3,5%. A importancia relativa da rexi\u00f3n no pa\u00eds \u00e9 maior no caso dos sectores mineiro e pesqueiro. O 47,8% da poboaci\u00f3n traballa no sector terciario, seguido do 37% no sector primario, e o 15,2% restante no sector secundario.\nToponimia.\n\"\u00c1ncash\" aparece como top\u00f3nimo rexional por decisi\u00f3n do ent\u00f3n presidente Agust\u00edn Gamarra, quen participou na Batalla de Yungay (20 de xaneiro de 1839) no lado do ex\u00e9rcito chileno peruano, dirixido por Bulnes. Gamarra decretou o cambio de nome do daquelas departamento de Huaylas polo de \"Departamento de Ancachs\" o 28 de febreiro do mesmo ano; simultaneamente decretou cambiar de nome tam\u00e9n a Yungay como \"vila de Ancachs\". Similarmente, en Chile hai unha poboaci\u00f3n chamada Yungay denominada as\u00ed a causa do mesmo episodio.\nA quebrada de Ancash \u00e9 unha corrente pequena de auga, pr\u00f3xima ao cerro de Pan de Az\u00facar, onde se desenvolveu o enfrontamento b\u00e9lico que puxo fin \u00e1 primeira invasi\u00f3n chilena ou Guerra da Confederaci\u00f3n. Os naturais ch\u00e1mana \"Ankash raqra\". No quechua ancashino existen as palabras \"anqash\" ('azul') e \"ankash\" (livi\u00e1n, lixeiro)"}
{"id": "229600", "revid": "20847", "url": "https://gl.wikipedia.org/wiki?curid=229600", "title": "Olaia Fern\u00e1ndez D\u00e1vila", "text": ""}
{"id": "229601", "revid": "4817", "url": "https://gl.wikipedia.org/wiki?curid=229601", "title": "Efir 1", "text": ""}
{"id": "229602", "revid": "4817", "url": "https://gl.wikipedia.org/wiki?curid=229602", "title": "Kosmos 1543", "text": "Kosmos 1543 (\u041a\u043e\u0441\u043c\u043e\u0441 1543 en ruso), tam\u00e9n denominado Efir 1, foi un sat\u00e9lite artificial sovi\u00e9tico lanzado o 10 de marzo de 1984 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nKosmos 1543 foi o primeiro de dous sat\u00e9lites denominados Efir 1 e Efir 2 adicados a facer observaci\u00f3ns da magnetosfera e a atmosfera superior terrestres, as\u00ed como dos raios c\u00f3smicos con enerx\u00edas por enriba dos 2 TeV. Estaba baseado no dese\u00f1o das c\u00e1psulas Vostok e Zenit. Foi inxectado nunha \u00f3rbita inicial de 416\u00a0km de apoxeo e 224\u00a0km de perixeo, cunha inclinaci\u00f3n orbital de 62,8 graos e un per\u00edodo de 90,6 minutos. Reentrou na atmosfera o 5 de abril de 1984."}
{"id": "229603", "revid": "4817", "url": "https://gl.wikipedia.org/wiki?curid=229603", "title": "Cosmos 1543", "text": ""}
{"id": "229604", "revid": "4817", "url": "https://gl.wikipedia.org/wiki?curid=229604", "title": "Kosmos 1713", "text": "Kosmos 1713 (\u041a\u043e\u0441\u043c\u043e\u0441 1713 en ruso), tam\u00e9n denominado Efir 2, foi un sat\u00e9lite artificial sovi\u00e9tico lanzado o 27 de decembro de 1985 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nKosmos 1713 foi o segundo de dous sat\u00e9lites denominados Efir 1 e Efir 2 adicados a facer observaci\u00f3ns da magnetosfera e a atmosfera superior terrestres, as\u00ed como dos raios c\u00f3smicos con enerx\u00edas por enriba dos 2 TeV. Estaba baseado no dese\u00f1o das c\u00e1psulas Vostok e Zenit. Foi inxectado nunha \u00f3rbita inicial de 419\u00a0km de apoxeo e 224\u00a0km de perixeo, cunha inclinaci\u00f3n orbital de 62,8 graos e un per\u00edodo de 90,7 minutos. Reentrou na atmosfera o 22 de xaneiro de 1986."}
{"id": "229605", "revid": "4817", "url": "https://gl.wikipedia.org/wiki?curid=229605", "title": "Cosmos 1713", "text": ""}
{"id": "229606", "revid": "4817", "url": "https://gl.wikipedia.org/wiki?curid=229606", "title": "Efir 2", "text": ""}
{"id": "229608", "revid": "85894", "url": "https://gl.wikipedia.org/wiki?curid=229608", "title": "Chimbote", "text": "Chimbote \u00e9 unha cidade da costa norcentral do Per\u00fa, capital da Provincia de Santa, no extremo noroeste do Departamento de Ancash. Local\u00edzase na costa do Oc\u00e9ano Pac\u00edfico na ba\u00eda El Ferrol, na desembocadura do r\u00edo Lacramarca.\nA cidade de Chimbote segundo o Instituto Nacional de Estat\u00edstica e Inform\u00e1tica \u00e9 a novena cidade m\u00e1is poboada do Per\u00fa e albergaba no ano 2007 unha poboaci\u00f3n de 320.240 habitantes.\nChimbote \u00e9 co\u00f1ecida pola actividade portuaria que nela se desenvolve, as\u00ed como por ser sede importante da industria pesqueira e sider\u00farxica do pa\u00eds, ademais de eixe comercial desta parte do Per\u00fa.\nChimbote foi destino da emigraci\u00f3n galega.\nEtimolox\u00eda.\nA verba \"Chimbote\" aparece rexistrada por primeira vez a mediados da \u00e9poca colonial, en 1774, mais, o seu significado \u00e9 desco\u00f1ecido a d\u00eda de hoxe. As\u00ed, en 1924, Enrique Tovar refire: \nAs primeiras especulaci\u00f3ns dunha etimolox\u00eda quechua deste top\u00f3nimo prove\u00f1en do s\u00e9culo XX. A primeira \u00e9 exposto por C\u00e9sar Guardia, en 1967: Esta explicaci\u00f3n resulta contradita pola propia gram\u00e1tica do quechua, xa sexa que se refira ao quechua cl\u00e1sico ou ao quechua ancashino, que nunca rexistraron un sufixo \"-ti\" como pluralizador.\nA outra explicaci\u00f3n da orixe quechua v\u00e9n da man dos periodistas Jos\u00e9 Guti\u00e9rrez e Demetrio Ramos, quen en \"Chimbote a trav\u00e9s de la historia\" (1969) sindican ao verbo \"chimbar\", quechu\u00edsmo proveniente de &lt;chimba&gt;, sen profundar no proceso de formaci\u00f3n da palabra. Segundo o ling\u00fcista Gary Parker (1976), \"tsimpay\" significa en quechua ancashino 'cruzar un r\u00edo', e a nosorizaci\u00f2n de /p/ na proximidade de /-m/ en posici\u00f3n de coda sil\u00e1bica \u00e9 co\u00f1ecido para o quechua, pero queda no aire a transformaci\u00f3n de /a/ en &lt;o&gt;, an\u00f3mala, como a mesma adici\u00f3n de \"-te\".\nEn 1989, o ling\u00fcista Willem Adelaar propuxo a primeira etimolox\u00eda cun tratamento acad\u00e9mico apropiado, formulando que \"Chimbote\" fora unha palabra de orixe culle, lingua andina morta na actualidade que se estendeu na serra de La Libertad e o norte de Ancash e parte do sueste de Cajamarca. Nesta rexi\u00f3n, son com\u00fans os top\u00f3nimos de terminaci\u00f3n \"-t\", atop\u00e1ndose ademais outras localidades pr\u00f3ximas a Chimbote coa mesma terminaci\u00f3n \"-te\", a saber: Macate e Guacate. A ra\u00edz da palabra quedar\u00eda a\u00ednda as\u00ed desco\u00f1ecida xa que o l\u00e9xico culle non foi rexistrado suficientemente antes da s\u00faa extinci\u00f3n a mediados do s\u00e9culo XX."}
{"id": "229609", "revid": "55340", "url": "https://gl.wikipedia.org/wiki?curid=229609", "title": "Ubigeo", "text": "Ubigeo son as siglas oficiais para C\u00f3digo de Ubicaci\u00f3n Geogr\u00e1fica, que usa o INEI para codificar as circunscrici\u00f3ns territoriais do Per\u00fa."}
{"id": "229610", "revid": "27249", "url": "https://gl.wikipedia.org/wiki?curid=229610", "title": "Departamento de Ancash", "text": ""}
{"id": "229611", "revid": "89787", "url": "https://gl.wikipedia.org/wiki?curid=229611", "title": "Instituto Nacional de Estad\u00edstica e Inform\u00e1tica", "text": "O Instituto Nacional de Estat\u00edstica e Inform\u00e1tica (INEI) \u00e9 un \u00f3rgano con autonom\u00eda t\u00e9cnica e xestionariamente do Estado peruano que dirixe os sistemas nacionais de estat\u00edstica e de datos deste pa\u00eds. \u00c9 o encargado dos censos de poboaci\u00f3n, de vivenda, de empresas etc.\nSedes do INEI.\nAv. General Garz\u00f3n 654 - Jes\u00fas Mar\u00eda\nJr. Hernan Velarde 275 - Lima Cercado\nJr. Amazonas 417 - Chachapoyas\nCampamento Vichay S/N - Huaraz\nAv. Jos\u00e9 Pardo 200\nApurimac 120 - Abancay\nSanto Domingo 103, Ofic.412\nJr. Callao 226\nJr. Comercio 629\nAv. El Sol 272\nAv. Celestino Manchego Mu\u00f1oz 305\n28 de julio 835\nAv. Municipalidad 209-213\nAv. Espa\u00f1a 1800 - 1er. Piso - Trujillo\nAv. Balta N\u00ba 658, 1er.Piso - Chiclayo\nPutumayo 173 - Iquitos\nJr. Arequipa 281 - Puerto Maldonado\nR\u00faa Ayacucho 387, 2do. Y 3er.Piso\nCentro Comercial Edif. N\u00ba 4 Ofic. N\u00ba3 San Juan 2do. Piso - Cerro de Pasco\nAv.Los Tallanes S/N, Urb.San Eduardo - El Chipe\nR\u00faa Lima 531\nJr. Callao 510\nAugusto B. Legu\u00eda 312 - Tarapoto \nJr. San Mart\u00edn 520\nKm.1 Panamericana Norte\nJr. Tacna 865 - Pucallpa"}
{"id": "229612", "revid": "27249", "url": "https://gl.wikipedia.org/wiki?curid=229612", "title": "INEI", "text": ""}
{"id": "229613", "revid": "23204", "url": "https://gl.wikipedia.org/wiki?curid=229613", "title": "Huaraz", "text": "Huaraz, fundada como \"San Sebasti\u00e1n de Huaraz\", \u00e9 unha cidade peruana, capital da provincia hom\u00f3nima e do departamento de Ancash. A zona metropolitana que abrangue parte dos distritos de Huaraz e Independencia at\u00f3pase na parte central do Callej\u00f3n de Huaylas e \u00e1 marxe dereita do r\u00edo Santa a 3.052 msnm; conta cunha extensi\u00f3n de 8 km\u00b2 e unha poboaci\u00f3n de 131.377 habitantes en 2011, o que fai que sexa a segunda cidade da rexi\u00f3n por poboaci\u00f3n, e a segunda m\u00e1is importante dos andes centrais do Per\u00fa, despois da cidade de Huancayo. Popularmente Huaraz \u00e9 co\u00f1ecida como a Su\u00edza peruana, por estar arrodeada de impo\u00f1entes monta\u00f1as nevadas da Cordilleira Branca.\nAs orixes da cidade rem\u00f3ntanse \u00e1 \u00e9poca pre inca, co desenvolvemento dos primeiros asentamentos humanos arredor dos r\u00edos Quilcay e Santa. A s\u00faa fundaci\u00f3n espa\u00f1ola produciuse en 1574 como reduci\u00f3n de indios. Durante a independencia do Per\u00fa, a cidade acolleu e abasteceu o ex\u00e9rcito libertador con equipos e materiais militares, gan\u00e1ndose as\u00ed o apelativo emblem\u00e1tico de \"A moi nobre e xenerosa cidade de Huaraz\" dada polo libertador Sim\u00f3n Bol\u00edvar. En 1970 o 95% da cidade ficou destru\u00eddo polo terremoto que asolou a rexi\u00f3n \u00c1ncash no que faleceron aproximadamente 20.000 huaracinos.\nA actividade econ\u00f3mica huaracina bas\u00e9ase na agricultura, o comercio e o turismo, con gran presenza deste \u00faltimo pois concentra a maior porcentaxe de infraestrutura tur\u00edstica da serra ancashina; sendo o punto de chegada para practicantes de deportes de aventura e de alta monta\u00f1a nos nevados da Cordilleira Branca, as\u00ed como os percorridos cara ao complexo arqueol\u00f3xico de Chav\u00edn de Hu\u00e1ntar e toda a Serra Oriental de Ancash.\nToponimia.\nO nome da cidade prov\u00e9n do voc\u00e1bulo quechua \"Waraq\" que significa \"Amencer\", xa que os poboadores prehisp\u00e1nicos da zona ti\u00f1an como unha das s\u00faas principais deidades a \"waraq quyllur\" (estrela do amencer), sendo esta o planeta Venus."}
{"id": "229614", "revid": "23204", "url": "https://gl.wikipedia.org/wiki?curid=229614", "title": "Aina Calvo", "text": "Aina Calvo Sastre, nada en Palma en 1969, \u00e9 unha pol\u00edtica mallorquina pertencente ao Partido Socialista Obreiro Espa\u00f1ol.\nTraxectoria.\nResidiu en Zaragoza por motivos laborais familiares at\u00e9 1983, cando regresa a Palma. Cursou estudos en Glasgow primeiro como estudante de posgrao cunha bolsa Erasmus e, m\u00e1is adiante, como profesora da Universidade de Strathclyde.\n\u00c9 Doutora en Pedagox\u00eda e profesora do Departamento de Ciencias da Educaci\u00f3n da Universidade das Illas Baleares en situaci\u00f3n de servizos especiais; profesora visitante da Universidade de Edimburgo. En 2003 af\u00edliase ao PSIB-PSOE, sendo elixida deputada no Parlamento das Illas Baleares. Formou parte do Ministerio de Asuntos Exteriores e de Cooperaci\u00f3n como Subdirectora Xeral de Cooperaci\u00f3n e Promoci\u00f3n Cultural da Axencia Espa\u00f1ola de Cooperaci\u00f3n Internacional entre 2004 e 2006, cando \u00e9 designada candidata do PSIB ao Concello de Palma. Nas elecci\u00f3ns municipais do 27 de maio de 2007 a s\u00faa candidatura queda en segundo lugar, pero consegue formar goberno grazas a un pacto con UM. Con todo, en febreiro de 2010 creba o pacto de goberno ao expulsar os concelleiros de UM tras ser sospeitosos de corrupci\u00f3n, gobernando o resto da lexislatura en minor\u00eda. Perdeu as elecci\u00f3ns municipais do 22 de maio de 2011, mant\u00e9ndose como portavoz do Grupo Municipal.\nDurante o 38\u00ba Congreso do PSOE, formou parte do equipo de Carme Chac\u00f3n na s\u00faa candidatura \u00e1 secretar\u00eda xeral do PSOE, que foi derrotada pola de Alfredo P\u00e9rez Rubalcaba.\nEn marzo de 2012, dimite como secretaria xeral da Agrupaci\u00f3n Socialista de Palma. Non obstante, tras a dimisi\u00f3n do seu sucesor, post\u00falase para dirixir de novo a agrupaci\u00f3n local. O 6 de xullo de 2012 volve ser elixida secretaria xeral da Agrupaci\u00f3n Socialista de Palma, obtendo o 64,7% dos votos fronte ao 35% do seu rival Jaume Garau.\nEn 2014 presentouse \u00e1s primarias para ser candidata do PSIB-PSOE \u00e1 presidencia do Govern de les Illes Balears, que finalmente ga\u00f1ou Francina Armengol cun 54,58%. Calvo logrou un 45,65%.\nAina Calvo abandonou o concello de Palma nas elecci\u00f3ns de 2015 despois de oito anos, catro no goberno como alcaldesa e catro na oposici\u00f3n. En xullo de 2015 reincorporouse como profesora \u00e1 Universitat de les Illes Balears.\nEn xullo de 2018 foi nomeada directora da Axencia Espa\u00f1ola de Cooperaci\u00f3n Internacional para o Desenvolvemento (AECID), en substituci\u00f3n de Luis Tejada. Tomou posesi\u00f3n o 13 de xullo."}
{"id": "229617", "revid": "785", "url": "https://gl.wikipedia.org/wiki?curid=229617", "title": "Magnolia (hom\u00f3nimos)", "text": "O termo magnolia p\u00f3dese referir a:"}
{"id": "229618", "revid": "18868", "url": "https://gl.wikipedia.org/wiki?curid=229618", "title": "Magnolia grandiflora", "text": ""}
{"id": "229619", "revid": "18868", "url": "https://gl.wikipedia.org/wiki?curid=229619", "title": "Magnolia com\u00fan", "text": ""}
{"id": "229621", "revid": "25871", "url": "https://gl.wikipedia.org/wiki?curid=229621", "title": "Family Man", "text": "Family Man \u00e9 o terceiro \u00e1lbum da banda estadounidense de hardcore punk Black Flag, editado en setembro de 1984 a trav\u00e9s do selo SST Records. \u00c9 un disco \u00fanico porque unha cara est\u00e1 formada por temas falados interpretados polo vocalista Henry Rollins e a outra son principalmente temas instrumentais. \"Armageddon Man\" \u00e9 a \u00fanica canci\u00f3n do \u00e1lbum na que Rollins e os instrumentos aparecen xuntos.\nListaxe de canci\u00f3ns.\nTodos os temas compostos por Henry Rollins ag\u00e1s onde se indique."}
{"id": "229622", "revid": "22570", "url": "https://gl.wikipedia.org/wiki?curid=229622", "title": "No Singles", "text": "No Singles \u00e9 un \u00e1lbum recompilatorio da banda canadense de indie rock Japandroids, publicado o 11 de maio de 2010 a trav\u00e9s do selo Polyvinyl Record Co. Est\u00e1 formado polos dous primeiros EPs do grupo: \"Lullaby Death Jams\" (2008) e \"All Lies\" (2007)."}
{"id": "229623", "revid": "23204", "url": "https://gl.wikipedia.org/wiki?curid=229623", "title": "Magnolia denudata", "text": "Magnolia denudata, a magnolia yulan, ou simplemente magnolia, \u00e9 unha especie de arbori\u00f1a caducifolia pertencente \u00e1 familia das magnoli\u00e1ceas. O x\u00e9nero Magnolia p\u00faxoo Linneaus en honra a Pierre Magnol, profesor de bot\u00e1nica en Montpellier no s\u00e9culo XVII-XVIII. \"Denudata\" v\u00e9n do lat\u00edn \"denudatus-a-um\"= espido, descuberto, quizais polo seu aspecto cando est\u00e1 en floraci\u00f3n (sen follas).\nAd\u00f3itase plantar coma ornamental, polas s\u00faas flores primaverais. En Galicia \u00e9 com\u00fan en xardinaxe, de feito \u00e9 a magnolia m\u00e1is plantada de folla caediza.\nDistribuci\u00f3n.\n\u00c9 orixinaria do leste e do centro da China. Foi cultivada en templos chineses budistas dende o 600\u00a0a.\u00a0C. As s\u00faas flores t\u00e9\u00f1ense evocado coma un s\u00edmbolo de pureza na Dinast\u00eda Tang e foi plantada nos xard\u00edns do palacio do Emperador. \u00c9 a flor oficial da cidade de Shangai.\nDescrici\u00f3n.\nArbori\u00f1a caducifolia moi ramalluda, que apenas acada os 15 m de altura. \u00c9 un chisco arredondada, moi escamada, de textura grosa. O toro e as p\u00f3las son moi vistosas, a casca \u00e9 magra, e se dana facilmente co impacto mec\u00e1nico.\nAs follas son ovais, verde brillantes, de 15\u00a0cm lonxitude e 8\u00a0cm de largo, co baseamento cu\u00f1ado e o \u00e1pice sagaz. Limbo de face superior verde e cara inferior m\u00e1is p\u00e1lida e pubescente. As flores de cor branco marfil, de 10\u201316\u00a0cm de di\u00e1metro, con 9 t\u00e9palos c\u00f3ncavos, grosos. Aparecen antes que as follas, agomando cedo en toda a primavera, cunha intensa e agrad\u00e1bel fragrancia a lim\u00f3n, torn\u00e1ndose despois marr\u00f3ns, sen on hai xeadas. Froitos erectos, marr\u00f3ns, fusiformes, alongados, de 8\u201312\u00a0cm de lonxitude, as sementes son de cor vermello brillante. \n\u00c9 semellante a outras magnolias que moran en solos ricos, h\u00famidos, e protexidas de climas extremos, polo que a adaptaci\u00f3n \u00e1s condici\u00f3n galegas \u00e9 moi boa.\nCultivo e usos.\nMultipl\u00edcase por porbaixas. Atura ben o fr\u00edo e necesita solos de tipo medio non alcalinos. Cult\u00edvase a pleno sol ou a media sombra. Util\u00edzase en xardinaxe illado ou en grupos, destacando a s\u00faa floraci\u00f3n antes de que aparezan as follas. Para un correcto desenvolvemento das \u00e1rbores novas acons\u00e9llase unha fertilizaci\u00f3n a finais do inverno ou a comezos da primavera cando comezan a abrollar as follas.\nA rega debe ser frecuente nos ver\u00e1ns, especialmente no sur de Galicia, evitando deixar secar completamente o substrato. Necesita gozar de moitas horas de luz solar directa ao d\u00eda para un bo desenvolvemento, plantar nun lugar abeirado, a\u00ednda que atura ben as xeadas."}
{"id": "229624", "revid": "18868", "url": "https://gl.wikipedia.org/wiki?curid=229624", "title": "Magnolia yulan", "text": ""}
{"id": "229625", "revid": "1131", "url": "https://gl.wikipedia.org/wiki?curid=229625", "title": "Anna Simon", "text": "Anna Simon Mar\u00ed, nada en Mollet del Vall\u00e8s, Barcelona, o 9 de agosto de 1982, \u00e9 unha xornalista e presentadora de televisi\u00f3n catal\u00e1.\nBiograf\u00eda.\nLicenciada en Xornalismo, Anna Simon empezou con 22 anos (o 17 de xaneiro de 2005) presentando en TeleTaxi TV. Tras un breve paso por Antena 3 e Telecinco en programas de call TV, fichou por Cuatro como colaboradora de \"Estas no son las noticias\". Logo de terminar o programa, tivo diferentes experiencias televisivas en cadeas p\u00fablicas como a auton\u00f3mica TV3 (\"Divendres\"), ata que en 2010 fichou polo programa \"Tonter\u00edas las justas\" (Cuatro), espazo que m\u00e1is tarde se converter\u00eda en \"Otra movida\" tras o seu traslado a Neox.\nNo mes de xullo de 2012 Anna Simon foi confirmada como concursante da segunda edici\u00f3n do exitoso programa de Antena 3 \"Tu cara me suena\" M\u00e1is tarde, en setembro de 2012 Anna Simon fichou como colaboradora de \"El Hormiguero\" de Antena 3."}
{"id": "229626", "revid": "83328", "url": "https://gl.wikipedia.org/wiki?curid=229626", "title": "Mar\u00eda del Monte", "text": "Mar\u00eda del Monte Tejado Algaba, nada en Sevilla o 26 de abril de 1962, \u00e9 unha cantante espa\u00f1ola de sevillanas e de copla, as\u00ed como presentadora de radio e televisi\u00f3n.\nTraxectoria.\nFilla de Bibiana Algaba Barrag\u00e1n (1925) e de Antonio Tejado Vargas (\u2020 2005), \u00e9 a menor de cinco irm\u00e1ns, e a \u00fanica muller. Tras ga\u00f1ar o concurso televisivo \"Gente joven\", onde a final celebrouse en Ceuta, editou o seu primeiro disco. O segundo, titulado \"C\u00e1ntame sevillanas\" converteuse en pouco tempo nun \u00e9xito, conseguiu 3 discos de platino, o seu tema m\u00e1is popular foi \"C\u00e1ntame\", este tema que fala sobre o cami\u00f1o cara a El Roc\u00edo fixo que empezase a ser popular en Espa\u00f1a, especialmente enmarcada dentro do chamado \"Boom das sevillanas\". Co paso do tempo e con varios discos conseguiu ga\u00f1arse ao p\u00fablico e \u00e9 chamada \"Ra\u00ed\u00f1a das sevillanas\" por un dos seus discos con ese nome.\nAdemais da s\u00faa actividade art\u00edstica como cantante de sevillanas e no mundo da copla, Mar\u00eda del Monte \u00e9 presentadora de programas en radio e televisi\u00f3n. En 1993-1994 presenta \"Vamos juntos\" de Canal Sur Radio. En 1995 pasa a ser presentadora en televisi\u00f3n, onde traballa para a terceira cadea no espazo semanal \"Qu\u00e9date con la copla\". Colaborou nos programas \"Gente joven\" de TVE en 1982, \"Los debates de Hermida\" en Antena 3 (2000), e en \"El Show de Flo\" en laSexta. En TVE presenta \"La canci\u00f3n de mi querer\", \"Esa copla me suena\" (1998), \"Especial Feria de Abril\". En 2000 ficha por Canal Sur Televisi\u00f3n e presenta \"C\u00e1ntame\" (2000), \"Contigo\" (ata a tempada 2002), galas de ver\u00e1n e \"Nochebuena flamenca\" (2003), en 2004 presenta o Especial de Noiteboa, un ano m\u00e1is tarde traballa para Forta en \"Shalakabula\". Posteriormente presenta as galas de primavera, as\u00ed como o especial \"10 anos de Roc\u00edo\" e o programa especial Roc\u00edo Jurado, un ano despois, tam\u00e9n participou no programa concurso de TVE \"\u00a1Mira qui\u00e9n baila!\" en 2005, e presenta o seu popular magazine diario en Canal Sur Televisi\u00f3n: \"La tarde con Mar\u00eda\".\nEn 2012 participa na segunda edici\u00f3n do exitoso programa de Antena 3 \"Tu cara me suena\".\nEn 2022 tivo importancia para a normalizaci\u00f3n LGTBIQ+ a s\u00faa intervenci\u00f3n no preg\u00f3n no Orgullo Gay en Sevilla."}
{"id": "229627", "revid": "98629", "url": "https://gl.wikipedia.org/wiki?curid=229627", "title": "The Dance", "text": "The Dance \u00e9 o primeiro EP da banda neerlandesa de metal g\u00f3tico Within Temptation, publicado o 21 de xullo de 1998 a trav\u00e9s do selo DSFA. O son \u00b4bastante g\u00f3tico e melanc\u00f3lico, a diferenza dos seus \u00faltimos \u00e1lbums como \"Mother Earth\" e \"The Silent Force\"."}
{"id": "229628", "revid": "56817", "url": "https://gl.wikipedia.org/wiki?curid=229628", "title": "Toxo femia", "text": "O toxo femia \u00e9 o nome com\u00fan da especie de toxo Ulex gallii da familia das fab\u00e1ceas, subfamilia das Faboideae. Tam\u00e9n recibe os nomes de toxo mouro e \"toxo molar\" (a\u00ednda que este \u00faltimo nome tam\u00e9n se lle d\u00e1 as especies \"Ulex micranthus\" e \"Ulex minor\"). O \"U. Minor\" tam\u00e9n recibe nalgunhas zonas o nome de toxo femia.\nFoi descrito por Planchon en 1849 nos Anais de Ciencias Naturais de Par\u00eds (Ser. 3,11 : 213).\n\u00c9 un arbusto perenne da familia das fab\u00e1ceas, nativo da Europa atl\u00e1ntica : sur da Escocia, Illa de Man, Inglaterra, Irlanda, Pa\u00eds de Gales, oeste de Francia e norte da Pen\u00ednsula Ib\u00e9rica, salientando en Galiza. At\u00f3pase polo xeral en zonas non moi fr\u00edas, con solos acedos, frecuentemente en mar\u00edtimos e de monta\u00f1as. Distrib\u00faese en distintas subespecies. En Galicia concretamente aparecen d\u00faas, a m\u00e1is abundante \u00e9 a subespecie \"breoganii\". A subespecie \"gallii\" aparece s\u00f3 no norte das provincias da Coru\u00f1a e Lugo.\nMedra at\u00e9 90\u00a0cm de altura. Os abrochos novos son verdes, con follas modificadas de 1 a 3\u00a0cm de lonxitude. A flor (chamada chorima) \u00e9 amarela, 1 a 2\u00a0cm de longo, coa estrutura t\u00edpica das flores da familia dos legumes.\nO froito \u00e9 un legume ( va\u00ed\u00f1a), parcialmente inclu\u00eddo na rexi\u00f3n marr\u00f3n p\u00e1lida da flor.\nComo todas as especies de \"Ulex\", \u00e9 unha planta cuxas ra\u00edces tornan a agomar despois dos lumes. As s\u00faas sementes est\u00e1n adaptadas tam\u00e9n para xermolaren cando foron lixeiramente chamuscadas.\nO nome cient\u00edfico da especie (\"gallii\") d\u00e9bese a Nicolas Joseph Marie Le Gall, quen foi o primeiro a diferenciar este toxo do \"Ulex parviflorus\" (toxo da Provenza). Por\u00e9n, non conseguiu publicar a descuberta antes que Planchon a describise en 1849. De calquera modo, Planchon dedicoulle o nome cient\u00edfico da nova especie."}
{"id": "229629", "revid": "18868", "url": "https://gl.wikipedia.org/wiki?curid=229629", "title": "Ulex gallii", "text": ""}
{"id": "229630", "revid": "18868", "url": "https://gl.wikipedia.org/wiki?curid=229630", "title": "Toxo mouro", "text": ""}
{"id": "229632", "revid": "1131", "url": "https://gl.wikipedia.org/wiki?curid=229632", "title": "Bemil", "text": "O top\u00f3nimo Bemil pode referirse a:"}
{"id": "229634", "revid": "89787", "url": "https://gl.wikipedia.org/wiki?curid=229634", "title": "Toxo gate\u00f1o", "text": "O toxo gate\u00f1o ou toxo molar (Ulex minor) \u00e9 un gamallo espi\u00f1ento da familia das fab\u00e1ceas. Tam\u00e9n \u00e9 chamado \"toxo femia\" (c\u00f3mpre non confundilo co \"Ulex gallii\") e \"toxo albari\u00f1o\". Com\u00fan en Galicia.\nDescrici\u00f3n.\nArbusto de at\u00e9 2 m, moi ramalludo e espi\u00f1ento, con espi\u00f1as densamente agrupadas na parte basal dunha espi\u00f1a m\u00e1is grosa (espi\u00f1a primaria). Follas alternas, trifoliadas ou unifoliadas, frecuentemente reducidas a filodios (peciolo esmagado). Flores hermafroditas, zigomorfas, pent\u00e1meras, axilares. C\u00e1liz de (6,5) 7-9,5\u00a0mm, dividido at\u00e9 a base en dous labios, un superior con dous dentes e outro inferior con tres dentes, laxamente peloso, con pelos aplicados. Corola amarela, con p\u00e9talo superior (estandarte) m\u00e1is longo que os laterais (\u00e1s) e que a quilla formada por fusi\u00f3n dos dous p\u00e9talos inferiores. Androceo con 10 estames soldados polos filamentos na parte inferior para formar un tubo que envolve o ovario (androceo monadelfo). Ovario s\u00fapero, cun s\u00f3 carpelo. Froito en legume de 8-9,5\u00a0mm, plana, sen pelos.\nDistribuci\u00f3n e h\u00e1bitat.\nDistribuci\u00f3n atl\u00e1ntica. En Portugal, noroeste de Espa\u00f1a, Francia e Gran Breta\u00f1a.\nAdoita medrar en bra\u00f1as e lameiros, formando matos de uceiras oligotrofas en solos temporalmente asolagados, mesturado con uces e queiroas. Florea e frutifica dende o ver\u00e1n at\u00e9 a primavera. Com\u00fan en toda Galicia. Consegue vivir at\u00e9 os 900 metros de altitude. \nEst\u00e1 presente na metade sur das provincias de Pontevedra e Ourense.\nUsos.\nEn Galicia e nas monta\u00f1as do norte e centro-oeste de Portugal, \u00fasase coma estrume e na alimentaci\u00f3n de animais herb\u00edvoros dom\u00e9sticos. Contrib\u00fae a fixar o nitr\u00f3xeno no solo. Tam\u00e9n se emprega na produci\u00f3n de adubos nitroxenados."}
{"id": "229635", "revid": "18868", "url": "https://gl.wikipedia.org/wiki?curid=229635", "title": "Ulex minor", "text": ""}
{"id": "229636", "revid": "18868", "url": "https://gl.wikipedia.org/wiki?curid=229636", "title": "Toxo molar", "text": ""}
{"id": "229638", "revid": "5097224", "url": "https://gl.wikipedia.org/wiki?curid=229638", "title": "Cotobelo", "text": "Os cotobelos son os n\u00f3s ou vultos que forman as articulaci\u00f3ns dos dedos e dedas ao se dobraren. Adoitan ser prominentes cando a man est\u00e1 pechada. A definici\u00f3n m\u00e9dica \u00e9 a de formaci\u00f3n das articulacimetacarpofalanxeais (metacarpophalangeal) e interfalanxeais (interphalangeal) de cada dedo ou polgar.\nReciben tam\u00e9n os nomes de cotomelos, cotelos, cotenos, nocellos, noelos e nortellos."}
{"id": "229639", "revid": "1131", "url": "https://gl.wikipedia.org/wiki?curid=229639", "title": "IES Manuel Chamoso Lamas", "text": "O Instituto de Ensinanza Secundaria Manuel Chamoso Lamas \u00e9 un centro de ensinanza secundaria, bacharelato e ciclos formativos pertencente \u00e1 rede p\u00fablica de institutos da Xunta de Galicia do Carballi\u00f1o. Est\u00e1 situado en Mesego, a car\u00f3n da antiga estrada N-541.\nOferta educativa.\nNo IES Manuel Chamoso Lamas imp\u00e1rtese ESO (onde contan co Proxecto Abalar en 1\u00ba e 2\u00ba da ESO), Educaci\u00f3n para adultos (ESA e Bacharelato semipresencial), Bacharelato (nas modalidades Human\u00edsticas e Ciencias Sociais e Ciencias e Tecnolox\u00eda) e Formaci\u00f3n Profesional: Formaci\u00f3n Profesional B\u00e1sica, CS de Administraci\u00f3n e Finanzas, CM de Xesti\u00f3n e Administraci\u00f3n, CM de Electromec\u00e1nica de Veh\u00edculos Autom\u00f3biles e CM de Instalaci\u00f3ns El\u00e9ctricas Autom\u00e1ticas. Tam\u00e9n alberga a Secci\u00f3n da EOI de Ouresne: 1\u00ba a 6\u00ba de Ingl\u00e9s.\nO centro obtivo a Carta Erasmus de Mobilidade para alumnos de FP, este alumnado ten a posibilidade de facer as pr\u00e1cticas nalg\u00fan pa\u00eds europeo.\nTam\u00e9n disp\u00f3n dunha estaci\u00f3n meteorol\u00f3xica que d\u00e1 cumprida informaci\u00f3n do tempo."}
{"id": "229641", "revid": "43327", "url": "https://gl.wikipedia.org/wiki?curid=229641", "title": "Marfil (hom\u00f3nimos)", "text": "Marfil pode facer referencia a:"}
{"id": "229642", "revid": "25871", "url": "https://gl.wikipedia.org/wiki?curid=229642", "title": "Dentina", "text": "A dentina, termo derivado do lat\u00edn \"dens, dentis\", \"dente\", tam\u00e9n co\u00f1ecida como marfil (non debe confundirse co marfil que comp\u00f3n as defensas dos elefantes) \u00e9 un tecido dos dentes situado entre o esmalte dentario e a polpa.\n\u00c9 o segundo tecido m\u00e1is duro do corpo humano (e doutros mam\u00edferos con dentes), despois do esmalte. \u00c9 de cor amarelada, e o seu alto grao de elasticidade protexe ao esmalte supraxacente contra as fracturas.\nEst\u00e1 estreitamente vinculado \u00e1 polpa dentaria, cuxas c\u00e9lulas especializadas, os odontoblastos, o elaboran deixando na s\u00faa estrutura os seus prolongamentos citoplasm\u00e1ticas ou prolongamentos odontobl\u00e1sticos. Ademais dos compo\u00f1entes citoplasm\u00e1ticos, a dentina est\u00e1 constitu\u00edda por unha matriz col\u00e1xena calcificada, composta principalmente por col\u00e1xeno tipo I e prote\u00ednas \"dsp\" (do 5% ao 8%) e \"dpp\" (50 %), e est\u00e1 atravesada por estgreito condutos ou t\u00fabulos dentarios desde o l\u00edmite pulpar at\u00e9 o esmalte na coroa e o cemento na ra\u00edz.\nA dentinox\u00e9nese \u00e9 o proceso de formaci\u00f3n de dentina polo \u00f3rgano dentario.\nA dentina \u00e9 radioopaca pola s\u00faa relativamente alta impregnaci\u00f3n de sales minerais. A elasticidade que presenta depende da estrutura org\u00e1nica e o contido en auga. Componse dun 65 % de materia inorg\u00e1nica (hidroxiapatita de calcio), dun 25 % de materia org\u00e1nica e dun 10 % de plasma acuoso. A materia org\u00e1nica \u00e9 na s\u00faa maior\u00eda col\u00e1xeno I, acompa\u00f1ado de proteoglicanos e glicoprote\u00ednas.\nA dentina prod\u00facena os odontoblastos, que se sit\u00faan entre a dentina e a polpa dentaria, e que conservan a s\u00faa relaci\u00f3n coa dentina durante toda a vida do dente, puidiendo autorrepararse. A dentina presenta uns canal\u00edculos dentarios, que conte\u00f1en os prolongamentos citoplasm\u00e1ticos dos procesos odontobl\u00e1sticos."}
{"id": "229643", "revid": "27155", "url": "https://gl.wikipedia.org/wiki?curid=229643", "title": "Thiomargarita namibiensis", "text": "Thiomargarita namibiensis \u00e9 unha especie de proteobacteria cocoide gramnegativa, que vive nos sedimentos oce\u00e1nicos da plataforma continental de Namibia. \u00c9 unha das bacterias m\u00e1is grandes co\u00f1ecidas, xa que mide entre 0,1 e 0,3\u00a0mm (de 100 a 300 \u00b5m) de di\u00e1metro (o normal nas bacterias ser\u00edan uns poucos microns), pero alg\u00fans exemplares chegan aos 0,75\u00a0mm (750\u00a0\u00b5m). As c\u00e9lulas de \"Thiomargarita namibiensis\" son grandes dabondo como para poder verse a simple vista. A especie tivo o r\u00e9cord da especie bacteriana m\u00e1is masiva, pero \"Epulopiscium fishelsoni\", que fora previamente descuberta no tubo dixestivo dos peixes cirurxi\u00e1n, \u00e9 un pouco m\u00e1is grande en lonxitude, a\u00ednda que non en di\u00e1metro, e ata finais dos 90 era considerada a bacteria m\u00e1is grande con 0,5\u00a0mm de longo. A especie do mesmo x\u00e9nero recentemente descuberta no Caribe \"Thiomargarita magnifica\" \u00e9 a\u00ednda m\u00e1is grande, de 10 mm ou m\u00e1is de lonxitude e m\u00e1is masiva.\nA c\u00e9lula ten un enorme vac\u00faolo, abundantes gr\u00e1nulos de xofre e outros gr\u00e1nulos moito m\u00e1is pequenos, que parecen ser de polifosfato ou glic\u00f3xeno. A distribuci\u00f3n do ADN no citoplasma \u00e9 irregular e complexa, xa que se agrupa en determinadas \u00e1reas en lugar de estenderse uniformemente.\n\"Thiomargarita\" significa \"perla do xofre\". Isto ref\u00edrese ao aspecto da c\u00e9lula, a cal cont\u00e9n gr\u00e1nulos microsc\u00f3picos de xofre que dispersan a luz incidente, d\u00e1ndolle \u00e1 c\u00e9lula un brillo perl\u00edfero. Como moitas bacterias cocoides como \"Streptococcus\", a s\u00faa divisi\u00f3n celular tende a producirse ao longo dun s\u00f3 eixe, o que fai que as s\u00faas c\u00e9lulas formen cadeas, que semellan un colar de perlas. O nome de especie \"namibiensis\", significa \"de Namibia\", pa\u00eds africano en cuxas costas foi atopada.\nDistribuci\u00f3n.\nA especie foi descuberta por Heide N. Schulz e outros en 1997 e descrita en 1999 , nos sedimentos do fondo oce\u00e1nico da ba\u00eda de Walvis (Namibia). En 2005, descubriuse unha cepa moi relacionada no golfo de M\u00e9xico. Entre outras diferenzas con respecto \u00e1 cepa namibia, a cepa mexicana parece que non se divide ao longo dun \u00fanico eixe e en consecuencia non forma cadeas. Nas Antillas atopouse posterioremnte a especie \"Thiomargarita magnifica\", de varios mil\u00edmetros de lonxitude.\nMetabolismo.\nA bacteria \u00e9 quimiolit\u00f3trofa, e pode utilizar o nitrato como aceptor final de electr\u00f3ns da s\u00faa cadea de transporte de electr\u00f3ns nos ambientes pobres en os\u00edxeno nos que vive. O organismo oxida o sulfuro de hidr\u00f3xeno (H2S) a xofre elemental (S). O xofre depos\u00edtase en forma de gr\u00e1nulos no seu citoplasma e \u00e9 moi refr\u00e1ctil e opalescente, o que fai que o organismo pareza unha perla. En condici\u00f3ns an\u00f3xicas o sulfuro util\u00edzase como doante de electr\u00f3ns e o nitrato como aceptor. O produto final nitroxenado non se co\u00f1ece con seguridade, xa que non se puido realizar un cultivo puro da especie para estudalo. A posible reacci\u00f3n pode ser:\nO sulfuro que utiliza est\u00e1 dispo\u00f1ible nos sedimentos que a rodean, xa que o producen outras bacterias a partir de microalgas mortas que se afunden ao fondo do mar, o nitrato, polo contrario, procede das capas de auga de mar que est\u00e1n enriba. Como esta bacteria vive inm\u00f3bil nos sedimentos, e a concentraci\u00f3n de nitratos dispo\u00f1ibles flut\u00faa considerablemente co tempo, a bacteria almacena o nitrato en grandes concentraci\u00f3ns (de ata 800 milimolar) en grandes vac\u00faolos, que semellan globos inchados e que son responsables de ata o 80% do tama\u00f1o da c\u00e9lula. Cando as concentraci\u00f3ns de nitrato na s\u00faa contorna son baixas, a bacteria utiliza o contido do seu vac\u00faolo para a respiraci\u00f3n anaerobia. As\u00ed, a presenza deste vac\u00faolo central nas s\u00faas c\u00e9lulas perm\u00edtelle unha supervivencia prolongada nos sedimentos sulfurados. A non mobilidade de \"Thiomargarita\" est\u00e1 compensada polo seu gran tama\u00f1o celular.\nRecentes investigaci\u00f3ns tam\u00e9n indicaron que a bacteria pode ser un organismo anaerobio facultativo en lugar de anaerobio obrigado, e as\u00ed poder\u00eda respirar utilizando os\u00edxeno en certas condici\u00f3ns.\nFiloxenia.\nO estudo do xenoma de \"Thiomargarita namibiensis\" situouna na \u00e1rbore filoxen\u00e9tica pr\u00f3xima \u00e1s bacterias dos x\u00e9neros \"Thioploca\" e \"Beggiatoa\", que viven en ambientes con condici\u00f3ns similares aos de \"Thiomargarita\".\nImportancia.\nO xigantismo \u00e9 xeralmente unha desvantaxe para as bacterias. A bacteria obt\u00e9n os seus nutrientes por medio de procesos de difusi\u00f3n simple a trav\u00e9s da membrana plasm\u00e1tica, xa que carece dos mecanismos sofisticados de captaci\u00f3n de nutrientes que se encontran nos eucariotas. Que unha bacteria sexa de gran tama\u00f1o implica que haxa unha relaci\u00f3n baixa entre a superficie da membrana plasm\u00e1tica e o volume celular. Isto limita o grao de captaci\u00f3n de nutrientes a un nivel limiar. As bacterias grandes poder\u00edan morrer por falta de alimentos facilmente a non ser que te\u00f1an un mecanismo diferente para asegurarse o fornecemento de nutrientes. \"T. namibiensis\" supera este problema ao ter grandes vac\u00faolos que poden almacenar os nitratos que a mante\u00f1en con vida.\nA oxidaci\u00f3n do velenoso sulfuro dos sedimentos que realiza esta bacteria fai que act\u00fae como detoxificante no seu ecosistema, fac\u00e9ndoo m\u00e1is axeitado para a vida doutros organismos mari\u00f1os."}
{"id": "229644", "revid": "56817", "url": "https://gl.wikipedia.org/wiki?curid=229644", "title": "Ulex micranthus", "text": "O toxo bra\u00f1ego (Ulex micranthus), \u00e9 unha especie arbustiva de toxo, da familia das fab\u00e1ceas, m\u00e1is term\u00f3fila que as especies relacionadas. \u00c9 un endemismo galego. \u00c9 o m\u00e1is mi\u00fado dos toxos. Mora en solos lamacentos, ill\u00f3s e bra\u00f1as do sur da provincia de Pontevedra e norte de Portugal (At\u00f3pase por exemplo nas G\u00e1ndaras de Budi\u00f1o). \u00c9 o toxo m\u00e1is escaso de Galicia. Tam\u00e9n se co\u00f1ece co nome cient\u00edfico de Ulex lusitanica."}
{"id": "229645", "revid": "1576", "url": "https://gl.wikipedia.org/wiki?curid=229645", "title": "Toxo bra\u00f1ego", "text": ""}
{"id": "229647", "revid": "18868", "url": "https://gl.wikipedia.org/wiki?curid=229647", "title": "Toxo macho", "text": ""}
{"id": "229648", "revid": "18868", "url": "https://gl.wikipedia.org/wiki?curid=229648", "title": "Toxo com\u00fan", "text": ""}
{"id": "229649", "revid": "54334", "url": "https://gl.wikipedia.org/wiki?curid=229649", "title": "Toxo", "text": "O toxo \u00e9 a denominaci\u00f3n xen\u00e9rica en galego das especies do x\u00e9nero \"Ulex\", entre as que destacan:\nComo fit\u00f3nimo pode referirse a:\nAmais, como apelido pode referirse a:\nTras castelanizarse como \"Tojo\", tam\u00e9n \u00e9 o apelido de:"}
{"id": "229650", "revid": "56817", "url": "https://gl.wikipedia.org/wiki?curid=229650", "title": "Ada (orqu\u00eddea)", "text": "Ada \u00e9 un x\u00e9nero de orqu\u00eddeas que abrangue 16 especies, son principalmente ep\u00edfitas mais tam\u00e9n as hai lit\u00f3fitas, te\u00f1en o seu h\u00e1bitat en Am\u00e9rica Central e do Sur entre Nicaragua no norte e Bolivia no sur, desenvolv\u00e9ndose en bosques de monta\u00f1a entre os 650 e os 2700 metros de altura. As s\u00faas follas son lanceoladas de ata 20\u00a0cm medrando a partir de pseudobulbos que chegan ata os 10\u00a0cm. De cores vivas empr\u00e9ganse para obter h\u00edbridos de cores rechamantes. A especie tipo \u00e9 a \"ada aurantiaca\"."}
{"id": "229656", "revid": "83328", "url": "https://gl.wikipedia.org/wiki?curid=229656", "title": "Dermatolox\u00eda", "text": "A dermatolox\u00eda \u00e9 unha especialidade m\u00e9dica que se ocupa do diagn\u00f3stico e tratamento cl\u00ednico e cir\u00farxico das doenzas que acomente ao maior \u00f3rgano do corpo humano, a pel, a cal ocupa unha \u00e1rea duns 2 metros cadrados nun individuo adulto. A especialidade engloba tam\u00e9n as doenzas que afectan aos anexos cut\u00e1neos, isto \u00e9, cabelos e unllas, as\u00ed como tam\u00e9n as mucosas (boca e xenitais).\nOutra denominaci\u00f3n \u00e9 a de dermatovenerolox\u00eda, xa que a especialidade ten unha grande importancia no contexto das doenzas de transmisi\u00f3n sexual (ven\u00e9reas).\nA historia da dermatolox\u00eda moderna comeza en Europa, entre os s\u00e9culos XV e XVI, onde varios cl\u00ednicos comezaron a se interesar polos problemas cut\u00e1neos. O primeiro libro de texto de dermatolox\u00eda foi escrito en 1797, polo doutor Robert Willian. De feito, a Medicina comezou a salientar a cada vez m\u00e1is a importancia da pel no organismo.\nA dermatolox\u00eda act\u00faa en todos os procesos fisiopatol\u00f3xicos que envolven a pel: dende infecci\u00f3ns, at\u00e9 reacci\u00f3ns autoinmunes e inflamatorias, e tam\u00e9n tumores."}
{"id": "229657", "revid": "19415", "url": "https://gl.wikipedia.org/wiki?curid=229657", "title": "Naisten Liiga", "text": "A Naisten Liiga (anteriormente denominada J\u00e4\u00e4kiekon naisten SM-sarja) \u00e9 a m\u00e1xima categor\u00eda do h\u00f3ckey sobre xeo feminino en Finlandia. A competici\u00f3n naceu na tempada 1982-83 e na actualidade a integran oito equipos.\nA meirande parte dos campionatos foron ga\u00f1ados por Espoo Blues (16) Tampere Ilves (10), mentres que os 10 restantes se reparten entre 6 equipos. Os Blues dominaron a competici\u00f3n a principios do novo s\u00e9culo, cun r\u00e9cord de t\u00edtulos acadados entre 1999 e 2005, mentres que Ilves conseguiu a meirande parte dos seus t\u00edtulos entre 1985 e 1993 con oito t\u00edtulos en nove anos.\nHistoria.\nAntecedentes e creaci\u00f3n.\nOs primeiros equipos femininos de h\u00f3ckey sobre xeo de Finlandia comezaron a aparecer a principios da d\u00e9cada de 1970, a\u00ednda que pasaron varios anos ata que se disputara a primeira competici\u00f3n no pa\u00eds. Esta primeira competici\u00f3n, non oficial, denominouse \"Lipstick-turnaus\" (en galego \"Torneo Lipstick\") e disputouse durante varios anos, sendo a s\u00faa primeira edici\u00f3n en 1978.\nNon foi ata a tempada tempada 1982-82 cando comezou a organizarse o campionato feminino finland\u00e9s oficial, inicialmente denominado \"Naisten SM-sarja\". Na primeira edici\u00f3n do campionato participaron un total de dez equipos divididos en dous grupos: EVU (Vantaa), Haukat (J\u00e4rvenp\u00e4\u00e4), HIFK (Helsinqui), HJK (Helsinqui), Ilves (Tampere), J\u00e4\u00e4honka (Espoo), SaiPa (Lappeenranta), Shakers (Kerava), Tiikerit (H\u00e4meenlinna) e \u00c4ss\u00e4t (Pori). O primeiro equipo en coroarse campi\u00f3n finland\u00e9s na primavera de 1983 foi o HJK, logo de impo\u00f1erse no torneo final disputado en Tampere.\nDominio de Ilves.\nA medida que o n\u00famero de equipos de mulleres aumentou, a liga pasou a xogarse nun \u00fanico grupo na tempada 1985-86, cando se fundou ademais a segunda categor\u00eda, a I-divisioona. O Ilves de Tampere dominou a segunda metade da d\u00e9cada de 1980, cando ga\u00f1ou un total de catro t\u00edtulos consecutivos (1985-1988) antes de que o EVU de Vantaa curtara a racha na primavera de 1989.\nLogo do t\u00edtulo logrado polo EVU en 1989, Ilves volveu ga\u00f1ar o campionato na tempada 1989-90, cando se introduciron os \"play-offs\". O equipo de Tampere revalidou o t\u00edtulo nos tres anos seguintes. Os primeiros anos da d\u00e9cada de 1990 viron o crecemento do Shakers, que pasou a converterse no m\u00e1ximo rival do Ilves e rompeu a segunda racha de catro campionatos consecutivos do equipo do lince en 1994. Mentres tanto, os tempos de 20 minutos establec\u00e9ronse en 1992.\nShakers e JYP.\nA segunda metade da d\u00e9cada de 1990 estivo marcada principalmente por dous equipos: Shakers e JYP. A pesar de ter sido un dos equipos fundadores da Naisten SM-Sarja, o papel das Shakers nas tres primeiras tempadas da competici\u00f3n fora moi pobre, xa que contou todos os seus partidos por derrotas. Ao seu regreso \u00e1 m\u00e1xima competici\u00f3n na tempada 1986-87 convert\u00e9ronse nun equipo competitivo e ga\u00f1ou a medalla de bronce ese mesmo ano, e na tempada 1993-94, logo de ter chegado tres anos consecutivos \u00e1s finais fronte o Ilves, conquistaron o campionato. Parte do \u00e9xito do equipo de Kerava veu da dianteira Riikka V\u00e4lil\u00e4, quen tam\u00e9n fora fundamental no \u00e9xito do EVU en 1989.\nO \u00e9xito das Shakers durou dous anos m\u00e1is nos a rivalidade co Ilves acabou dando paso \u00e1 loita coas K\u00e4rp\u00e4t de Oulu na tempada 1995-96, cando a final entre os dous equipos pasou \u00e1 historia como unha das m\u00e1is re\u00f1idas e igualadas da historia do campionato feminino finland\u00e9s. Ese mesmo ano foi o primeiro no que o que fora o gran dominador, o Ilves de Tampere, non conseguiu ningunha medalla.\nNa tempada 1996-97, a Naisten SM-sarja viu a chegada dun novo equipo campi\u00f3n, o JYP de Jyv\u00e4skyl\u00e4, que se impuxo \u00e1s Shakers nas finais por un contundente 3-0. O JYP conquistou o seu segundo campionato consecutivo fronte \u00e1s K\u00e4rp\u00e4t un ano despois (3-0) malia a terse clasificado na cuarta posici\u00f3n (a \u00faltima que daba acceso aos \"play-offs\") e enfrontarse \u00e1s campioas da liga regular, as mulleres do K-Espoo (2-1).\nOs anos 2000: Espoo Blues.\nLogo de que o equipo das Shakers abandonara a competici\u00f3n antes da tempada 1998-99, as s\u00faas xogadoras pasaron a xogar no equipo de Espoo, chamado agora Espoo Blues, e no recentemente ascendido It\u00e4-Helsingin Kiekko. Esa mesma tempada as Blues destronaron ao JYP, conseguindo o seu primeiro campionato logo de ter conquistado varios bronces na d\u00e9cada, e iniciando un per\u00edodo de sete anos consecutivos nos que o campionato quedou en Espoo.\nNa primavera de 2011 a comunidade finlandesa do Canad\u00e1 doou a Aurora Borealis Malja, o trofeo que dende ent\u00f3n \u00e9 entregado ao equipo campi\u00f3n en substituci\u00f3n da Sammon Malja. O primeiro equipo que alzou a copa foi o HPK\u00a0de H\u00e4meenlinna, que derrotou ao Ilves na final.\nNa 2015-16 as xogadoras de JYP proclam\u00e1ronse campioas, un logro que o equipo de Jyv\u00e4skyl\u00e4 non acadaba dende 1998. As xogadoras do equipo de Finlandia Central impux\u00e9ronse a HPK en tres partidos, disputando o \u00faltimo deles no seu estadio ante 1\u00a0600 persoas. Con todo, na tempada seguinte JYP renunciou \u00e1 s\u00faa praza, que foi ofrecida a Lukko, que finalmente participou na seguinte edici\u00f3n.\nNova denominaci\u00f3n: a Naisten Liiga.\nNa tempada 2017-18 a SM-sarja mudou a s\u00faa denominaci\u00f3n a Naisten Liiga. Na tempada seguinte un\u00edronse \u00e1 liga Vaasan Sport e TPS, produc\u00edndose un aumento do n\u00famero de equipos participantes de oito a dez.\nA causa da pandemia por coronavirus, na tempada 2019-20 por primeira vez a liga non decidiu ning\u00fan equipo campi\u00f3n, cancel\u00e1ndose a tempada logo das semifinais, non disput\u00e1ndose a final entre Kiekko-Espoo e KalPa.\nO 9 de setembro de 2022 a Federaci\u00f3n Finlandesa de H\u00f3ckey sobre Xeo fixo p\u00fablico a trav\u00e9s do seu sitio web que Aija Saha pasar\u00eda a presidir a Naisten Liiga a partir do 1 de outubro dese mesmo ano substitu\u00edndo a Eeva Perttula, e que Jukka Valtanen ser\u00eda o vicepresidente.\nEquipos 2023-24.\nDende a tempada 2021-22 a Naisten Liiga est\u00e1 formada por dez equipos de 10 cidades distintas. Por rexi\u00f3ns, 10 das 19 rexi\u00f3ns de Finlandia estaban presentes na tempada 2022-23: Finlandia Propia, Laponia, Ostrobotnia do Norte, Ostrobotnia do Sur, Savonia do Norte, Pirkanmaa, Satakunta, Tavastia Propia e Uusimaa. Dos dez equipos que participaron na tempada 2022-23 tan s\u00f3 o Ilves disputou todas as edici\u00f3ns do campionato finland\u00e9s feminino.\nAg\u00e1s o Team Kuortane, un equipo feminino fundado en 2010 pola Federaci\u00f3n Finlandesa de H\u00f3ckey sobre Xeo e cuxas xogadoras viven e estudan no Kuortaneen urheilulukio, todos os equipos da liga comparten os seus nomes con equipos profesionais masculinos da Liiga (HIFK, HPK, Ilves, KalPa, K\u00e4rp\u00e4t e TPS) ou a Mestis (K-Espoo e RoKi)\nEstrutura da tempada.\nO 28 de abril\u00a0de 2022 a Federaci\u00f3n Finlandesa de H\u00f3ckey sobre Xeo anunci\u00f3n que a 40\u00aa edici\u00f3n da Naisten Liiga mudar\u00eda o modelo respecto da tempada precedente, e que esta estrutura se manter\u00eda na tempada 2023-24. Deste xeito a competici\u00f3n dividiuse nunha liga regular e os \"play-offs\" polo t\u00edtulo ou ligui\u00f1a pola permanencia:\nPalmar\u00e9s.\nDende a primeira edici\u00f3n da liga na tempada 1982-83, oito equipos ga\u00f1aron a Naisten Liiga. Dende 2011 o equipo campi\u00f3n recibe a Aurora Borealis Malja, mentres que o segundo e terceiro clasificados reciben medallas de prata e bronce. A seguinte t\u00e1boa amosa os equipos campi\u00f3ns do campionato finland\u00e9s feminino de h\u00f3ckey sobre xeo:\nCampionatos por equipo.\nA seguinte t\u00e1boa amosa o n\u00famero total de campionatos acadados por cada club dende 1983. En letra grosa os t\u00edtulos conseguidos logo de que a competici\u00f3n cambiara a s\u00faa denominaci\u00f3n a Naisten Liiga, \u00e9 dicir, os acadados dende 2018:\nStatus das xogadoras.\nA Naisten Liiga non \u00e9 unha liga profesional. Na tempada 2022-23 tan s\u00f3 as xogadoras de HIFK e HPK non ti\u00f1an que pagar elas mesmas as tarifas de tempada para poder xogar. Nunha entrevista no sitio web especializado Jatkoaika, a ex xogadora Johanna Koivula sinalaba que tan s\u00f3 alg\u00fans dos equipos da liga estiveran dentro da estrutura dos equipos masculinos profesionais, o que na s\u00faa opini\u00f3n levar\u00eda \u00e1 competici\u00f3n a un cami\u00f1o m\u00e1is profesional e a poder competir coa SDHL sueca, onde as xogadoras si contan cun salario e \u00e1 cal moitas xogadoras destacadas finlandesas como as internacionais Jenni Hiirikoski, Anni Keisala ou Petra Nieminen acaban marchando.\nA maior parte dos equipos da Naisten Liiga comparten os seus nomes cos equipos masculinos profesionais da Liiga ou a Mestis \u2013 HIFK, HPK, Ilves, KalPa, K-Espoo, K\u00e4rp\u00e4t, Lukko, RoKi e TPS \u2013 mais os equipos femininos te\u00f1en recibido historicamente limitados recursos e promoci\u00f3n por parte dos equipos masculinos afiliados. Nos anos recentes produc\u00edronse progresos na construci\u00f3n dunha mellor relaci\u00f3n entre os equipos femininos e masculinos; agora moitos equipos masculinos dan algo de apoio \u00e1s s\u00faas contrapartes femininas anunciando xuntos os seus partidos ou axudando a asegurar patrocinadores."}
{"id": "229658", "revid": "27155", "url": "https://gl.wikipedia.org/wiki?curid=229658", "title": "Thiomargarita", "text": ""}
{"id": "229663", "revid": "23204", "url": "https://gl.wikipedia.org/wiki?curid=229663", "title": "Gran Premio de Alema\u00f1a de 1965", "text": "O Gran Premio de Alema\u00f1a de F\u00f3rmula 1 de (formalmente o XXVII Gro\u00dfer Preis von Deutschland) celebrouse en N\u00fcrburgring o 1 de agosto de 1965. A carreira, disputada sobre 15 voltas, foi a s\u00e9tima rolda da tempada de F\u00f3rmula Un de 1965. Foi ga\u00f1ada por Jim Clark, que no seu Lotus - Climax, logrou a pole position, a volta r\u00e1pida da carreira, e liderou t\u00f3dalas voltas. A vitoria aseguroulle a Clark a vitoria no Campionato do Mundo de Pilotos a falta de tres carreiras. Tam\u00e9n significou que Lotus ga\u00f1ara o Mundial de Construtores ao mesmo tempo. o piloto de BRM, Graham Hill, terminou a carreira en segunda posici\u00f3n por diante do Brabham - Climax de Dan Gurney, que completou o podio ao terminar terceiro.\nInforme da carreira.\nGraham Hill en teor\u00eda poder\u00eda alcanzar a Clark no campionato. Con todo, Clark converteuse en campi\u00f3n cunha maxistral actuaci\u00f3n, que o levou desde a pole ata a bandeira final e ao establecemento da volta r\u00e1pida, para obter o m\u00e1ximo de puntos con 3 Grandes Premios a\u00ednda por disputar. Detr\u00e1s del, o resto tivo todo tipo de problemas mec\u00e1nicos, Surtees tivo problemas co cambio de velocidades, Stewart dobrou un brazo oscilante, Hulme perforou o tanque de combustible cando se lle soltou o asento e Am\u00f3n tivo problemas de transistores a pesar de cambiar d\u00faas caixas de transistores! Clark coroouse como campi\u00f3n a principios de agosto, sendo o campionato que se ga\u00f1ous m\u00e1is cedo o campionato ata 2002, cando Michael Schumacher conseguiu o seu quinto t\u00edtulo o 21 de xullo."}
{"id": "229665", "revid": "89787", "url": "https://gl.wikipedia.org/wiki?curid=229665", "title": "Adamuz", "text": "Adamuz \u00e9 un concello andaluz situado na provincia de C\u00f3rdoba entre Serra Morena e o Guadalquivir. O municipio at\u00f3pase na comarca do Alto Guadalquivir e pertence ao partido xudicial de Montoro. As s\u00faas coordenadas xeogr\u00e1ficas son 38\u00ba 01' N 4\u00ba 31' O. At\u00f3pase a unha altitude de 240 msnm e a uns 32\u00a0km da capital de provincia, C\u00f3rdoba. A s\u00faa superficie \u00e9 de 333,8\u00a0km2. No ano 2008 contaba cunha poboaci\u00f3n de 4\u00a0472 habitantes e unha densidade de poboaci\u00f3n de 13,4 hab/km\u00b2."}
{"id": "229666", "revid": "65337", "url": "https://gl.wikipedia.org/wiki?curid=229666", "title": "Marfil", "text": "O marfil ou almaf\u00ed (do \u00e1rabe \"al-fil\" [\u0627\u0644\u0641\u064a\u0644] e este do persa \"pil\", \"elefante\") segundo a Real Academia Galega \u00e9:\nA etimolox\u00eda alude aos dentes incisivos dos elefantes (mal denominados \"ca\u00ed\u00f1os\" ou \"cairos\", e mesmo \"defensas\") pero, na pr\u00e1ctica, a palabra \"marfil\" apl\u00edcase tam\u00e9n aos dentes doutros animais coma o mamut, a morsa, o cachalote ou o hipop\u00f3tamo, de caracter\u00edstica f\u00edsicas similares \u00e1s dos incisivos do elefante.\nAntes da aparici\u00f3n dos pl\u00e1sticos o marfil era moi usado como material para a fabricaci\u00f3n das teclas dos pianos, b\u00f3las de billar, bot\u00f3ns e artigos ornamentais de xoiar\u00eda.\nEmpr\u00e9gase o marfil para adorno de mobles e na construci\u00f3n de multitude de obxectos tales coma cepillos, peites, pu\u00f1os de bast\u00f3ns ou caixas.\nCaracter\u00edsticas qu\u00edmico-f\u00edsicas.\nAs principais caracter\u00edsticas do marfil son as seguintes:.\nHistoria.\nO uso do marfil como material para a construci\u00f3n de elementos decorativos data da m\u00e1is remota antig\u00fcidade. Escavaci\u00f3ns nos pa\u00edses da conca mediterr\u00e1nea permiten fixar o seu uso desde hai uns 4.000 anos\u00a0a.C.\nNo sitio arqueol\u00f3xico de Mostaxedda (An Nazlah al-Mustajiddah) encontr\u00e1ronse, nunha tumba do Exipto predin\u00e1stico brazaletes de marfil, m\u00e1is ben pequenos, que poida que fosen adornos de mulleres ou de nenos, ou talvez obxectos de distinci\u00f3n social ou tribal. E na antiga India encontr\u00e1ronse restos do uso de marfil no templo de Taxila (no actual Paquist\u00e1n), que datan do s\u00e9culo II a.C.\nTanto os antigos gregos coma os hebreos empregaron o marfil como adorno na decoraci\u00f3n de salas, mobles e templos. Salom\u00f3n ti\u00f1a un trono de marfil incrustado de ouro, e nos museos arqueol\u00f3xicos poden admirarse gran n\u00famero de obxectos feitos con este material pertencentes \u00e1s m\u00e1is remotas civilizaci\u00f3ns. O uso do marfil nas estatuas que na antiga Grecia se produciron proba que abundaba naquela \u00e9poca. Con el, Fidias fixo as famosas estatuas xigantescas de Atenea no Parten\u00f3n e de Zeus, as cales med\u00edan 12 e 19 m de altura, respectivamente. Nestas esculturas empregouse o marfil para representar aquelas partes do corpo que non cubr\u00edan os vestidos.\nOs romanos empregaron tam\u00e9n o marfil para a escultura e a decoraci\u00f3n. A arte bizantina fixo ampolo uso do marfil; as\u00ed, as portas do templo de Santa Sof\u00eda en Constantinopla estaban adornadas con baixorrelevos deste material.\nEn Europa, ao final do primeiro milenio, o marfil foi aproveitado para crear non s\u00f3 obxectos sen\u00f3n tam\u00e9n ornamentos lit\u00farxicos, e alcanzou unha produci\u00f3n rica e not\u00e1bel no mundo bizantino. Na \u00e9poca do rom\u00e1nico f\u00edxose habitual principalmente en b\u00e1culos pastorais e relicarios, e na \u00e9poca g\u00f3tica Francia asumiu a primac\u00eda destas actividades art\u00edsticas.\nEn Espa\u00f1a e en Sicilia, os \u00e1rabes que se asentaran al\u00ed fixeron grande uso do marfil, que trataban cortando c\u00edrculos dos dentes de elefante en l\u00e1minas delgadas que logo gravaban con \"suras\" do Alcor\u00e1n ou outros textos sagrados coas que recubr\u00edan os ata\u00fades de madeira. A Igrexa os requir\u00eda para que efectuasen traballos especiais, coma relicarios, b\u00e1culos pastorais, imaxes da Virxe e dos Santos, crucifixos, p\u00edas de auga bendita etc. Pr\u00edncipes e reis coleccionaban obxectos de calquera x\u00e9nero, entre eles os realizados en marfil.\nA tendencia ao coleccionismo f\u00edxose m\u00e1is frecuente a partir do s\u00e9culo XVI, inclu\u00edndo o desexo de adquirir colecci\u00f3ns \"naturalia et artificialia\" de estra\u00f1os obxectos producidos espontaneamente pola natureza e obxectos orixinais creados pola man do home que conflu\u00edron na chamada \"Wunderkammer\", ou gabinetes de marabillas, que acoll\u00edan monstros da natureza e obras de arte, perlas, corais, dentes de elefante ao natural e obxectos de marfil habilmente dese\u00f1ados. De 1600 en diante, e polo menos durante catro xeraci\u00f3ns, na corte do rei de Dinamarca non s\u00f3 se recolleu unha cantidade incr\u00edbel de obxectos adquiridos ou recibidos como regalo dos gobernantes, sen\u00f3n que eles mesmos se divert\u00edan traballando o marfil no torno, e mesmo as damas de honor da corte consider\u00e1bano o seu pasatempo favorito. O Castelo de Rosenborg, cerca de Copenhaguen, conserva a\u00ednda o banco de torneiro que pertenceu a Sof\u00eda Madalena, muller do rei Cristi\u00e1n V.\nEn \u00c1frica, onde pod\u00eda obterse directamente, fac\u00edanse con marfil valiosos obxectos que a mi\u00fado ti\u00f1an unha funci\u00f3n relixiosa e social. Deste tipo eran alg\u00fans brazaletes do antigo reino de Ben\u00edn (ou reino de Dahomei), imperio de complexa estrutura cuxo gobernante era considerado de orixe divina; os m\u00e1is recentes datan do s\u00e9culo XVI, cando comerciaban cos portugueses a partir de Porto Novo, e estaban decorados con figuras en altorrelevo nas que parecen intentar copiar formas das xoias europeas con imaxes de soldados con armadura. Estas figuras militares dan idea dun uso masculino dos brazaletes.\nA finais do s\u00e9culo XVIII e principios do XIX foi diminu\u00edndo en Europa o interese polo marfil. A \u00fanica li\u00f1a de traballo que resistiu foi a referente aos intereses femininos. A\u00ednda que de forma limitada, vend\u00edanse obxectos como recordos, colares, pulseiras, pendentes, crucifixos, rosarios, marcos para fotos etc. Hoxe en d\u00eda en Europa, a maior parte destes obxectos caeu en desuso: o marfil b\u00fascase s\u00f3 en pezas realizadas no pasado e, por tanto, do do mercado de antig\u00fcidades. Por\u00e9n, a demanda actual a\u00ednda \u00e9 importante en Asia e \u00c1frica, e o prezo das pezas \u00e9 moi elevado pola case imposibilidade de adquirir materias primas debido \u00e1s prohibici\u00f3ns impostas pola lei.\nSituaci\u00f3n actual.\nDebido \u00e1 r\u00e1pida diminuci\u00f3n das poboaci\u00f3ns de animais que producen o marfil, a importaci\u00f3n e a venda deste material est\u00e1 prohibida ou severamente restrinxida. A maior respons\u00e1bel da diminuci\u00f3n das poboaci\u00f3ns \u00e9 a caza ilegal de animais, antes e durante a d\u00e9cada de 1980. Desde a prohibici\u00f3n mundial do comercio de marfil en 1989 ocorreron altas e baixas na poboaci\u00f3n de elefantes, pero a pesar das restrici\u00f3ns \u00e1 exportaci\u00f3n e importaci\u00f3n de marfil contin\u00faa a caza furtiva e o comercio il\u00edcito deste material.\nExemplares famosos.\nNo Museo Brit\u00e1nico de Londres hai un par de \"ca\u00ed\u00f1os\", os m\u00e1is pesados do mundo, de 3,5\u00a0m de lonxitude, di\u00e1metro de 47\u00a0cm e un peso de 97\u00a0kg un e 102\u00a0kg o outro, orixinarios de Kenya.\nNo \"Museo de arte lapidario Lizzardo\" de Elmhurt, nos Estados Unidos exh\u00edbese Unhua incrustaci\u00f3n de marfil do s\u00e9culo XIX.\nEn Heidelberg inaugurouse un museo dedicado ao marfil con materiais provenientes principalmente do per\u00edodo comprendido entre os s\u00e9culos XVI e XVIII."}
{"id": "229667", "revid": "89787", "url": "https://gl.wikipedia.org/wiki?curid=229667", "title": "Aguilar de la Frontera", "text": "Aguilar de la Frontera \u00e9 un concello andaluz situado no suroeste da provincia de C\u00f3rdoba. O municipio at\u00f3pase na comarca da Campi\u00f1a Sur Cordobesa e \u00e9 cabeza do partido xudicial do mesmo nome. As s\u00faas coordenadas xeogr\u00e1ficas son 37\u00ba 31' N, 4\u00ba 39' O. At\u00f3pase a unha altitude de 280 msnm e a uns 50\u00a0km da capital de provincia, C\u00f3rdoba. A s\u00faa superficie \u00e9 de 167,6\u00a0km\u00b2. No ano 2008 ti\u00f1a 13\u00a0692 habitantes e unha densidade de poboaci\u00f3n de 82,01 hab/km\u00b2.\nHistoria.\n\u00c9poca romana.\nAguilar de la Frontera \u00e9 a antiga Ipagrum ibero-romana, involucrada na batalla de Munda, que enfrontou os partidarios de C\u00e9sar cos de Pompeio. Precisamente deste per\u00edodo son os seus restos m\u00e1is antigos, unha necr\u00f3pole de grandes dimensi\u00f3ns. Sobre a etimolox\u00eda do nome existen diferentes versi\u00f3ns. Para uns, Ipagrum significar\u00eda \"campo alto\", mentres que outros opinan que a orixe \u00e9 turdetana-grega, provindo o nome do grego \"hippos\", isto \u00e9, cabalo. Actualmente existe no termo de Aguilar un lugar denominado Llano de los Caballos.\nIdade Media.\nA conquista musulm\u00e1 da cidade fixo que pasara ent\u00f3n a denominarse Bulay ou Poley, quizais derivando do grego. A derrota, o 5 de abril do ano 891, dos seus poboadores cristi\u00e1ns e das tropas rebeldes fronte \u00e1s tropas do emir Abdallah, fixo que a poboaci\u00f3n pasara a pertencer \u00e1 cora de Cabra. Alg\u00fan tempo m\u00e1is tarde, no s\u00e9culo XI, Poley foi inclu\u00edda no reino zir\u00ed de Granada.\nO nome actual de Aguilar foille dado tras a conquista cristi\u00e1. Foi o monarca Fernando III \"o Santo\" quen a ga\u00f1ou para Castela no ano 1240. O primeiro gobernador cristi\u00e1n foi un portugu\u00e9s procedente dunha familia toledana, Gonzalo Y\u00e1\u00f1ez d'Ovinhal, que a recibiu en forma de Se\u00f1or\u00edo de Aguilar. Gonzalo era fillo de Juan G\u00f3mez de Obi\u00f1al, rico-home de Portugal, e de Mar\u00eda P\u00e9rez de Aguilar, filla dos se\u00f1ores da vila de Aguiar en Portugal. Xa con Afonso X \u00e9 cando a poboaci\u00f3n pasa a denominarse Aguilar, nome da familia da nai de Gonzalo, compensando as\u00ed a este o monarca pola prestaci\u00f3n dalg\u00fans servizos. Finalmente, o cualificativo \"da fronteira\" venlle dado pola s\u00faa proximidade \u00e1 fronteira granadina durante a Baixa Idade Media.\nAo inicio do reinado de Pedro I, Alfonso Fern\u00e1ndez Coronel, que recibira s\u00f3 fac\u00eda uns meses o se\u00f1or\u00edo, revelouse contra o rei. O grito de \"Aguilar, Aguilar\" fix\u00e9rase habitual entre os rebeldes en Castela desde principios dese s\u00e9culo, as\u00ed que, reprimida a rebeli\u00f3n, Pedro I decidiu cambiar o nome de Aguilar polo de Monterreal, e o escudo da aguia polo dun rei sentado coa espada desenvai\u00f1ada.\nDespois das guerras civ\u00eds castel\u00e1s, que enfrontan a Pedro I e Henrique II, a vila pasa a pertencer a Gonzalo Fern\u00e1ndez de C\u00f3rdoba. Os s\u00e9culos XVII e XVIII representan unha etapa de decadencia e crise para a localidade, debido ao forte descenso de poboaci\u00f3n ocasionado polas epidemias.\nS\u00e9culo XX.\nXa no s\u00e9culo XX, a represi\u00f3n pol\u00edtica que afectou Espa\u00f1a tras a vitoria das tropas de Franco implicou de cheo a Aguilar, resultando afectados moitos dos seus cidad\u00e1ns."}
{"id": "229668", "revid": "22795", "url": "https://gl.wikipedia.org/wiki?curid=229668", "title": "Almaf\u00ed", "text": ""}
{"id": "229669", "revid": "22795", "url": "https://gl.wikipedia.org/wiki?curid=229669", "title": "Marf\u00edn", "text": ""}
{"id": "229670", "revid": "27249", "url": "https://gl.wikipedia.org/wiki?curid=229670", "title": "Rosa Aguilar Rivero", "text": ""}
{"id": "229671", "revid": "23204", "url": "https://gl.wikipedia.org/wiki?curid=229671", "title": "Guadalc\u00e1zar", "text": "Guadalc\u00e1zar \u00e9 un concello espa\u00f1ol da provincia de C\u00f3rdoba, Andaluc\u00eda. No ano 2009 ti\u00f1a 1.519 habitantes. A s\u00faa extensi\u00f3n superficial \u00e9 de 72\u00a0km\u00b2 e ten unha densidade de 21,09 hab/km\u00b2. As s\u00faas coordenadas xeogr\u00e1ficas son 37\u00b045\u2032N 4\u00b056\u2032O. At\u00f3pase a unha altitude de 158 metros e a unha distancia de 28\u00a0km da capital, C\u00f3rdoba."}
{"id": "229672", "revid": "5863", "url": "https://gl.wikipedia.org/wiki?curid=229672", "title": "Jos\u00e9 Antonio Nieto", "text": "Jos\u00e9 Antonio Nieto Ballesteros, nado en Guadalc\u00e1zar o 10 de abril de 1970, \u00e9 un pol\u00edtico espa\u00f1ol de \u00e1mbito local do Partido Popular. \u00c9 licenciado en Dereito pola Universidade de C\u00f3rdoba. Desde o 11 de xu\u00f1o de 2011, \u00e9 o alcalde da cidade de C\u00f3rdoba.\nBiograf\u00eda.\nEntre 1991 e 1993 ocupa o cargo de secretario provincial do Centro Democr\u00e1tico e Social (CDS), partido polo que se presenta a senador nas elecci\u00f3ns xerais de 1993, sen \u00e9xito. Pouco despois pasa ao Partido Popular. Entre 1995 e 1999 \u00e9 concelleiro en Guadalc\u00e1zar, pasando ese ano a ser concelleiro do Partido Popular na cidade de C\u00f3rdoba.\nTam\u00e9n foi coordinador electoral rexional do PP andaluz e vicesecretario xeral de Formaci\u00f3n e Electoral do PP de C\u00f3rdoba at\u00e9 o mes de decembro de 2002, cando \u00e9 designado n\u00famero dous do partido na provincia. A partir das elecci\u00f3ns municipais de 2003, substit\u00fae a Rafael Merino como portavoz no Concello de C\u00f3rdoba. En febreiro de 2006, e tras a dimisi\u00f3n de Mar\u00eda Jes\u00fas Botella, faise cargo da presidencia provincial do PP.\nO 28 de xu\u00f1o de 2006 \u00e9 elixido candidato \u00e1 alcald\u00eda de C\u00f3rdoba polo Partido Popular. Nas elecci\u00f3ns municipais de 2007, o seu partido \u00e9 o m\u00e1is votado, obtendo o 43,96% dos votos e 14 concelleiros, mais un pacto entre o PSOE e Izquierda Unida, con 4 e 11 concelleiros respectivamente, m\u00e1ndao \u00e1 oposici\u00f3n.\nEn 2008 \u00e9 o cabeza de lista por C\u00f3rdoba para as elecci\u00f3ns auton\u00f3micas de 2008 conseguindo un escano no Parlamento andaluz en marzo. En novembro \u00e9 reelixido presidente do Partido Popular de C\u00f3rdoba durante o XIII Congreso Provincial do Partido Popular cun 96% de votos a favor. Nas elecci\u00f3ns municipais de 2011 ga\u00f1ou a alcald\u00eda de C\u00f3rdoba ao obter o PP a maior\u00eda absoluta do concello con 79.493 votos (48,80%) e 16 concelleiros."}
{"id": "229673", "revid": "27249", "url": "https://gl.wikipedia.org/wiki?curid=229673", "title": "Jos\u00e9 Antonio Nieto Ballesteros", "text": ""}
{"id": "229675", "revid": "51526", "url": "https://gl.wikipedia.org/wiki?curid=229675", "title": "Andr\u00e9s Oca\u00f1a Rabad\u00e1n", "text": "Andr\u00e9s Oca\u00f1a Rabad\u00e1n, nado en Aguilar de la Frontera en 1955, \u00e9 un pol\u00edtico andaluz. Desde 2009 at\u00e9 2011, e tras a dimisi\u00f3n de Rosa Aguilar, exerceu o cargo de alcalde de C\u00f3rdoba.\nTraxectoria pol\u00edtica.\nDiplomado en Maxisterio, coa especialidade de Xeograf\u00eda e Historia. Residente en C\u00f3rdoba desde hai tempo, comezou exercendo o seu labor como mestre no colexio do barrio de Las Moreras, para pouco a pouco ir migrando at\u00e9 dedicarse totalmente \u00e1 pol\u00edtica. Foi membro do Consello Local de Esquerda Unida en C\u00f3rdoba as\u00ed como membro do Consello Provincial. Tam\u00e9n foi, canda outros (Julio Anguita, F\u00e9lix Ortega etc), membro fundador do sindicato USTEA.\nObtivo a s\u00faa primeira acta de concelleiro no Concello de C\u00f3rdoba en 1995. Durante esta lexislatura, 1995-1999, foi portavoz de IULV- CA na Deputaci\u00f3n de C\u00f3rdoba.\nRepetiu nas elecci\u00f3ns de 1999 e formou parte do equipo de goberno municipal de Rosa Aguilar ocupando a \u00c1rea de Infraestruturas, entre outras responsabilidades.\nEntre os anos 2003 e 2007 \u00e9 primeiro tenente de alcalde e delegado de Urbanismo as\u00ed como presidente da Empresa Municipal de Vivendas (Vimcorsa) e de Proc\u00f3rdoba S.A, sendo elixido portavoz municipal do grupo de Esquerda Unida no Concello de C\u00f3rdoba.\nTras as elecci\u00f3ns de 2007, mant\u00e9n a s\u00faa acta de concelleiro, a delegaci\u00f3n de Urbanismo e a presidencia da Xerencia Municipal de Urbanismo e de Proc\u00f3rdoba, sendo nomeado segundo tenente de alcalde.\nO 7 de maio de 2009 \u00e9 elixido alcalde de C\u00f3rdoba, substitu\u00edndo a Rosa Aguilar, que renunciara o 23 de abril tras ser nomeada Conselleira de Obras P\u00fablicas da Xunta de Andaluc\u00eda.\nNas elecci\u00f3ns municipais celebradas o 22 de maio de 2011, e tras os resultados obtidos polo PP (maior\u00eda absoluta), presentou a s\u00faa renuncia de ser concelleiro anunciando a s\u00faa retirada da pol\u00edtica institucional."}
{"id": "229676", "revid": "27249", "url": "https://gl.wikipedia.org/wiki?curid=229676", "title": "Andr\u00e9s Oca\u00f1a", "text": ""}
{"id": "229677", "revid": "27249", "url": "https://gl.wikipedia.org/wiki?curid=229677", "title": "Sonia Castedo Ramos", "text": ""}
{"id": "229678", "revid": "89787", "url": "https://gl.wikipedia.org/wiki?curid=229678", "title": "I\u00f1aki Azkuna", "text": "I\u00f1aki Azkuna Urreta, nado en Durango (Biscaia) o 14 de febreiro de 1943 e finado o 20 de marzo de 2014, foi un m\u00e9dico pol\u00edtico vasco do PNV e alcalde de Bilbao.\nTraxectoria.\nLicenciado en Medicina e Cirurx\u00eda e doutor \"cum laude\" pola Universidade de Salamanca, foi especialista en cardiolox\u00eda e radiolox\u00eda. Foi profesor de Medicina F\u00edsica e Radiolox\u00eda na Universidade do Pa\u00eds Vasco e asistente estranxeiro no Hospital Broussais, da Universidade de Par\u00eds. Desde 1973, traballou como m\u00e9dico adxunto e xefe de secci\u00f3n do Hospital de Cruces de Barakaldo e a partir de 1976, Xefe de Servizo de Radiolox\u00eda. En 1981 foi nomeado Director do Hospital de Cruces.\nAo ano seguinte \u00e9 nomeado Director de Hospitais do Goberno Vasco. De 1983 a 1987 desempe\u00f1a o cargo de Director Xeral do Servizo Vasco de Sa\u00fade (\"Osakidetza\").\nEn xullo de 1989 \u00e9 nomeado Secretario xeral da presidencia (\"lehendakaritza\") do Goberno Vasco, desempe\u00f1ando ditos labores durante dous anos, asumindo en 1991 o cargo de Conselleiro no Departamento de Sanidade do Goberno Vasco, responsabilidade que ocupa at\u00e9 1999.\nNas elecci\u00f3ns municipais do 13 de xu\u00f1o de 1999 foi elixido alcalde de Bilbao como cabeza de lista da coalici\u00f3n entre o PNV e Eusko Alkartasuna, grazas aos votos dos concelleiros de Euskal Herritarrok; e posteriormente formar\u00eda un pacto de goberno con Iniciativa Ciudadana Vasca, partido liderado polo antigo alcalde de Bilbao Jos\u00e9 Mar\u00eda Gorordo, que fora expulsado do PNV. \u00c9 reelixido para o cargo tras as elecci\u00f3ns municipais de 2003, de novo en coalici\u00f3n con EA, e 2007, xa en solitario, sen obter maior\u00eda absoluta en ningunha delas: en 2003 recibe o apoio de Ezker Batua, que se incorporou ao equipo de goberno, e en 2007 da coalici\u00f3n Ezker Batua-Aralar. Finalmente, nas elecci\u00f3ns municipais de 2011 consegue alcanzar a primeira maior\u00eda absoluta (15 concelleiros sobre 29) da historia do PNV en Bilbao, permit\u00edndolle logo gobernar esta lexislatura en solitario e quedando os seus antigos socios de goberno, Ezker Batua, f\u00f3ra do consistorio.\nEn setembro de 2011, o concello concedeu a preceptiva licenza de derrubamento do edificio \"okupado\" e utilizado como \"gaztetxe\" (\"centro social okupado\") de Kukutza III, do barrio de Rekalde. A polic\u00eda local de Bilbao colaborou coa Ertzaintza no acordoamento dos arredores para o desaloxo do edificio. Os sucesos dexeneraron en enfrontamentos entre polic\u00eda e manifestantes, e supuxeron m\u00e1is de 810 contedores envorcados, 80 dos cales resultaron calcinados e outros 50 sufriron danos de diversa consideraci\u00f3n. Ademais, queim\u00e1ronse 10 veh\u00edculos particulares e foron atacados os batzokis de Rekalde e a zona antiga, as\u00ed como varios establecementos bancarios e comerciais. Os destrozos polos disturbios contra o peche de Kukutza ascenderon a 140.000 euros. Azkuna defendeu a acci\u00f3n policial nestes sucesos, ao igual que o conselleiro de interior Rodolfo Ares, que foi cualificada de desproporcionada polo Ararteko (defensor do pobo) ante o elevado n\u00famero de partes m\u00e9dicos de lesi\u00f3ns, os documentos gr\u00e1ficos e a falta de xustificaci\u00f3n da Ertzaintza.\nDatos persoais.\nCasado, tivo un fillo.\nEn 2003 foille diagnosticado cancro de pr\u00f3stata. A pesar da s\u00faa enfermidade continuou a carreira pol\u00edtica durante m\u00e1is dunha d\u00e9cada."}
{"id": "229681", "revid": "98629", "url": "https://gl.wikipedia.org/wiki?curid=229681", "title": "Francisco Javier Le\u00f3n de la Riva", "text": "Francisco Javier Le\u00f3n de la Riva, nado en Valladolid o 15 de novembro de 1945, \u00e9 un m\u00e9dico e pol\u00edtico espa\u00f1ol do Partido Popular (PP). \u00c9 o alcalde de Valladolid desde o ano 1995, sendo elixido en 2011 por maior\u00eda absoluta para unha quinta lexislatura co maior n\u00famero de concelleiros de todas as s\u00faas participaci\u00f3ns, a\u00ednda que non con m\u00e1is votos.\nBiograf\u00eda.\nNaceu en Valladolid, e estudou secundaria no Instituto Zorrilla. M\u00e1is tarde, doutorouse en Medicina na Universidade de Valladolid, especialidade Obstetricia e Xinecolox\u00eda, sendo profesor titular da mesma, na actualidade en situaci\u00f3n de excedencia. Xefe cl\u00ednico do Departamento de Obstetricia e Xinecolox\u00eda do Hospital Cl\u00ednico Universitario. Membro da Real Academia de Medicina e Cirurx\u00eda de Valladolid. Ex director da Escola Universitaria de Enfermer\u00eda. Membro do Comit\u00e9 Executivo Provincial do Partido Popular de Valladolid. Membro do Comit\u00e9 Executivo Rexional do Partido Popular. Mant\u00e9n unha relaci\u00f3n estreita co expresidente de Goberno Jos\u00e9 Mar\u00eda Aznar e a s\u00faa esposa Ana Botella, de quen foi xinec\u00f3logo.\nEst\u00e1 casado e ten tres fillos.\nTraxectoria pol\u00edtica.\nFoi tam\u00e9n Vicepresidente da Comisi\u00f3n Nacional de Sanidade do Partido Popular e actualmente \u00e9 membro do Comit\u00e9 Executivo e Presidente da Comisi\u00f3n de Relaci\u00f3ns Internacionais da Federaci\u00f3n Espa\u00f1ola de Municipios e Provincias (FEMP), as\u00ed como Vicepresidente do CMRE (Comit\u00e9 das Rexi\u00f3ns e os Municipios de Europa).\nNo ano 2006 desatou a pol\u00e9mica tras saberse que unha construtora de vivendas de protecci\u00f3n oficial asignara a dedo pisos a dous familiares de cargos do PP de Valladolid, entre eles un fillo seu.\nMandato 2007-2011.\nTras as elecci\u00f3ns municipais de 2007 revalida a maior\u00eda absoluta -polo m\u00ednimo- por cuarta vez consecutiva, obtendo a s\u00faa candidatura 87.016 votos e 15 concelleiros (dun total de 29).\nEntre as actuaci\u00f3ns realizadas esta lexislatura destaca o cap\u00edtulo dedicado a infraestruturas: 5 aparcadoiros subterr\u00e1neos, reformas viarias, construci\u00f3n dunha nova ponte e pasarela sobre o Pisuerga, un novo Centro Integrado, Centros C\u00edvicos, a colaboraci\u00f3n coa Xunta en iniciativas como a planta de residuos, o parque do Cerro de Las Contiendas, a recollida de aceites ou os programas sociais con ONG.\nEn canto ao endebedamento do Consistorio, a d\u00e9beda viva pasou de 148 mill\u00f3ns de euros no ano 2009 at\u00e9 os 220 mill\u00f3ns no ano 2011 (case 700 euros per c\u00e1pita).\nAs\u00ed mesmo, impulsouse a promoci\u00f3n internacional, tur\u00edstica e cultural da cidade. Entre os proxectos previstos e que non se levaron a cabo destacan o Palacio de Congresos, o soterramento do ferrocarril, o Palacio da Imaxe ou a coordinaci\u00f3n da \u00e1rea metropolitana cos municipios da contorna.\nPol\u00e9micas, proxectos e sentenzas urban\u00edsticas.\nEn materia de urbanismo, produc\u00edronse diversos episodios controvertidos. O Plan Parcial de Valdechivillas xerou divisi\u00f3ns no seo do Goberno Municipal no ano 2009 debido \u00e1s condici\u00f3ns do proxecto e \u00e1 relaci\u00f3n de parentesco e amizade do promotor con membros do Grupo Municipal, inclu\u00eddo Le\u00f3n de la Riva, que expresou que ti\u00f1a informaci\u00f3n do proxecto \u201c\"oficiosamente ... non oculto que te\u00f1o unha relaci\u00f3n de amizade persoal co presidente de Urbespacios\"\u201d [o promotor]. Finalmente o proxecto sa\u00edu adiante no ano 2009.\nNo ano 2008 o Tribunal Superior de Xustiza de Castela e Le\u00f3n (TSJCyL) declaraba como ilegal a remodelaci\u00f3n do \"Edificio Caja Duero\" (residencia de De la Riva), cunhas obras que obtiveran previamente autorizaci\u00f3n municipal, decid\u00edndose cargar o custo da operaci\u00f3n ao Consistorio (600.000 euros).\nActualmente (maio de 2011) estanse a investigar as modificaci\u00f3ns do Plan Xeral de Ordenaci\u00f3n Urbana (PXOU) aprobado en marzo de 2003 na anterior lexislatura, xa que o texto publicado no bolet\u00edn oficial da provincia en febreiro de 2004, aparec\u00eda con at\u00e9 vinte diverxencias respecto do texto aprobado no pleno, algunhas de cambio de edificabilidade. As\u00ed, o TSJCyL en sentenza do ano 2011 consideraba que se trataron de \"alteraci\u00f3ns conscientes que pola s\u00faa \u00edndole e importancia cambian o sentido das determinaci\u00f3ns urban\u00edsticas afectadas\", e \"estase encubrindo unha aut\u00e9ntica revisi\u00f3n\" fronte \u00e1s declaraci\u00f3ns iniciais de Le\u00f3n de la Riva nas que apuntaba a \u201cerros materiais\u201d.\nValoraci\u00f3n da xesti\u00f3n polos grupos da oposici\u00f3n.\nOs grupos na oposici\u00f3n, destacan desta lexislatura principalmente o continu\u00edsmo e a falta de novas f\u00f3rmulas, o incumprimento reiterado de promesas, as\u00ed como a actitude do alcalde. \u00d3scar Puente (PSOE) res\u00fameo as\u00ed: \u201cm\u00e1is do mesmo\u201d. Pola s\u00faa parte, o concelleiro de Izquierda Unida Alfonso S\u00e1nchez lam\u00e9ntase da \u201c\"intolerancia na que se mant\u00e9n [el alcalde]: a nula procura de consensos para proxectos de cidade. Con que colectivo social non tivo problemas? Para ser alcalde non s\u00f3 hai que ter a maior\u00eda nas urnas, sen\u00f3n ter liderado de chegar a alg\u00fan tipo de consensos.\"\u201d\nMandato 2011-2015.\nNo ano 2012 Le\u00f3n de la Riva foi imputado en dous procesos xudiciais: o \"caso manipulaci\u00f3n do PXOU\" e con motivo do reiterado incumprimento por parte do Concello da obrigaci\u00f3n imposta pola Xustiza de restaurar a legalidade no edificio da praza de Zorrilla, inmoble onde este conta cunha vivenda.\nDeclaraci\u00f3ns.\nAo longo da s\u00faa carreira pol\u00edtica, Le\u00f3n de la Riva fixo numerosas declaraci\u00f3ns controvertidas ou machistas:\nSobre Leire Paj\u00edn.\nEn outubro de 2010 declarou que a nova ministra de Sanidade, Pol\u00edtica Social e Igualdade, Leire Paj\u00edn, era unha \u00abchica preparad\u00edsima, h\u00e1bil, discreta, que vai repartir cond\u00f3ns a torto e dereito por onde queira que vaia e que vai ser a \"alegr\u00eda de la huerta\"\u00bb. E engadiu que \u00abcada vez que lle vexo a cara e eses \"morritos\" penso o mesmo, pero non o vou contar aqu\u00ed\u00bb. Noutra ocasi\u00f3n, cando Leire Paj\u00edn usou varias linguas durante unha intervenci\u00f3n no Senado, Le\u00f3n de la Riva afirmou: \u00abCada vez que fala, non sei se est\u00e1 demostrando que \u00e9 parva en cinco idiomas, pero estou preto de pensalo\u00bb. Despois pediu desculpas, dicindo: \u00abTiven un exceso verbal ao reco\u00f1ecer en voz alta... respecto ao aspecto f\u00edsico da nova ministra. Lembra un personaxe de debuxos animados,\u00bb a\u00ednda que en decembro expresou a s\u00faa opini\u00f3n de que os seus comentarios sobre Paj\u00edn lle dar\u00e1n m\u00e1is votos, como un \"efecto b\u00famerang\".\nA Ministra de Cultura, \u00c1ngeles Gonz\u00e1lez-Sinde, negouse o 24 de outubro a asistir \u00e1 inauguraci\u00f3n da Semana Internacional de Cine de Valladolid 2010 polas declaraci\u00f3ns que cualificou de mis\u00f3xinas do alcalde valisoletano. O Vicepresidente do Goberno, Alfredo P\u00e9rez Rubalcaba, sinalou o 22 de outubro en relaci\u00f3n coas declaraci\u00f3ns que \u00abHai algo na xen\u00e9tica do PP que rilla un pouco con algo que est\u00e1 asumido polos espa\u00f1ois: que a loita pola igualdade corresp\u00f3ndenos a todos\u00bb. Mar\u00eda Dolores de Cospedal, Secretaria xeral do Partido Popular, cualificounas de \u00ablamentables\u00bb, e Ana Mato, Vicesecretaria de organizaci\u00f3n do PP, sinalou que eran \u00abunha groser\u00eda impresentable\u00bb.\nNumerosos partidos e colectivos locais e estatais pediron a dimisi\u00f3n de Le\u00f3n de la Riva tras as declaraci\u00f3ns. As\u00ed, a \"Coordinadora de Mulleres de Valladolid\" expresou nun comunicado que \"As palabras do Alcalde de Valladolid, [...] independentemente da valoraci\u00f3n pol\u00edtica que nos mereza ese nomeamento, son indignantes para todas as mulleres, degradan a nosa imaxe e atentan contra a consideraci\u00f3n que como seres humanos as mulleres nos merecemos. O Sr. Le\u00f3n de la Riva debe dimitir porque non pode ser rexedor da nosa cidade quen ten tan interiorizados tales comportamentos machistas e sexistas, que ademais acostuma acompa\u00f1ar moi habitualmente con todo tipo de manifestaci\u00f3ns e expresi\u00f3ns autoritarias, contra a liberdade de expresi\u00f3n e manifestaci\u00f3n, contra os Xu\u00edces.\"\nOs grupos municipais de PSOE e Izquierda Unida-Los Verdes no concello tam\u00e9n emitiron comunicados neste sentido. As\u00ed, o portavoz de IU-LV expresou que:\nA direcci\u00f3n do Partido Socialista Obreiro Espa\u00f1ol pediu a dimisi\u00f3n de Le\u00f3n de la Riva, polos seus insultos machistas por boca do seu vicesecretario xeral, Jos\u00e9 Blanco L\u00f3pez:\nO candidato socialista \u00e1 presidencia da Xunta de Castela e Le\u00f3n, \u00d3scar L\u00f3pez \u00c1gueda, sinalou:\nElecci\u00f3ns municipais do 22 de maio, protestas de maio.\nDurante as protestas previas \u00e1s elecci\u00f3ns impulsadas pola plataforma civil e dixital Democracia Real Ya Le\u00f3n de la Riva vinculou os manifestantes a organizaci\u00f3ns de ultraesquerda e comparounas coas protestas organizadas que tiveron lugar tras os sucesos do 11-M no 2004, a pesar de que a plataforma se describe como apartidista.\nFinalmente o PP obtivo uns resultados hist\u00f3ricos en canto a concelleiros na cidade, alcanzando a maior\u00eda absoluta con 17 ed\u00eds (a\u00ednda que perdendo uns 2.000 votos respecto das anteriores elecci\u00f3ns de 2007, quedando en 85.006 apoios), o que permitiu a Le\u00f3n de la Riva levar a cabo o seu 5\u00ba mandato."}
{"id": "229683", "revid": "1131", "url": "https://gl.wikipedia.org/wiki?curid=229683", "title": "Jer\u00f3nimo Saavedra", "text": "Jer\u00f3nimo Saavedra Acevedo, nado nas Palmas de Gran Canaria o 3 de xullo de 1936 e finado na mesma cidade o 21 de novembro de 2023, foi un pol\u00edtico socialista canario. Foi presidente do goberno das Canarias de 1983 a 1987 e de 1991 a 1993, as\u00ed como ministro de Administraci\u00f3ns P\u00fablicas (1993-1995) e ministro de Educaci\u00f3n e Ciencia (1995-1996) de Espa\u00f1a. Entre 2007 e 2011, coa vitoria nos comicios municipais por maior\u00eda absoluta, foi alcalde de Las Palmas de Gran Canaria.\nSaavedra era doutor en Dereito e diplomado en Administraci\u00f3n de Empresas pola Escola de Organizaci\u00f3n Industrial.\nHistoria pol\u00edtica.\nEn 1972 comezou a militar no Partido Socialista Obrero Espa\u00f1ol (PSOE) e na Uni\u00f3n Xeral de Traballadores (UGT). Foi elixido en 1977 Secretario Xeral do Partido Socialista Canario (PSC-PSOE) e entre 1976 e 1983 membro do Comit\u00e9 Executivo da UGT. Foi deputado polo PSOE pola provincia das Palmas nas primeiras Cortes Constitu\u00edntes (1977), e volveu ser elixido deputado nas elecci\u00f3ns xerais de 1979, 1982 e 1989.\nFoi Presidente do Goberno das Canarias de 1983 a 1987 e de 1991 a 1993.\nMinistro de Administraci\u00f3ns p\u00fablicas (1993-1995) e Ministro de Educaci\u00f3n e Ciencia durante a \u00faltima lexislatura de Felipe Gonz\u00e1lez M\u00e1rquez como presidente do goberno (1995-1996).\nSenador en 1996 e de 1999 a 2003.\nNo ano 2000 revelou que era homosexual no pr\u00f3logo do libro \"Outing en Espa\u00f1a\".\nPresentouse \u00e1 alcald\u00eda de Las Palmas de Gran Canaria nas elecci\u00f3ns municipais do 27 de maio de 2007 polo Partido Socialista Canario (PSC-PSOE), nas que obtivo maior\u00eda absoluta. Foi investido alcalde o 16 de xu\u00f1o de 2007."}
{"id": "229687", "revid": "5863", "url": "https://gl.wikipedia.org/wiki?curid=229687", "title": "Departamento de Apur\u00edmac", "text": "Apur\u00edmac \u00e9 unha das 25 rexi\u00f3ns do Per\u00fa. A s\u00faa capital \u00e9 a cidade de Abancay.\n\u00c1chase na serra sur do pa\u00eds, na vertente oriental da Cordilleira dos Andes. Esta rexi\u00f3n ten unha superficie de 20,9 mil km\u00b2 e o seu territorio \u00e9 un dos m\u00e1is escarpados do Per\u00fa. \u00c9 mollado de norte a sur por varios r\u00edos a trav\u00e9s de profundos can\u00f3ns at\u00e9 a s\u00faa uni\u00f3n co r\u00edo Apur\u00edmac nunha das profundidades maiores da rexi\u00f3n.\nOrixe do nome.\nO nome Apur\u00edmac prov\u00e9n do r\u00edo hom\u00f3nimo que discorre polo seu l\u00edmite oriental e setentrional. En quechua \"Apu Rimaq\" significa \u00abo que fala cos se\u00f1ores [deuses]\u00bb ou \u00abor\u00e1culo maior\u00bb.\"\nXeograf\u00eda.\nApur\u00edmac est\u00e1 situado no sector sueste dos Andes centrais. Limita polo norte cos departamentos de Ayacucho e de Cuzco; polo sur con Arequipa; polo leste co departamento de Cuzco; e polo oeste co departamento de Ayacucho. A altitude media da rexi\u00f3n \u00e9 de 2 900 msnm.\nClima.\nMaiormente temperado, cunha temperatura media de 15\u00a0\u00b0C nos vales. Raramente neva."}
{"id": "229688", "revid": "23204", "url": "https://gl.wikipedia.org/wiki?curid=229688", "title": "Ba\u00eda de Chimbote", "text": "A Ba\u00eda de Chimbote, chamada tam\u00e9n ba\u00eda El Ferrol, \u00e9 unha entrada do Oc\u00e9ano Pac\u00edfico na costa norcentral do Per\u00fa. Nela as\u00e9ntase a cidade de Chimbote.\nA ba\u00eda \u00e9 a maior e segunda m\u00e1is meridional, tras a ba\u00eda de Santa, dunha serie de entradas do Oc\u00e9ano Pac\u00edfico na costa das provincias de Provincia de Casma e Santa no Departamento de Ancash.\nConforma unha entrada do mar entre o Cerro de La Juventud ou cerro Chimbote e a pen\u00ednsula de El Ferrol, cerrada ao norte pola Illa Branca e ao sur polas Illas Ferrol.\nA Ba\u00eda de Chimbote \u00e9 un sitio importante e tradicional de pesca artesanal, a\u00ednda que na \u00faltima metade do s\u00e9culo XX empezou a sufrir de contaminaci\u00f3n ambiental por parte do vertido de produtos industriais das f\u00e1bricas de fari\u00f1a de peixe. Na Ba\u00eda de Chimbote desemboca o r\u00edo Lacramarca."}
{"id": "229689", "revid": "27249", "url": "https://gl.wikipedia.org/wiki?curid=229689", "title": "Ba\u00eda El Ferrol", "text": ""}
{"id": "229691", "revid": "23204", "url": "https://gl.wikipedia.org/wiki?curid=229691", "title": "Lingua adiguea", "text": "O adigueo (\u0430\u0434\u044b\u0433\u0430\u0431\u0437\u044d, adygabze, ad\u0259g\u0103bz\u0103) \u00e9 unha lingua pertencente \u00e1 familia das linguas cauc\u00e1sicas noroccidentais. Empr\u00e9gase en Rusia, Turqu\u00eda, Iraq e Xordania."}
{"id": "229692", "revid": "23204", "url": "https://gl.wikipedia.org/wiki?curid=229692", "title": "Alcaracejos", "text": "Alcaracejos \u00e9 un concello andaluz da provincia de C\u00f3rdoba. No ano 2005 ti\u00f1a 1.472 habitantes. A s\u00faa extensi\u00f3n superficial \u00e9 de 177 km\u00b2 e ten unha densidade de 8,3 hab/km\u00b2. As s\u00faas coordenadas xeogr\u00e1ficas son 38\u00ba 23' N, 4\u00ba 58' O. At\u00f3pase a 602 msnm e a 74 km da capital de provincia, C\u00f3rdoba.\nSituada ao norte da provincia de C\u00f3rdoba, en pleno centro da comarca de Los Pedroches, limita con Dos Torres e Villaralto polo norte, con A\u00f1ora polo leste, con Villanueva del Duque polo oeste, con Pozoblanco polo sueste e con Espiel polo suroeste."}
{"id": "229693", "revid": "23204", "url": "https://gl.wikipedia.org/wiki?curid=229693", "title": "Almedinilla", "text": "Almedinilla \u00e9 un municipio andaluz situado no extremo oriental da comarca da Subb\u00e9tica Cordobesa na provincia de C\u00f3rdoba. Limita cos municipios de Priego de C\u00f3rdoba, na s\u00faa provincia; con Alcal\u00e1 la Real, en Xa\u00e9n; e con Montefr\u00edo, en Granada. O seu termo municipal \u00e9 o m\u00e1is oriental de toda C\u00f3rdoba.\nNo ano 2007 ti\u00f1a 2.510 habitantes. A s\u00faa extensi\u00f3n superficial \u00e9 de 56\u00a0km\u00b2 e ti\u00f1a unha densidade de 44,8 hab/km\u00b2. As s\u00faas coordenadas xeogr\u00e1ficas son 37\u00ba 26' N, 4\u00ba 05' O. At\u00f3pase a unha altitude sobre o nivel do mar de 622 metros e a 114 quil\u00f3metros da capital de provincia, C\u00f3rdoba, estando m\u00e1is pr\u00f3ximo a Xa\u00e9n ou Granada que \u00e1 propia C\u00f3rdoba.\nCo\u00f1ecido pola calidade do seu aceite de oliva, e polo extenso e rico patrimonio arqueol\u00f3xico que atesoura, no que destaca a vila romana de El Ruedo e o poboado ib\u00e9rico sobre o Cerro de La Cruz."}
{"id": "229694", "revid": "89787", "url": "https://gl.wikipedia.org/wiki?curid=229694", "title": "Almod\u00f3var del R\u00edo", "text": "Almod\u00f3var del R\u00edo \u00e9 un concello andaluz da provincia de C\u00f3rdoba, situado na comarca da Vega del Guadalquivir. No ano 2005 ti\u00f1a 7.420 habitantes. A s\u00faa extensi\u00f3n superficial \u00e9 de 174\u00a0km\u00b2 e ti\u00f1a unha densidade de 42,6 hab/km\u00b2. As s\u00faas coordenadas xeogr\u00e1ficas son 37\u00ba 48' N, 5\u00ba 01' O. At\u00f3pase a unha altitude de 121 metros sobre o nivel do mar e a 22 quil\u00f3metros da capital de provincia, C\u00f3rdoba."}
{"id": "229695", "revid": "23204", "url": "https://gl.wikipedia.org/wiki?curid=229695", "title": "A\u00f1ora", "text": "A\u00f1ora \u00e9 un municipio andaluz da provincia de C\u00f3rdoba. No ano 2010 ti\u00f1a 1.540 habitantes. A s\u00faa extensi\u00f3n superficial \u00e9 de 111\u00a0km\u00b2 e ten unha densidade de 13,8 hab/km\u00b2. As s\u00faas coordenadas xeogr\u00e1ficas son 38\u00ba 24' N, 4\u00ba 53' O. At\u00f3pase situado a unha altitude de 624 metros e a menos de 90 quil\u00f3metros da capital de provincia, C\u00f3rdoba.\nHistoria.\nA\u00f1ora fundouse como unha aldea dependente de Torremilano a finais do s\u00e9culo XIV. Obtivo o seu t\u00edtulo de vila independente en 1553 e desde ent\u00f3n formou parte das Sete Vilas do Val dos Pedroches, canda Pedroche, Torremilano, Torrecampo, Pozoblanco, Alcaracejos e Villanueva de C\u00f3rdoba. Desde 1660 at\u00e9 1747 estas vilas formaron o Marquesado do Carpio. At\u00e9 comezos do s\u00e9culo XX non se delimitaron os seus respectivos termos municipais.\nEn A\u00f1ora naceu Marcos Rodr\u00edguez Pantoja, o neno que viviu s\u00f3 en plena Serra Morena no Parque Natural da Serra de Carde\u00f1a e Montoro. Nesa experiencia vital est\u00e1 baseada a pel\u00edcula do director de cine cordob\u00e9s Gerardo Olivares \"Entre lobos\"."}
{"id": "229696", "revid": "89787", "url": "https://gl.wikipedia.org/wiki?curid=229696", "title": "Baena", "text": "Baena \u00e9 un concello andaluz situado na provincia de C\u00f3rdoba. O municipio at\u00f3pase na comarca da Campi\u00f1a de Baena e \u00e9 cabeza do partido xudicial hom\u00f3nimo e ao cal se acollen os municipios de Luque, Valenzuela, a pedan\u00eda de Albend\u00edn e sete casar\u00edos menores.\nSituada a 62\u00a0km da capital pola estrada N-432, a 100\u00a0km de Granada e a 67\u00a0km de Xa\u00e9n.\nO r\u00edo Guadajoz atravesa o concello case transversalmente de suroeste a oeste e o seu afluente, o Marbella, ba\u00f1a o propio n\u00facleo urbano, sendo un r\u00edo practicamente seco.\nDestacan alg\u00fans v\u00e9rtices como torre Morana (688 m), Almoguera (758 m) ou Serrezuela (799 m).\nEtimolox\u00eda.\nProcede de \"Baius\", nome dunha facenda romana, que na \u00e9poca \u00e1rabe se transformou en \"Bayyana\". No termo municipal de Baena abundan os restos ibero romanos (Torreparedones, Izcar, cerro Minguillar etc...)"}
{"id": "229697", "revid": "23204", "url": "https://gl.wikipedia.org/wiki?curid=229697", "title": "Belalc\u00e1zar", "text": "Belalc\u00e1zar \u00e9 un municipio andaluz da provincia de C\u00f3rdoba. No ano 2005 ti\u00f1a 3576 habitantes. A s\u00faa extensi\u00f3n superficial \u00e9 de 355\u00a0km\u00b2, o que lle daba unha densidade de poboaci\u00f3n de 10,1 hab./km\u00b2. As s\u00faas coordenadas xeogr\u00e1ficas son 38\u00ba 34' N, 5\u00ba 10' O. O seu termo municipal limita; polo norte con El Viso e Monterrubio de la Serena; polo sur con Hinojosa del Duque; polo leste con El Viso; e polo oeste con Monterrubio de la Serena. Enc\u00f3ntrase a unha altitude de 488 metros e a 104 quil\u00f3metros da capital de provincia, C\u00f3rdoba. At\u00e9 o ano 1833, Belalc\u00e1zar e a s\u00faa comarca formaban parte de Estremadura."}
{"id": "229698", "revid": "1131", "url": "https://gl.wikipedia.org/wiki?curid=229698", "title": "L\u00f3pez Ferreiro", "text": ""}
{"id": "229699", "revid": "1822", "url": "https://gl.wikipedia.org/wiki?curid=229699", "title": "CRPIH", "text": ""}
{"id": "229701", "revid": "6074176", "url": "https://gl.wikipedia.org/wiki?curid=229701", "title": "Bipartito galego", "text": "O bipartito galego, tam\u00e9n co\u00f1ecido como goberno bipartito, foi unha forma de goberno en coalici\u00f3n da Xunta de Galicia durante o per\u00edodo comprendido entre o 2 de agosto de 2005 e o 16 de abril de 2009 entre o PSdeG-PSOE e o Bloque Nacionalista Galego, caracterizado polo repartimento entre ambas forzas pol\u00edticas e mediante convenio dos diferentes organismos p\u00fablicos administrativos que a compo\u00f1en.\nA coalici\u00f3n de goberno entre socialistas e nacionalistas galegos foi posible tras co\u00f1ecerse os resultados das elecci\u00f3ns auton\u00f3micas de xu\u00f1o de 2005, que deron o seguinte resultado:\nComposici\u00f3n das conseller\u00edas por partidos.\nPSdG-PSOE: \nBNG:"}
{"id": "229703", "revid": "85894", "url": "https://gl.wikipedia.org/wiki?curid=229703", "title": "Jos\u00e9 de la Cuesta Crespo", "text": "Jos\u00e9 de la Cuesta Crespo, nado en Pontevedra o 12 de decembro de 1849 e finado en Madrid o 13 de xaneiro de 1893, foi un xurista, escritor e xornalista galego.\nTraxectoria.\nEstudou dereito e diplomacia na Universidade de Madrid. Colaborou no peri\u00f3dico \"La Reforma\", de Madrid, no diario \"El Progreso\" de Pontevedra, onde publicou o artigo \u201cPontevedra juzgada por su naturaleza\u201d, en \"La Uni\u00f3n Gallega\" e foi redactor de \"La Patria\" (1886). En 1887 fundou a revista \"La Ley\", que se editou ata a s\u00faa morte. Foi membro correspondente da Sociedad Arqueol\u00f3gica de Val\u00e8ncia, socio da Econom\u00eda Matritense e da Sociedad Econ\u00f3mica de Amigos del Pa\u00eds de Santiago de Compostela."}
{"id": "229704", "revid": "89787", "url": "https://gl.wikipedia.org/wiki?curid=229704", "title": "Alianza de aeroli\u00f1as", "text": "Unha alianza de aeroli\u00f1as \u00e9 un acordo na industria da aviaci\u00f3n de cooperaci\u00f3n entre d\u00faas ou m\u00e1is aeroli\u00f1as co obxectivo de reducir custos, compartir voos e mellorar os seus servizos aos viaxeiros. As alianzas proporcionan as\u00ed unha ampla rede de conectividade e comodidade para pasaxeiros e cargas internacionais. As tres alianzas m\u00e1is grandes do mundo son Star Alliance, SkyTeam e Oneworld, formadas por aeroli\u00f1as de transporte de pasaxeiros, facilitar aos viaxeiros que fagan conexi\u00f3ns de c\u00f3digo compartido entre compa\u00f1\u00edas a\u00e9reas dentro dos pa\u00edses. Esta marca pode implicar libreas de aeronaves unificadas das aeronaves membros.\nEn 2015, Star Alliance foi a maior alianza cun 23% do tr\u00e1fico total programado en quil\u00f3metros de pasaxeiros de ingresos (RPK)/millas de pasaxeiros de ingresos (RPM), seguida de SkyTeam cun 20,4% e Oneworld cun 17,8%, deixando un 38,8% para outras aeroli\u00f1as. En 2019, por n\u00famero de pasaxeiros, Star Alliance lideraba 762 mill\u00f3ns, seguida de SkyTeam (630 mill\u00f3ns) e Oneworld (535 mill\u00f3ns)."}
{"id": "229705", "revid": "25871", "url": "https://gl.wikipedia.org/wiki?curid=229705", "title": "Pluto (Disney)", "text": "Pluto \u00e9 un can de debuxos animados creado pola compa\u00f1\u00eda Walt Disney en 1930 coma mascota de Mickey Mouse. \u00c9 un animal non antropom\u00f3rfico, a diferenza do resto de personaxes do grupo, inclu\u00edndo ao Goofy, outro can que \u00e9 amigo do dono do Pluto. Pluto salienta polo seu sentido do humor e polas liortas nas que mete \u00e1s veces \u00e1 s\u00faa cuadrilla de amigos, as\u00ed como pola s\u00faa lealtade. O seu nome v\u00e9n do planeta Plut\u00f3n, descoberto cando Norman Ferguson traballaba no personaxe (outrora chamado Rover).\nApareceu primeiro coma secundario mais a s\u00faa popularidade, especialmente entre o p\u00fablico cativo, fixo que protagonizase cada vez m\u00e1is escenas e incluso cap\u00edtulos propios(dende 1932). Vaise tam\u00e9n espallar o seu c\u00edrculo a partir dunha serie centrada nel (1937), con amigos, amores propios (a mascota da Minnie Mouse e unha cadeli\u00f1a que representa o animal de boa raza) e antagonistas, coma os esqu\u00edos de Chip e Chop ou un bulldog que lle disputa a s\u00faa namorada."}
{"id": "229710", "revid": "98629", "url": "https://gl.wikipedia.org/wiki?curid=229710", "title": "Winnie-the-Pooh", "text": "Winnie-the-Pooh, \u00e9 un personaxe de ficci\u00f3n (un osi\u00f1o amarelo) creado por A.A. Milne. A primeira colecci\u00f3n de contos apareceu no 1926 titulada simplemente \"Winnie-the-Pooh\" e seguiu con \"The House at Pooh Corner\" (1928). Milne tam\u00e9n fixo alg\u00fans poemas sobre este personaxe inclu\u00eddos na obra \"When We Were Very Young\" (\"Cando eramos moi novos\") (1924) e en \"Now We Are Six\" (\"Agora somos seis\") (1927). Os catro volumes foron ilustrados por E.H. Shepard.\nA Compa\u00f1\u00eda Walt Disney adaptou os contos con grande \u00e9xito.\nTraduciuse a numerosos idiomas, inclu\u00eddo o lat\u00edn (\"Winnie ille Pu\") en 1958.\nOrixe.\nMilne p\u00faxolle aos personaxes os nomes dos osi\u00f1os de peluxe de seu \u00fanico fillo, Christopher Robin, no que baseou o personaxe do neno (o humano) dos contos, ag\u00e1s o moucho e mais o coello (\"Owl\" e \"Rabbit\"), e o personaxe de \"Gopher\" engadido na versi\u00f3n da Disney. Os xoguetes orixinais que eran de Christopher Robin se exhibeixen na Biblioteca Main Branch de Nova York \nO nome de Winnie-The-Pooh prov\u00e9n dun oso pardo canadense que o fillo de A.A. Milne viu no zoo de Londres e dun cisne que el v\u00eda durante as vacaci\u00f3ns. Cando o oso era a\u00ednda un cachorro, mercouno un militar canadense que lle puxo o nome de \"Winnie\" pois o militar era orixinario de Winnipeg, no Canad\u00e1. Este animal levouse at\u00e9 Inglaterra onde se converteu en mascota militar e finalmente parou no zoo de Londres rematando a primeira guerra mundial, onde era moi popular entre os visitantes. O cisne \"Pooh\" aparece coma personaxe na obra \"When We Were Very Young\".\nDisney.\nLogo de que o ilustrador Slesinger finase no 1953, a s\u00faa vi\u00fava, Shirley Slesinger Lasswell, continuou ela mesma a debuxar o personaxe. No 1961, vendeu os dereitos de autor \u00e1 Walt Disney Productions. O mesmo fixo Daphne Milne inclu\u00edndo dereitos cinematogr\u00e1ficos.\nDende 1966, a Disney realizou numerosas produci\u00f3ns de debuxos animados baseadas en Winnie the Pooh e os seus amigos.\nAdaptaci\u00f3n sovi\u00e9tica.\nDe 1969 a 1972 e con nome ruso de \"Vinni Pukh\" (\u0412\u0438\u043d\u043d\u0438-\u041f\u0443\u0445) f\u00edxose unha trilox\u00eda de debuxos animados para a Soiuzmultfilm dirixida por Fiodor Khitruk. Os personaxes estaban debuxados dun xeito moi diferente \u00e1s anteriores ilustraci\u00f3ns sendo a cor do osi\u00f1o marr\u00f3n no canto do amarelo da versi\u00f3n da Disney."}
{"id": "229711", "revid": "18868", "url": "https://gl.wikipedia.org/wiki?curid=229711", "title": "Winnie the Pooh", "text": ""}
{"id": "229715", "revid": "1131", "url": "https://gl.wikipedia.org/wiki?curid=229715", "title": "Convento dos Cordeliers", "text": "O Convento dos Cordeliers (en franc\u00e9s: \"Couvent des Cordeliers\") era un convento situado na cidade de Par\u00eds (Francia) erixido en 1259 no reinado de Lu\u00eds IX de Francia, co importe dunha multa pagada en reparaci\u00f3n por un asasinato.\nEn 1590 converteuse na guarida dos m\u00e1is famosos membros da Liga Cat\u00f3lica. Deu o seu nome ao Club dos Cordeliers, quen tiveron os seus primeiros encontros neste lugar durante a Revoluci\u00f3n Francesa.\n\"Cordeliers\" foi o nome dado en Francia aos Franciscanos observantes, tam\u00e9n co\u00f1ecidos como Orde de Frades Menores (Ordo Fratrum Minorum [O.F.M.]).\nParte do convento foi absorbido pola Escola de Medicina de Par\u00eds e o que queda garda o Museo Dupuytren de anatom\u00eda, conectado coa mesma escola."}
{"id": "229716", "revid": "1131", "url": "https://gl.wikipedia.org/wiki?curid=229716", "title": "Alma-At\u00e1", "text": ""}
{"id": "229717", "revid": "51526", "url": "https://gl.wikipedia.org/wiki?curid=229717", "title": "Paratexto", "text": "O termo paratexto designa o conxunto de enunciados que acompa\u00f1an o texto principal dunha obra literaria, como o t\u00edtulo, subt\u00edtulos, pr\u00f3logo ou o \u00edndice de materias. O paratexto est\u00e1 destinado a facer presente o texto, asegurar a s\u00faa presenza no mundo, a s\u00faa recepci\u00f3n e consumo. O paratexto establece o marco en que se presenta o texto como forma de comunicaci\u00f3n.\nDist\u00ednguense os paratextos escritos pola persoa autora da obra (o seu nome, ep\u00edgrafe, prefacio, dedicatoria, notas ao p\u00e9 de p\u00e1xina...) dos paratextos editoriais (tapa, cat\u00e1logo, copyright...). Mais esta distinci\u00f3n est\u00e1 permanentemente amenazada, especialmente no caso dos textos (literarios, filos\u00f3ficos) que se consomen en per\u00edodos moi amplos e que, polo tanto, son reciclados de forma constante.\nOutra divisi\u00f3n \u00e9 entre o peritexto (parte do paratexto inseparable do texto, como o t\u00edtulo ou o \u00edndice de materias) e o epitexto (parte que circula f\u00f3ra do texto, xa sexa editorial como publicidade ou aparici\u00f3n en cat\u00e1logos). Tam\u00e9n se distingue entre os paratextos p\u00fablicos e privados: unha entrevista radiof\u00f3nica \u00e9 un epitexto de autor\u00eda p\u00fablica, mais un borrador ou un diario \u00edntimo son un epitexto privado.\nT\u00edtulo.\n\u00c9 o elemento m\u00e1is externo e visible do informe. Debe referirse ao contido e resumilo, debe ser facilmente visible, e representar tanto o seu contido como a persoa autora.\nResumo.\n\u00c9 unha representaci\u00f3n abreviada e precisa do contido do documento sen agregados de interpretaci\u00f3n oo cr\u00edtica e sen distinci\u00f3n de quen o escribiu. Este resumo deber\u00eda ser preferentemente dun s\u00f3 par\u00e1grafo, a\u00ednda que resulte extenso, ou de at\u00e9 tres par\u00e1grafos cunha extensi\u00f3n m\u00e1xima de media p\u00e1xina.\nDedicatoria.\nA s\u00faa funci\u00f3n \u00e9 sinalar especialmente unha ou varias persoas a quen se ofrece o esforzo e logros da persoa autora. Sit\u00faanse na p\u00e1xina que segue ao t\u00edtulo e debe ser breve, preferentemente con li\u00f1as curtas e estar cara \u00e1 dereita. As dedicatorias adoitan estar dirixidas a persoas, instituci\u00f3ns ou a quen se estime oportuno. Non se usan nos informes de investigaci\u00f3n, pero si se poden usar nos informes de investigaci\u00f3n de teses ou seminarios de tese.\nUnha dedicatoria famosa \u00e9 a feita por Rosal\u00eda de Castro na s\u00faa obra \"Cantares Gallegos\", dedicada a Fern\u00e1n Caballero e datada no 17 de maio de 1863, o que deu p\u00e9 \u00e1 celebraci\u00f3n ese d\u00eda do D\u00eda das Letras Galegas.\nEp\u00edgrafe.\n\u00c9 unha cita real, atribu\u00edda falsamente a unha persoa ou atribu\u00edda a unha autor\u00eda imaxinaria ou an\u00f3nima. Xeralmente est\u00e1n na p\u00e1xina seguinte \u00e1 dedicatoria e anterior ao pr\u00f3logo. Tam\u00e9n pode haber unha ep\u00edgrafe no inicio dos cap\u00edtulos.\nTen varias funci\u00f3ns: como comentario ou anexo xustificativo do t\u00edtulo; como comentario do texto, precisando indirectamente a significaci\u00f3n do mesmo, ou de padrinazgo indirecto, cando o importante non \u00e9 o que di a cita, sen\u00f3n a identidade de quen o di.\nA ep\u00edgrafe, xunto co t\u00edtulo (e a tapa se existe e est\u00e1 ben dese\u00f1ada), estimulan o lectorado para elaborar hip\u00f3teses sobre o contido do texto.\nPr\u00f3logo ou prefacio.\nO pr\u00f3logo ou prefacio \u00e9 un discurso escrito pola persoa autora ou por algu\u00e9n en quen delega, que fala sobre o texto que precede.\nA maior\u00eda dos pr\u00f3logos cumpren d\u00faas funci\u00f3ns b\u00e1sicas: por unha banda, unha funci\u00f3n informativa ou aclarativa, consignando datos do libro, a importancia do tema, os seus aspectos tem\u00e1ticos, as secci\u00f3ns que o compo\u00f1en ou os agradecementos a quen colaborou na s\u00faa preparaci\u00f3n. Por outra banda, unha funci\u00f3n persuasiva ou argumentativa, destinada a captar o lectorado e retelo, informando sobre a orixe da obra e as circunstancias da s\u00faa redacci\u00f3n (dificultades, facilidades...).\nUn exemplo de pr\u00f3logo feito por outra persoa \u00e9 o que fixo Eduardo Blanco Amor no libro de Valent\u00edn Paz-Andrade \"La anunciaci\u00f3n de Valle-Incl\u00e1n\", escrito por el logo de percorrer co autor as rutas vitais de Valle para preparar a obra.\nEp\u00edlogo.\nAdoita ser usado pola persoa autora para facer comentarios \u00e1 obra, pero que requiren co\u00f1ecela xa de forma \u00edntegra, ou para indicar eventos, sucesos ou ideas que xurdiron despois de estar xa rematada a redacci\u00f3n da obra.\n\u00cdndice.\nO grao de detalle depende exclusivamente do interese do autor por aclarar os contidos en profundidade desde o inicio. Hai diversos estilos, e a s\u00faa numeraci\u00f3n pode facerse con n\u00fameros romanos, ar\u00e1bigos ou letras do alfabeto. Antigamente \u00edan ao final da obra, mais na actualidade adoitan po\u00f1erse a continuaci\u00f3n do pr\u00f3logo.\nCitas.\nAs citas adoitan complementarse coas notas a p\u00e9 de p\u00e1xina ou ao final do texto. Xeralmente van destacadas entre aspas ou en cursiva. Te\u00f1en varios obxectivos: probar un feito ou reco\u00f1ecer unha idea que contribu\u00edu ao traballo de investigaci\u00f3n, remitir \u00e1 fonte onde se confirma o feito ou se exp\u00f3n a idea, ou reco\u00f1ecer un antecedente de traballo.\nNotas.\nAs notas son advertencias, explicaci\u00f3ns ou comentarios. Te\u00f1en por obxecto proporcionar informaci\u00f3n adicional sen interromper a secuencia l\u00f3xica, e adoita quedar a p\u00e9 de p\u00e1xina, ou ao final do texto. Tam\u00e9n poden ser usados para inclu\u00edr alg\u00fan tipo de informaci\u00f3n sobre o texto que romper\u00eda a l\u00f3xica do informe se fose inclu\u00eddo no texto principal.\nCando se fai referencia a un autor ou texto en xeral, pero non se est\u00e1 indicando unha cita en particular, a nota adoita iniciarse cos termos Confrontar... ou Ver..., seguido do t\u00edtulo dun texto determinado, indicando que o par\u00e1grafo ou par\u00e1grafos de onde procede a nota son un resumo feito pola persoa autora da obra indicada.\n\u00dasanse abreviaturas especiais cando algu\u00e9n \u00e9 citado m\u00e1is dunha vez, para abreviar o n\u00famero de coautores etc.\nBibliograf\u00eda.\n\u00c9 a lista ordenada de autores e obras referenciadas, postas en orde alfab\u00e9tica segundo o apelido das persoas. O modo de consignar a obra depende de se \u00e9 un libro, un artigo, un cap\u00edtulo dunha obra de diversas autor\u00edas... As bibliograf\u00edas incl\u00faen o nome da persoa, o t\u00edtulo da obra (e o cap\u00edtulo ou p\u00e1xinas concretas, se procede), a casa editorial e o ano de publicaci\u00f3n.\nGlosario.\nO glosario \u00e9 unha lista ordenada alfabeticamente de termos t\u00e9cnicos ou que, por alg\u00fan motivo, poden presentar dificultades \u00e1 persoa que os le, acompa\u00f1ados da s\u00faa definici\u00f3n. Son termos dif\u00edciles, pouco co\u00f1ecidos, ou que poden ter varias acepci\u00f3ns mais son usados no texto con algunha en concreto. Adoitan ir ao final do texto.\nAp\u00e9ndices ou anexos.\nNeste apartado, situado ao final do texto, incl\u00faense textos, cadros, documentos, testemu\u00f1as diversas, entrevistas en detalle, facs\u00edmiles, enquisas etc. Son un complemento do texto que, por mor da s\u00faa extensi\u00f3n, non poden inclu\u00edrse en forma de notas, ou ben que son inclu\u00eddas \u00e1 parte porque no medio do texto romper\u00eda coa l\u00f3xica da explicaci\u00f3n que se est\u00e1 desenvolvendo."}
{"id": "229718", "revid": "56817", "url": "https://gl.wikipedia.org/wiki?curid=229718", "title": "El Pensamiento de Galicia (Santiago de Compostela)", "text": "El Pensamiento de Galicia foi un peri\u00f3dico editado en Santiago de Compostela entre 1898 e 1900.\nHistoria e caracter\u00edsticas.\nSubtitulado \"Diario cat\u00f3lico-tradicionalista\", apareceu en agosto de 1898. Substitu\u00edu a \"El Pensamiento Galaico\" e \"El Pensamiento Gallego\". Estaba dirixido por Ram\u00f3n Gallego Garc\u00eda."}
{"id": "229719", "revid": "1888", "url": "https://gl.wikipedia.org/wiki?curid=229719", "title": "El Pensamiento de Galicia", "text": "El Pensamiento de Galicia foi o nome de d\u00faas publicaci\u00f3ns:"}
{"id": "229721", "revid": "2726352", "url": "https://gl.wikipedia.org/wiki?curid=229721", "title": "Era sovi\u00e9tica", "text": ""}
{"id": "229722", "revid": "85894", "url": "https://gl.wikipedia.org/wiki?curid=229722", "title": "Ram\u00f3n Gallego Garc\u00eda", "text": "Ram\u00f3n Gallego Garc\u00eda, nado en Pontevedra o 31 de agosto de 1870 e finado en Santiago de Compostela o 4 de decembro de 1942, foi un catedr\u00e1tico de ensino secundario e xornalista galego.\nTraxectoria.\nCatedr\u00e1tico de Xeograf\u00eda e Historia no Instituto de Santiago de Compostela. Colaborou con Antonio L\u00f3pez Ferreiro. Foi director de \"El Pensamiento Gallego\", \"El Pensamiento de Galicia\" e \"El Correo de Galicia\". Foi profesor auxiliar da Facultade de Filosof\u00eda e Letras da Universidade de Santiago de Compostela."}
{"id": "229723", "revid": "85894", "url": "https://gl.wikipedia.org/wiki?curid=229723", "title": "Carqueixa", "text": "A carqueixa ou lavacuncas, \"Genista tridentata\" ou \"Chamaespartium tridentatum\", \u00e9 unha especie de planta faner\u00f3gama arbustiva da familia das fab\u00e1ceas pertencente ao x\u00e9nero \"Genista\". \nCon moito ramallo, rastreiro, de flores amarelas, e cunha especie de \u00e1s caracter\u00edsticas que percorren o caule e que forman en cada n\u00f3 tres pequenos dentes. Atrib\u00faenselle moitas propiedades medicinais en Galicia.\nC\u00f3mpre non confundila coa chamada carqueixa boieira (\"Halimium lasianthum\" ou \"Halimium alyssoides\").\nTaxonom\u00eda.\nDescrici\u00f3n.\nA especie foi descrita en 1753 por Linneo na p\u00e1xina 710 da s\u00faa obra \"Species Plantarum\".\nSin\u00f3nimos.\nCo\u00f1eceuse tam\u00e9n polos sin\u00f3nimos:\nSubespecies.\nReco\u00f1\u00e9cense as subespecies seguintes: \nA subespecie t\u00edpica da carqueixa, \"Genista tridentata tridentata\", procede de Portugal, e foi recolleita xunto a Lisboa por Pehr L\u00f6fling, disc\u00edpulo de Linneo, na s\u00faa viaxe de 1751. A \"raza\" m\u00e1is espallada, que ten os caules f\u00e9rtiles largamente alados, denominouse \"Genista tridentata cantabrica\" . E, finalmente, a carqueixa de flor pilosa tense denominado \"Genista tridentata lasiantha\" .\nCacaracter\u00edsticas.\nGamallo carente de follas que pode acadar o metro de altura, inerme. Talos con aspecto artellado con divisi\u00f3ns que semellan cotobelos, percorridos por d\u00faas \u00e1s onduladas, cori\u00e1ceas e \u00e1speras ao tacto e rematados nunha estrutura dentada con dous nervios ben marcados. Flores curtamente pediceladas, reunidas en cimas terminais subcorimbosas, mestas. C\u00e1liz moi tomentoso, co labio inferior m\u00e1is longo. Corola pubescente, de cor amarelo-alaranxado; estandarte m\u00e1is ou menos tomentoso na s\u00faa face dorsal. Dez estames, soldados. Legume de 9\u201314\u00a0mm, oblonga, pilosa, o que lle d\u00e1 un certo brillo, e comprimida lateralmente. Sementes con estrof\u00edolo. \u00c9 unha planta moi pir\u00f3fita, que torna a agromar de xeito doado tras os lumes. Florece dende finais do inverno e ao longo da primavera.\nDistribuci\u00f3n e h\u00e1bitat.\n\u00c1chase na metade occidental da Pen\u00ednsula Ib\u00e9rica e norte de Marrocos. A s\u00faa \u00e1rea peninsular abrangue desde Asturias, Cantabria at\u00e9 Andaluc\u00eda occidental, inclu\u00edndo Portugal ambas as d\u00faas Castelas e mais Estremadura. En Galicia \u00e9 com\u00fan en todo o territorio, sendo m\u00e1is frecuente nas zonas cun clima con influencia mediterr\u00e1nea. Forma parte das matogueiras xunta especies coma estevas, uces (uceiras), toxos ou queiroas, as\u00ed coma de formaci\u00f3ns degradadas de cerqui\u00f1o (\"Quercus pyrenaica\"), sobreiras ou pi\u00f1eiros, sobre solos sil\u00edceos e pobres dende o nivel do mar at\u00e9 os 1.700 msnm . Non atura ben a aridez. En Marrocos medra en zonas baixas do Rif central sil\u00edceo.\nEtimolox\u00eda.\nO termo galego \"carqueixa\", (antes \"carqueija\"; en portugu\u00e9s \"carqueja\", en leon\u00e9s \"carquexa\", en asturiano \"carqueixa\" ), por carecer de follas propiamente ditas, e ter unhas formaci\u00f3ns semellantes \u00e1 folla dun carballo, poder\u00eda vir, o mesmo que os termos galegos cerqui\u00f1o e cerqueira, da voz latina \"Quercus\" (carballo).\nImportancia econ\u00f3mica e cultural.\nUsos.\n\u00c9 unha planta reco\u00f1ecida en Galicia e todo o noroeste peninsular por ser moi medicinal, tam\u00e9n na provincia de Zamora e en Le\u00f3n. Atrib\u00faeselle propiedades diur\u00e9ticas, emolientes, as\u00ed como contra a tose, a reuma, a artrose, dores de barriga, arrefriados, e a gota. Xa frei Mart\u00edn Sarmiento, grande estudoso da bot\u00e1nica e da lingua galega, no s\u00e9culo XVIII, loaba o valor desta planta no seu libro \"Disertaci\u00f3n sobre las virtudes maravillosas y uso de la planta llamada carqueixa\".\nSarmiento agradec\u00eda a Deus que criase a carqueixa (daquela grafada coma \"carqueija\") nesta terra (Galicia). Recomendaba as fretas e ba\u00f1os da s\u00faa cocedura nas pernas e p\u00e9s, os riles. Baixa o inchazo dos p\u00e9s e pernas facendo pediluvios. Tam\u00e9n dic\u00eda que era \u00fatil para fregar a louza e o chan; para prender o lume, chamuscar o porco etc.\nTam\u00e9n se ten empregado en infusi\u00f3n. O recendo \u00e9 grato e o sabor nada repugnante. Para beber c\u00f3cese coma o t\u00e9 e b\u00f3taselle un chisco de azucre.\nSarmiento dic\u00eda que hab\u00eda unha variedade da planta, chamada \"carqueija boieira\", que medra en lugares m\u00e1is areentos e secos que a normal, a cal, despois de seca, us\u00e1base como combust\u00edbel e tam\u00e9n, por mor da aspereza das s\u00faas follas, como estropallo para limpar a louza:\nCando a carqueixa est\u00e1 tenra, as ovellas cons\u00f3mena. Tense usado noutrora para estrume, e leito do gando. Nalgunhas comarcas, na matanza, despois de chamuscar o porco con palla para tirarlle as sedas, roz\u00e1base a pel a eito coa carqueixa para limpala.\nInformaci\u00f3n etnobot\u00e1nica.\nTr\u00e1tase dun vexetal moi co\u00f1ecido a nivel popular, con numerosos refr\u00e1ns como o leon\u00e9s a seguir, aleg\u00f3rico da s\u00faa relaci\u00f3n fenol\u00f3xica co pre\u00f1azo da loba:\n\"Carqueixa brotada, lloba pre\u00f1ada. Carqueixa florida, lloba parida\".\nBouza Brey recolleu na r\u00eda de Arousa a seguinte cantiga:"}
{"id": "229724", "revid": "18868", "url": "https://gl.wikipedia.org/wiki?curid=229724", "title": "Genista tridentata", "text": ""}
{"id": "229725", "revid": "18868", "url": "https://gl.wikipedia.org/wiki?curid=229725", "title": "Chamaespartium tridentatum", "text": ""}
{"id": "229726", "revid": "15490", "url": "https://gl.wikipedia.org/wiki?curid=229726", "title": "Fuad Abdurahmanov", "text": "Fuad Abdurahmanov (en azar\u00ed: Fuad H\u0259s\u0259n o\u011flu \u018fbd\u00fcr\u0259hmanov), nado en Nukha (daquela Imperio Ruso) o 11 de maio de 1915 e finado en Bak\u00fa (daquela (RSS de Acerbaix\u00e1n) o 15 de xu\u00f1o de 1971, foi un escultor e pintor azar\u00ed da era sovi\u00e9tica.\nTraxectoria.\nFuad Abdurahmanov naceu na familia de Hasan Jafar oglu Abdurahmanov, un funcionario civil local durante a era tsarista. Estudante do Escola do Estado de Belas Artes de Acerbaix\u00e1n de 1929 a 1932. Estudou con Ilya Repin e M. G. Manizer en Leningrado de 1935 a 1939 (pintura, escultura e arquitectura). Comezou a expo\u00f1er en 1934. De 1942 a 1948, foi profesor na Escola de Artes de Acerbaix\u00e1n.\nAs s\u00faas obras foron expostas na India, Xap\u00f3n, Bulgaria e Iugoslavia."}
{"id": "229728", "revid": "89787", "url": "https://gl.wikipedia.org/wiki?curid=229728", "title": "Winnipeg Jets", "text": "Os Winnipeg Jets son un equipo profesional de h\u00f3ckey sobre xeo da cidade de Winnipeg (Canad\u00e1) que actualmente compite na National Hockey League (NHL).\nO equipo naceu na cidade estadounidense de Atlanta como Atlanta Thrashers en 1999, antes de ser comprado polo grupo canadense True North Sports &amp; Entertainment Limited e relocado en 2011 na capital de Manitoba. O seu nome fai referencia ao primeiro equipo da cidade, que en 1996 se mudou a Arizona, para converterse nos Phoenix Coyotes."}
{"id": "229729", "revid": "98629", "url": "https://gl.wikipedia.org/wiki?curid=229729", "title": "Ra\u00edz (hom\u00f3nimos)", "text": "A palabra ra\u00edz, derivado do lat\u00edn \"r\u0101dix, -\u012bcis\" \"ra\u00edz\" (dunha \u00e1rbore), \"p\u00e9\" (dunha monta\u00f1a), \"orixe\", ten varios significados, todos eles derivados do termo bot\u00e1nico e que se adoptaron noutras \u00e1reas do co\u00f1ecemento:"}
{"id": "229733", "revid": "89787", "url": "https://gl.wikipedia.org/wiki?curid=229733", "title": "Tempada 2011-12 da KHL", "text": "A tempada 2011-2012 da Kontinental Hockey League foi a cuarta tempada da competici\u00f3n euroasi\u00e1tica de h\u00f3ckey sobre xeo. A liga estivo formada por un total de 23 equipos (os mesmos que na tempada precedente) repartidos en d\u00faas conferencias (leste e oeste) de d\u00faas divisi\u00f3ns dada unha. Cada equipo xogou un total de 54 partidos. Ao final da liga regular o Traktor Chelyabinsk ga\u00f1ou a Continental Cup ao finalizar na primeira posici\u00f3n. As\u00ed e todo, tralos \"playoffs\" polo t\u00edtulo foi o Dynamo Moscova quen se alzou co t\u00edtulo da liga.\nA liga deb\u00eda ter comezado o 7 de setembro de 2011 coa disputa da Lokomotiv Cup (nova denominaci\u00f3n que adquiriu a anterior Opening Cup), mais a causa do accidente a\u00e9reo do Lokomotiv Yaroslavl, acontecida durante o primeiro per\u00edodo do partido e no que morreron t\u00f3dolos integrantes do equipo, o partido tivo que pospo\u00f1erse ata o d\u00eda 12 de setembro de 2011.. A liga finalizou o d\u00eda 15 de abril de 2012 coa disputa do s\u00e9timo e definitivo partido da final da Copa Gagarin.\nTrocos na liga.\nTrocos nos equipos.\nExpansi\u00f3n a Eslovaquia\nCoa admisi\u00f3n na competici\u00f3n do Lev Poprad de Poprad (Eslovaquia) a liga expandiuse m\u00e1is al\u00f3 das fronteiras da antiga Uni\u00f3n Sovi\u00e9tica. Este feito deb\u00eda ter elevado o n\u00famero de equipos que tomaron parte na competici\u00f3n aos 24, mais a causa do accidente a\u00e9reo que lle custou a vida a t\u00f3dolos integrantes do Lokomotiv Yaroslavl, o equipo ruso retirouse da competici\u00f3n, xogando finalmente 23 equipos a competici\u00f3n (os mesmos que a tempada anterior).\nXogadores.\nNa cuarta edici\u00f3n da KHL tomaron parte un total de 701 xogadores de 14 nacionalidades distintas:\nLiga regular.\nClasificaci\u00f3n das divisi\u00f3ns.\nConferencia Oeste\nConferencia Leste\nClasificaci\u00f3n das conferencias.\nAs clasificaci\u00f3ns das conferencias determinar\u00e1n os enfrontamentos do play-off. As d\u00faas primeiras prazas de cada conferencia est\u00e1n reservadas para os campi\u00f3ns de divisi\u00f3n.\nL\u00edderes da liga.\nM\u00e1ximos anotadores.\n&lt;/small&gt;\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nPlay-offs.\nOs play-offs comezaron o 29 de febreiro de 2012. O s\u00e9timo e \u00faltimo partido das series finais da Copa Gagarin xogouse o 25 de abril de 2012.\nO campi\u00f3n da edici\u00f3n 2011-2012 da KHL foi o Dynamo Moscova.\nL\u00edderes do play-off.\nM\u00e1ximos anotadores.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"GP = Partidos xogados; Min = Minutos xogados; W = Vitorias; L = Derrotas; SOL = Derrota en \"Shootout\"; GA = Goles en contra; SO = Shutouts; SV% = Porcentaxe de paradas; GAA = Media de goles en contra\""}
{"id": "229734", "revid": "98629", "url": "https://gl.wikipedia.org/wiki?curid=229734", "title": "Polpa dentaria", "text": "A polpa dentaria (denominada moitas veces erroneamente \"nervio\" do dente) \u00e9 o nome que recibe a estrutura interna do dente, formada por tecido conxuntivo laxo ricamente vascularizado e innervado, localizada no interior do \u00f3rgano dentario e que, xunto co dentina, que a rodea, forma unha estrutura integrada denominada complexo dentino-pulpar, que ten a s\u00faa orixe embriol\u00f3xica na papila dentaria.\nEmbriolox\u00eda da polpa dentaria.\nFormaci\u00f3n da papila dentaria.\nEste tecido, reactivo e din\u00e1mico, orix\u00ednase a partir dun tecido conectivo (tecido mesenquimatoso) inmaturo, a papila dentaria. Unha secci\u00f3n vest\u00edbulo-lingual a trav\u00e9s dun dente temporal (\"de leite\") e os seus tecidos circundantes, realizada aproximadamente na d\u00e9cima semana da xestaci\u00f3n (na especie humana), mostra a papila dental na etapa de casquete do desenvolvemento. Este tecido enc\u00f3ntrase rodeado polo \u00f3rgano do esmalte e un tecido conectivo fibroso laxo denominado \"saco dentario\". O \u00f3rgano do esmalte forma o esmalte; a papila dentaria participa no desenvolvemento da dentina e a polpa, e o saco dentario forma o periodonto.\nEstudos experimentais en animais e en embri\u00f3ns humanos demostraron que a papila dentaria se inicia como unha rica rede vascular capilar e est\u00e1 sementada cun crecente n\u00famero de c\u00e9lulas de tecido conectivo e fibras. A papila dentaria, na etapa de casquete da morfox\u00e9nese dentaria, consiste en moitos bot\u00f3ns activos de vasos sangu\u00edneos e c\u00e9lulas indiferenciadas mit\u00f3ticas.\nA trav\u00e9s dun a\u00ednda non moi ben comprendido mecanismo, o tecido mesenquimatoso (papila dentaria) infl\u00fae na diferenciaci\u00f3n dos tecidos de orixe ectod\u00e9rmica (epitelio interno do esmalte) cara a ameloblastos. A continuaci\u00f3n, estes \u00faltimos estimulan a formaci\u00f3n de odontoblastos no mes\u00e9nquima subxacente.\nO l\u00edmite entre o epitelio interno do esmalte e os odontoblastos constit\u00fae a futura uni\u00f3n amelodentinaria. A formaci\u00f3n da va\u00ed\u00f1a epitelial de Hertwig, pola fusi\u00f3n do epitelio dos \u00f3rganos do esmalte interno e externo, determina o l\u00edmite entre a coroa e a ra\u00edz e representa a futura uni\u00f3n cementoadamantina.\nO inicio da maduraci\u00f3n da polpa coincide cos primeiros signos de formaci\u00f3n da dentina. Esta maduraci\u00f3n involucra a orientaci\u00f3n e ordenaci\u00f3n espec\u00edfica daqueles compo\u00f1entes asociados cun tecido polpar funcional, por exemplo, c\u00e9lulas e un medio extracelular composto de col\u00e1xeno e substancia fundamental.\nOs vasos sangu\u00edneos e nervios simp\u00e1ticos asociados aparecen ao principio da maduraci\u00f3n. Os nervios sensitivos aparecen m\u00e1is tarde e inician o seu crecemento cara a dentro da polpa en maduraci\u00f3n despois de que o desenvolvemento da ra\u00edz progresa (por esta raz\u00f3n hai falta de sensibilidade na polpa en pacientes de pouca idade).\nDespois de que os odontoblastos aparecen e producen unha capa de \"predentina\", a papila dentaria adxacente conv\u00e9rtese en polpa dentaria. As\u00ed mesmo, cando a primeira capa de predentina se formaou, o ameloblasto inicia a secreci\u00f3n de esmalte.\nFormaci\u00f3n radicular.\nConforme a maduraci\u00f3n e proliferaci\u00f3n da polpa dental contin\u00faan, in\u00edciase a erupci\u00f3n dentaria e a formaci\u00f3n radicular. A va\u00ed\u00f1a epitelial radicular (diafragma epitelial) mantense relativamente fixa durante o desenvolvemento e crecemento das ra\u00edces. As c\u00e9lulas do diafragma epitelial causan a diferenciaci\u00f3n dalgunhas das c\u00e9lulas do tecido conectivo subxacente a odontoblastos.\nEstes formar\u00e1n a dentina radicular. Debido a que o termo do desenvolvemento radicular \u00e9 fixo, a proliferaci\u00f3n do diafragma epitelial resulta nun movemento en sentido oclusal da coroa.\nA medida que os odontoblastos radiculares forman a dentina da ra\u00edz, a continuidade da va\u00ed\u00f1a radicular interr\u00f3mpese por c\u00e9lulas de tecido conectivo presentes no saco dentario, o que permite que as c\u00e9lulas antes mencionadas fagan contacto coa dentina e se diferencien en cementoblastos, que \u00e1 s\u00faa vez formar\u00e1n cemento.\nAlgunhas c\u00e9lulas da va\u00ed\u00f1a epitelial radicular permanecer\u00e1n dentro do ligamento periodontal como restos de c\u00e9lulas epiteliai. Este remanentes, \u00e1seces, forman un quiste apical e son os precursores do epitelio que adoita proliferar en lesi\u00f3ns inflamatorias periapicais.\nEn dentes con d\u00faas ou tres ra\u00edces, o tronco radicular div\u00eddese por extensi\u00f3ns en forma de ling\u00fceta do diafragma horizontal, a nivel cervical. Isto orixina a formaci\u00f3n de dous ou tres pequenos troncos (ra\u00edces).\nFormaci\u00f3n dos condutos laterales e do orificio apical.\nCondutos laterais.\nSe a va\u00ed\u00f1a epitelial radicular rompe antes de que a dentina radicular se forme, pode establecerse un contacto directo entre o ligamento periodontal e a polpa dentaria. Esta canle de comunicaci\u00f3n denom\u00ednase conduto lateral ou accesorio. Un conduto deste tipo pode formarse si un vaso sangu\u00edneo que estea entre a papila e o saco dentario non se despraza e enche durante o desenvolvemento da ra\u00edz e a formaci\u00f3n do tecido duro.\nOrificio apical.\nMediante codificaci\u00f3n xen\u00e9tica, a proliferaci\u00f3n epitelial cesa e o incremento na lonxitude da ra\u00edz detense. Conforme a erupci\u00f3n e formaci\u00f3n dentarias contin\u00faan, a parte terminal apical da ra\u00edz (as\u00ed como todo o espazo polpar) estr\u00e9itase debido \u00e1 aposici\u00f3n de dentina. O orifico apical modif\u00edcase m\u00e1is a\u00ednda debido ao desenvolvemento do cemento.\nFormaci\u00f3n da dentici\u00f3n permanente.\nAs\u00ed como contin\u00faan a proliferaci\u00f3n, histodiferenciaci\u00f3n e morfodiferenciaci\u00f3n da polpa temporal, o dente permanente sucesor e as s\u00faas estruturas circundantes xorden na porci\u00f3n lingual do seu predecesor. As estruturas do dente permanente desenv\u00f3lvense con patr\u00f3ns similares durante a s\u00faa iniciaci\u00f3n e maduraci\u00f3n.\nDebido a que a reabsorci\u00f3n radicular comeza pouco despois de que se formaran as ra\u00edces do dente temporal, os cambios coa idade ocorren m\u00e1is r\u00e1pido nas polpas primarias que nas permanentes. A principal diferenza coas polpas deciduas est\u00e1 na cantidade das s\u00faas fibras nerviosas. Un ensaio histoqu\u00edmico para detectar a presenza de acetilcolinesterase mostrou menor cantidade de fibras nerviosas nas polpas primarias en comparaci\u00f3n coas permanentes.\nHistolox\u00eda da polpa dentaria.\nA polpa \u00e9 un sistema de tecido conxuntivo laxo formado por c\u00e9lulas, substancia fundamental e fibras. As c\u00e9lulas fabrican unha matriz fundamental que despois act\u00faa como base e precursora do complexo fibroso, o principal e relativamente est\u00e1bel produto final do sistema. O complexo fibroso est\u00e1 composto principalmente por col\u00e1xeno e reticulina.\nC\u00e9lulas polpares.\nO fibroblasto \u00e9 un tipo de c\u00e9lula que sintetiza e mant\u00e9n a matriz extracelular do tecido de moitos animais. Estas c\u00e9lulas proporcionan unha estrutura en forma de armaz\u00f3n (estroma) a moi diversos tecidos e xogan un papel crucial na curaci\u00f3n de feridas, sendo as c\u00e9lulas m\u00e1is com\u00fans do tecido conectivo. Derivan de c\u00e9lulas primitivas mesenquimais e pluripotenciais. As c\u00e9lulas estrom\u00e1ticas que potencialmente se poden transformar en fibroblastos, osteoblastos, adipocitos e c\u00e9lulas musculares, identif\u00edcanse en cultivos de medula \u00f3sea como c\u00e9lulas adherentes.\nO fibroblasto sintetiza col\u00e1xeno e mucopolisac\u00e1ridos da substancia amorfa. Migra e prolifera durante a cicatrizaci\u00f3n de feridas. Cando dimin\u00fae a s\u00faa actividade, denom\u00ednase fibrocito, que xa non pode dividirse. A restituci\u00f3n do tecido conectivo efect\u00faase mediante o crecemento de fibroblastos xuven\u00eds. O fibrocitos son fusiformes con poucos prolongamentos e n\u00facleo pequeno, alongado e m\u00e1is denso que o dos fibroblastos. Os fibroblastos son morfoloxicamente heterox\u00e9neos, con diversas aparencias dependendo da s\u00faa localizaci\u00f3n e actividade.\nOdontoblastos.\nO odontoblasto \u00e9 unha c\u00e9lula polpar moi diferenciada. O seu estudo vese limitado pola dificultade da obtenci\u00f3n de cultivos celulares vi\u00e1beis. A s\u00faa funci\u00f3n principal \u00e9 a dentinox\u00e9nese, \u00e9 dicir, a produci\u00f3n de dentina, a substancia que est\u00e1 baixo o esmalte dentario. \nCabe destacar que dentro da polpa dentaria se encontran c\u00e9lulas do sistema inmunitario, tales como c\u00e9lulas dendr\u00edticas, macr\u00f3fagos e linfocitos."}
{"id": "229736", "revid": "89787", "url": "https://gl.wikipedia.org/wiki?curid=229736", "title": "Segunda divisi\u00f3n espa\u00f1ola 1968/69", "text": "A tempada 1968\u201369 da Segunda Divisi\u00f3n Espa\u00f1ola foi a 37\u00aa edici\u00f3n do torneo. A categor\u00eda estivo composta por vinte equipos. O Sevilla FC proclamouse campi\u00f3n e acadou o ascenso xunto a Celta de Vigo e RCD Mallorca mentres que o Valencia CF Mestalla, C\u00e1diz CF, CD Indautxu, Xere Industrial CF, CD Alcoyano e Deportivo Alav\u00e9s descenderon a Terceira Divisi\u00f3n Espa\u00f1ola."}
{"id": "229737", "revid": "5863", "url": "https://gl.wikipedia.org/wiki?curid=229737", "title": "Mariano Jamardo", "text": "Mariano Jamardo Kristman, nado en Rois en 1865 e finado en Madrid o 15 de xaneiro de 1897, foi un xornalista galego.\nTraxectoria.\nCursou a carreira eclesi\u00e1stica no Seminario de Santiago de Compostela. Ao rematar os estudos de Teolox\u00eda marchou a Madrid, onde ga\u00f1ou un posto de capel\u00e1n da Armada que non chegou a ocupar por non terse ordenado finalmente sacerdote. De ideolox\u00eda carlista, foi director de \"El Pensamiento Galaico\" (1890-1892) substitu\u00edndo a Juan V\u00e1zquez de Mella. Despois foi redactor de \"El Correo Espa\u00f1ol\" de Madrid e correspondente en Madrid de \"El Pensamiento Gallego\" ata a s\u00faa morte."}
{"id": "229738", "revid": "39164", "url": "https://gl.wikipedia.org/wiki?curid=229738", "title": "Vladimir Ilyich Lenin", "text": ""}
{"id": "229739", "revid": "1888", "url": "https://gl.wikipedia.org/wiki?curid=229739", "title": "Mariano Jamardo Crism\u00e1n", "text": ""}
{"id": "229740", "revid": "23204", "url": "https://gl.wikipedia.org/wiki?curid=229740", "title": "Enxiva", "text": "A enxiva (do lat\u00edn \"ging\u012bva\") \u00e9 unha mucosa formada por tecido conectivo denso cunha cuberta de epitelio escamoso queratinizado que cobre os procesos alveolares e rodea os dentes.\nA enxiva \u00e9 contigua ao ligamento periodontal e, no seu exterior, aos tecidos mucosos da cavidade oral.\nTen polo xeral unha cor rosa p\u00e1lida e, ao encontrarse adherida aos colos dos dentes (epitelio de uni\u00f3n) e inserida con fibras col\u00e1xenas (inserci\u00f3n conectiva), forma unha selaxe que protexe o \u00f3so e demais tecidos de soporte.\nSegundo a zona onde se encontra, f\u00e1lase de enxiva marxinal, enxiva inserida e enxiva alveolar.\nA enxiva \u00e9 un dos compo\u00f1entes do periodonto.\nEstrutura e funci\u00f3ns.\nAs enxivas son un tecido do interior da boca que cobre as mand\u00edbulas, protexendo e axudando a suxeitar os dentes. Son vis\u00edbeis ao levantar os labios, e a s\u00faa coloraci\u00f3n, se est\u00e1n sas, \u00e9 entre ros\u00e1cea e vermella p\u00e1lida, cos dentes firmemente suxeitos.\nA enxiva div\u00eddese en d\u00faas rexi\u00f3ns, a enc\u00eda libre (marxinal) e a enxiva inserida. Estas d\u00faas rexi\u00f3ns comb\u00ednanse para formaren a punta da enxiva, que se estende en sentido coronal entre os dentes, o que se co\u00f1ece como papila interdentaria. Esta evita o impacto da comida na zona interproximal baixo a \u00e1rea de contacto dos dentes e o establecemento dunha irritaci\u00f3n que poder\u00eda finalmente orixinar algunha patolox\u00eda periodontal.\nPatolox\u00eda das enxivas.\nUnha hixiene inadecuada ou insuficiente pode producir enfermedides peridontais, inclu\u00edda a xingivite. Pode chegar a inflamarse debido a unha mala hixiene dentaria, podendo afectar o tecido xinxival e, nun caso m\u00e1is severo, ao \u00f3so que sost\u00e9n os dentes.\nA inflamaci\u00f3n da enxiva consta de tres etapas:\nDetecci\u00f3n da enfermidade.\nPoden presentarse problemas na enxiva cando se observan alg\u00fans destes s\u00edntomas:"}
{"id": "229745", "revid": "1888", "url": "https://gl.wikipedia.org/wiki?curid=229745", "title": "Mariano Jamardo Kristman", "text": ""}
{"id": "229747", "revid": "88215", "url": "https://gl.wikipedia.org/wiki?curid=229747", "title": "Segunda divisi\u00f3n espa\u00f1ola 1956/57", "text": "A tempada 1956\u201357 da Segunda Divisi\u00f3n Espa\u00f1ola de f\u00fatbol foi a 25\u00aa edici\u00f3n desta competici\u00f3n. A categor\u00eda estivo composta por 40 equipos, repartidos segundo criterios xeogr\u00e1ficos en dous grupos de 20 equipos cada un. Sporting de Xix\u00f3n e Granada CF ascenderon a Primeira Divisi\u00f3n ao mesmo tempo que CD Logro\u00f1\u00e9s, Barakaldo CF, Burgos CF, UE Lleida, CD Mestalla, UD Espa\u00f1a Algeciras, Puente Genil CF e CD Castell\u00f3n descenderon a Terceira Divisi\u00f3n.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;"}
{"id": "229749", "revid": "1888", "url": "https://gl.wikipedia.org/wiki?curid=229749", "title": "El Pensamiento Gallego", "text": "El Pensamiento Gallego foi o nome de varias publicaci\u00f3ns:"}
{"id": "229750", "revid": "56817", "url": "https://gl.wikipedia.org/wiki?curid=229750", "title": "El Pensamiento Gallego (1895)", "text": "El Pensamiento Gallego foi un peri\u00f3dico editado en Santiago de Compostela entre 1895 e 1898.\nHistoria e caracter\u00edsticas.\nSubtitulado \"Diario Cat\u00f3lico Tradicionalista\", apareceu en novembro de 1895. Sucedeu a \"El Pensamiento Galaico\". Estaba dirixido por Ram\u00f3n Gallego Garc\u00eda e o administrador era Antonio Garc\u00eda Mosquera. Entre os seus redactores figuraba Carolino Costas e entre os colaboradores Jos\u00e9 Eleicegui L\u00f3pez. Desapareceu en xullo de 1898, sendo substitu\u00eddo por \"El Pensamiento de Galicia\"."}
{"id": "229751", "revid": "22570", "url": "https://gl.wikipedia.org/wiki?curid=229751", "title": "Gran Premio de Italia de 1965", "text": "O Gran Premio de Italia de F\u00f3rmula 1 de (formalmente o XXXVI Gran Premio d'Italia) celebrouse en Monza o 12 de setembro de 1965.\nA carreira, que foi a oitava rolda da tempada de F\u00f3rmula Un de , foi ga\u00f1ada por Jackie Stewart, quen logrou a s\u00faa primeira vitoria nun Gran Premio, pilotando para o equipo BRM. O seu compa\u00f1eiro de equipo, Graham Hill, terminou segundo logo dunha carreira moi rifada entre ambos e Jim Clark, que pilotaba un Lotus - Climax, e que conseguira o Campionato de pilotos de 1965 na carreira anterior. A s\u00faa bomba de combustible fallou a varias voltas do final, a retirada do Ferrari de John Surtees, asegurou a Dan Gurney do equipo Brabham - Climax unha posici\u00f3n final no podio.\nInforme da carreira.\nJim Clark loitou polo liderado nos dous primeiros terzos da carreira con Graham Hill, Jackie Stewart e John Surtees (que se retirou con problemas de embrague), ata a volta 64 cando a s\u00faa bomba de combustible fallou. Stewart tomou a iniciativa e esper\u00e1base que \u00eda deixar pasar ao seu xefe de equipo. A entusiasta multitude esperaba ver pasar aos dous BRM sobre a li\u00f1a de meta en formaci\u00f3n. Pero, na aproximaci\u00f3n \u00e1 Parab\u00f3lica na \u00faltima volta, Hill achegouse demasiado e foi polo c\u00e9spede, loitando por manter a adherencia no barro e a grava. Polo tanto, Stewart logrou a s\u00faa primeira vitoria nun dobrete de BRM con Hill. Dan Gurney logrou o podio final e Lorenzo Bandini, Bruce McLaren e Richard Attwood completaron os puntos. A carreira tivo 40 cambios de l\u00edder entre os catro pilotos (todos brit\u00e1nicos), probablemente a maior cantidade nunha carreira de F\u00f3rmula Un."}
{"id": "229752", "revid": "98629", "url": "https://gl.wikipedia.org/wiki?curid=229752", "title": "CIFP Universidade Laboral", "text": "O CIFP Universidade Laboral \u00e9 un centro de ensino secundario non obrigatorio do concello de Culleredo, situado en Acea de Ama.\nHistoria.\nTen a s\u00faa orixe na construci\u00f3n en xullo de 1962 da Universidade Laboral para as profesi\u00f3ns mar\u00edtimo-pesqueiras, dentro do I Plan de Desenvolvemento Econ\u00f3mico e Social 1964-1967. Unha gran praza de acceso d\u00e1 entrada \u00e1s instalaci\u00f3ns da Universidade Laboral, de 3500 m\u00b2, nun extremo da cal se ergue un mastro de nav\u00edo de 38 metros de altura.\nO conxunto harmon\u00edzase dende unha idea de funcionalidade do espazo, o que se concreta nunha serie de edificaci\u00f3ns intercomunicadas a trav\u00e9s de galer\u00edas cubertas dando lugar a un Centro singular nunha contorna \u00fanica. Foi proxectada polos arquitectos Jos\u00e9 L\u00f3pez Zan\u00f3n e Lu\u00eds Laorga Guti\u00e9rrez e foi elixida polo Colexio de Arquitectos da Coru\u00f1a, no d\u00eda Mundial da Arquitectura (edici\u00f3n 2001) como exemplo da \u201crecuperaci\u00f3n da modernidade arquitect\u00f3nica no noso pa\u00eds nos anos 60\".\nA andaina do centro in\u00edciase en outubro de 1964 co nome de Universidade Laboral \u201cCrucero Baleares\u201d, con dependencia do Ministerio de Traballo e subvencionado polas Mutualidades Laborais. A orientaci\u00f3n profesional preferente era Mar\u00edtimo-pesqueira, e a procedencia do alumnado, que abarcaba toda Espa\u00f1a, e a s\u00faa condici\u00f3n de bolseiros en r\u00e9xime de internado, implicou a construci\u00f3n dun internado, ademais das aulas e talleres e dun importante complexo deportivo.\nCos anos seguintes vi\u00f1eron sucesivas mudanzas que ir\u00e1n configurando a s\u00faa identidade: primeiro foi adscrito como Instituto Nacional de Ensinanzas Integradas (INEI) ao Ministerio de Sanidade; posteriormente como Centro de Ensinanzas Integradas (CEI) \u00f3 Ministerio de Educaci\u00f3n e Ciencia, pasando a denominarse Instituto de Educaci\u00f3n Secundaria e Profesional (IESP). Despois foi transferido \u00e1 Conseller\u00eda de Educaci\u00f3n e Ordenaci\u00f3n Universitaria da Xunta de Galicia coa denominaci\u00f3n de IES Universidade Laboral. No curso 2021/22 foi inclu\u00eddo na categor\u00eda de Centros Integrados de Formaci\u00f3n Profesional, pasando a ter o nome CIFP Universidade Laboral.\nA superficie total reduciuse pola expropiaci\u00f3n perim\u00e9trica por mor da construci\u00f3n da AP-9 e posteriormente pola subdivisi\u00f3n do recinto en cinco entidades de funcionamento aut\u00f3nomo: o Complexo Deportivo (dependente da Secretar\u00eda Xeral de Deportes e Xuventude), o CPI Sof\u00eda Casanova, o Centro Residencial Docente, o IES Eduardo Blanco Amor e o propio CIFP Universidade Laboral.\nOferta educativa.\nA orientaci\u00f3n profesional de Mar\u00edtimo-Pesqueira ampliouse a outras familias profesionais (Electricidade, Fr\u00edo e Climatizaci\u00f3n, Electr\u00f3nica de Comunicaci\u00f3ns e Caldeirer\u00eda), BUP, COU, estudos da UNED e ensinanza profesional de adultos. Andando os anos incorporouse \u00f3s novos proxectos educativos dese\u00f1ados polo MEC (Bacharelatos, FP espec\u00edfica, Educaci\u00f3n permanente de adultos (EPA) e Programas de Garant\u00eda Social). Despois, ao pasar a ser Centro Integrado de Formaci\u00f3n Profesional, deixou de impartir o Bacharelato."}
{"id": "229756", "revid": "5863", "url": "https://gl.wikipedia.org/wiki?curid=229756", "title": "Departamento de Arequipa", "text": "Arequipa \u00e9 unha das 25 rexi\u00f3ns do Per\u00fa. A s\u00faa capital \u00e9 a cidade de Arequipa."}
{"id": "229760", "revid": "27249", "url": "https://gl.wikipedia.org/wiki?curid=229760", "title": "Subdivisi\u00f3ns da Venezuela", "text": ""}
{"id": "229765", "revid": "27249", "url": "https://gl.wikipedia.org/wiki?curid=229765", "title": "R\u00edo Apurimac", "text": ""}
{"id": "229769", "revid": "55340", "url": "https://gl.wikipedia.org/wiki?curid=229769", "title": "Andahuaylas", "text": "Andahuaylas \u00e9 unha cidade peruana situada na parte occidental do departamento de Apur\u00edmac. \u00c9 a capital da provincia do mesmo nome. Ten unha poboaci\u00f3n aproximada de 34.087 habitantes (2005), sendo a segunda cidade m\u00e1is grande da rexi\u00f3n, tras Abancay.\nFoi berce da cultura chanca, conquistada por Pachac\u00fatec para o imperio do Tahuantinsuyo. En 1533 produciuse a fundaci\u00f3n espa\u00f1ola co nome de \"\"San Pedro de Antahualla la Grande, de la Corona\".\""}
{"id": "229770", "revid": "56817", "url": "https://gl.wikipedia.org/wiki?curid=229770", "title": "Antabamba", "text": "Antabamba ou Antapampa (do quechua: \"anta\" \u00abcobre\u00bb e \"pampa\" \u00abchaira\u00bb) \u00e9 a capital do distrito e a provincia hom\u00f3nimos, situada no departamento de Apur\u00edmac, Per\u00fa. Segundo o censo de 2005, ti\u00f1a nese momento 1.972 habitantes.\nAntabamba ocupa unha rexi\u00f3n rica en recursos naturais, en especial, minerais, tales como ouro, prata, ferro e cobre, do \u00faltimo dos cales procede o seu nome."}
{"id": "229771", "revid": "23204", "url": "https://gl.wikipedia.org/wiki?curid=229771", "title": "Chalhuanca", "text": "Chalhuanca \u00e9 a capital da Provincia de Aymaraes, Departamento de Apur\u00edmac, situada no sur-centro do Per\u00fa a 2,897 msnm na vertente oriental da Cordilleira dos Andes, na ribeira do r\u00edo Chalhuanca, afluente indirecto do r\u00edo Apur\u00edmac. Ten unha poboaci\u00f3n de 27.857 habitantes, dedicados na s\u00faa maior\u00eda \u00e1s actividades agropecuarias e a minar\u00eda."}
{"id": "229772", "revid": "89787", "url": "https://gl.wikipedia.org/wiki?curid=229772", "title": "Chincheros", "text": "Chincheros \u00e9 unha poboaci\u00f3n do sur do Per\u00fa, capital da provincia do mesmo nome na rexi\u00f3n de Apur\u00edmac.\nAt\u00f3pase no altiplano andino a 3762 msnm e a 30\u00a0km de Cuzco."}
{"id": "229773", "revid": "1576", "url": "https://gl.wikipedia.org/wiki?curid=229773", "title": "Tambobamba", "text": "Tambobamba \u00e9 unha poboaci\u00f3n do sur do Per\u00fa, capital da provincia de Cotabambas, na rexi\u00f3n de Apur\u00edmac."}
{"id": "229774", "revid": "56817", "url": "https://gl.wikipedia.org/wiki?curid=229774", "title": "Chuquibambilla", "text": "Chuquibambilla ou Chuqipampilla (do quechua: \"chuqi\" \u00abminerio\u00bb e \"pampilla\") \u00e9 a capital do distrito hom\u00f3nimo na provincia de Grau, situada no departamento de Apur\u00edmac, Per\u00fa.\nSegundo o censo de 2005, conta con 3.066 habitantes."}
{"id": "229775", "revid": "98629", "url": "https://gl.wikipedia.org/wiki?curid=229775", "title": "Andrea Iannone", "text": "Andrea Iannone, nado en Vasto, Italia, o 9 de agosto de 1989, \u00e9 un piloto profesional de motos que corre actualmente en MotoGP cunha Ducati Pramac e \u00e9 compa\u00f1eiro de equipo do estadounidense Ben Spies.\nBiograf\u00eda.\nAndrea comezou a destacar como bo piloto en campionatos italianos e espa\u00f1ois, e en 2005 realizar\u00eda a s\u00faa primeira fichaxe por Aprilia para disputar a tempada completa. No ano siguinte (2006) fracturouse d\u00faas v\u00e9rtebras, o que lle condicionou toda a vida. Foi no 2008, no GP da China, onde conseguiu a s\u00faa primeira vitoria coma profesional na categor\u00eda de 125 cc.\nTempada 2009.\nEn 2009 comezou dunha maneira espectacular, con d\u00faas vitorias consecutivas, que o po\u00f1\u00edan como o l\u00edder do Campionato e serio aspirante ao t\u00edtulo, pero a s\u00faa inexperiencia e a s\u00faa irregularidade releg\u00e1rono \u00e1 s\u00e9tima posici\u00f3n do campionato ao rematar a tempada.\nNeste mesmo ano produciuse un dos incidentes m\u00e1is significativos da s\u00faa carreira deportiva, no Gran Premio de San Marino derribou na \u00faltima curva a Pol Espargar\u00f3, que \u00eda primeiro despois de remontar 13 posici\u00f3ns. Produciuse un rifirrafe entre eles, durante o cal Espargar\u00f3 golpeou e rompeu \u00e1 c\u00fapula da moto de Iannone, e este reaccionou d\u00e1ndolle un cabezazo a Espargar\u00f3 co casco posto. Despois, o piloto italiano d\u00edxolle \u00e1 prensa: \"Eu non lle toquei porque me da noxo. Os espa\u00f1ois son as\u00ed, el quer\u00eda ga\u00f1ar e eu tam\u00e9n. Disg\u00fastame telo tirado, porque non o fixen a prop\u00f3sito. Se me conformase co segundo posto non pasar\u00eda isto, pero quer\u00eda ga\u00f1ar\". Por este suceso, sancionaron a Iannone con 5.000 d\u00f3lares e foi duramente criticado polos medios de comunicaci\u00f3n, causando a perda dalg\u00fan patrocinador. Na seguinte carreira, en Estoril, Iannone disculpouse con Espargar\u00f3.\nTempada 2010.\nNa tempada 2010, Andrea Iannone correu na nova categor\u00eda de Moto2. Ese ano fichou polo equipo Aprilia onde compartiu equipo con Gabor Talmacsi. Despois dun comezo lento, conseguiu vitorias en Mugello e Assen. Por\u00e9n foi sancionado en Barcelona, \u200b\u200bcando recibiu unha penalizaci\u00f3n \"ride-through\" por adiantar a Yuki Takahashi baixo condici\u00f3ns de bandeira amarela. A continuaci\u00f3n, pasou a ga\u00f1ar de novo en Motorland Arag\u00f3n, unha pista nova no calendario de MotoGP en 2010. Rematou terceiro no Mundial, conseguindo 3 vitorias e 5 podios.\nTempada 2011.\nNo ano 2011, Iannone firmou polo equipo Speed Master Team, do que \u00e9 socio seu pai, sendo o \u00fanico piloto do equipo. Rematou a tempada no terceiro posto do mundial de Moto2 por detr\u00e1s de Stefan Bradl e Marc M\u00e1rquez, tras ga\u00f1ar a Alex de Angelis na \u00faltima carreira da tempada (Valencia) e as\u00ed lograr 3 vitorias e 6 podios.\nTempada 2012.\nNa tempada 2012 seguiu no mesmo equipo (Speed Master Team) e rematou a tempada en Moto2 quedando terceiro no Mundial, por detr\u00e1s de Pol Espargar\u00f3 e Marc M\u00e1rquez. En setembro dese ano anunciou que para a pr\u00f3xima tempada correr\u00eda en MotoGP cunha Ducati Pramac e ser\u00eda compa\u00f1eiro de equipo do estadounidense Ben Spies."}
{"id": "229776", "revid": "23204", "url": "https://gl.wikipedia.org/wiki?curid=229776", "title": "Apur\u00edmac", "text": "Apur\u00edmac pode referirse a:"}
{"id": "229777", "revid": "27249", "url": "https://gl.wikipedia.org/wiki?curid=229777", "title": "Rexi\u00f3n de Apur\u00edmac", "text": ""}
{"id": "229778", "revid": "98629", "url": "https://gl.wikipedia.org/wiki?curid=229778", "title": "Zuheros", "text": "Zuheros \u00e9 un municipio andaluz da provincia de C\u00f3rdoba. No ano 2006 ti\u00f1a 821 habitantes. A s\u00faa extensi\u00f3n superficial \u00e9 de 42\u00a0km\u00b2 e ten unha densidade de 19,9 hab/km\u00b2. As s\u00faas coordenadas xeogr\u00e1ficas son 37\u00ba 32' N, 4\u00ba 19' O. Enc\u00f3ntrase situada a unha altitude de 656 metros e a 76 quil\u00f3metros da capital de provincia, C\u00f3rdoba.\nAt\u00f3pase na Serra da Subb\u00e9tica, entre os pobos de Do\u00f1a Menc\u00eda e Luque."}
{"id": "229779", "revid": "89787", "url": "https://gl.wikipedia.org/wiki?curid=229779", "title": "El Viso", "text": "El Viso \u00e9 unha localidade e concello andaluz situado no extremo setentrional do Val dos Pedroches, na provincia de C\u00f3rdoba. Limita cos municipios cordobeses de Belalc\u00e1zar, Hinojosa del Duque, Villaralto, Dos Torres e Santa Eufemia; co municipio cidadereale\u00f1o de Guadalmez; e cos municipios pacenses de Capilla, Zarza Capilla e Cabeza del Buey. Cabe destacar que o seu termo municipal \u00e9 o m\u00e1is setentrional da provincia de C\u00f3rdoba e de toda Andaluc\u00eda.\nPol\u00edtica.\nOs resultados en El Viso das \u00faltimas elecci\u00f3ns municipais, celebradas en maio de 2011, foron:"}
{"id": "229780", "revid": "98629", "url": "https://gl.wikipedia.org/wiki?curid=229780", "title": "Villanueva del Rey", "text": "Villanueva del Rey \u00e9 un municipio andaluz da provincia de C\u00f3rdoba. No ano 2006 ti\u00f1a 1.224 habitantes. A s\u00faa extensi\u00f3n superficial \u00e9 de 214\u00a0km\u00b2 e ten unha densidade de 5,7 hab/km\u00b2. As s\u00faas coordenadas xeogr\u00e1ficas son 38\u00ba 12' N, 5\u00ba 09' O. At\u00f3pase a unha altitude de 555 metros e a 67 quil\u00f3metros da capital de provincia, C\u00f3rdoba."}
{"id": "229781", "revid": "98629", "url": "https://gl.wikipedia.org/wiki?curid=229781", "title": "Villanueva del Duque", "text": "Villanueva del Duque \u00e9 un municipio andaluz da provincia de C\u00f3rdoba. No ano 2005 ti\u00f1a 1.799 habitantes. A s\u00faa extensi\u00f3n superficial \u00e9 de 137\u00a0km\u00b2 e ten unha densidade de 12,4 hab/km\u00b2. As s\u00faas coordenadas xeogr\u00e1ficas son 38\u00ba 23' N, 4\u00ba 60' O. At\u00f3pase situada a unha altitude de 585 metros e a 76 quil\u00f3metros da capital de provincia, C\u00f3rdoba. At\u00e9 1833, Villanueva del Duque formaba parte de Estremadura."}
{"id": "229782", "revid": "1131", "url": "https://gl.wikipedia.org/wiki?curid=229782", "title": "Villanueva de C\u00f3rdoba", "text": "Villanueva de C\u00f3rdoba \u00e9 un municipio andaluz da provincia de C\u00f3rdoba. No ano 2007 ti\u00f1a 9.720 habitantes. A s\u00faa extensi\u00f3n superficial \u00e9 de 427\u00a0km\u00b2 e ten unha densidade de 22,8 hab/km\u00b2. As s\u00faas coordenadas xeogr\u00e1ficas son 38\u00ba 19' N, 4\u00ba 37' O. At\u00f3pase situada a unha altitude de 725 metros e a 90 quil\u00f3metros da capital de provincia, C\u00f3rdoba."}
{"id": "229783", "revid": "22570", "url": "https://gl.wikipedia.org/wiki?curid=229783", "title": "Villaviciosa de C\u00f3rdoba", "text": "Villaviciosa de C\u00f3rdoba \u00e9 un municipio andaluz da provincia de C\u00f3rdoba. No ano 2011 ti\u00f1a 3.525 habitantes. A s\u00faa extensi\u00f3n superficial \u00e9 de 468,75\u00a0km\u00b2 e ten unha densidade de 7,52 hab/km\u00b2. As s\u00faas coordenadas xeogr\u00e1ficas son 38\u00ba 04' N, 5\u00ba 00' O. At\u00f3pase situada a unha altitude de 693 metros e a 43 quil\u00f3metros da capital de provincia, C\u00f3rdoba."}
{"id": "229785", "revid": "785", "url": "https://gl.wikipedia.org/wiki?curid=229785", "title": "Acea de Ama", "text": "O top\u00f3nimo galego Acea de Ama pode referirse a:"}
{"id": "229786", "revid": "1131", "url": "https://gl.wikipedia.org/wiki?curid=229786", "title": "Ensino secundario", "text": ""}
{"id": "229787", "revid": "51040", "url": "https://gl.wikipedia.org/wiki?curid=229787", "title": "Vasoira", "text": "Unha vasoira, ou xesta, \u00e9 un instrumento formado por un pau ou mango que leva nun extremo un pequeno feixe de ramas ou doutro material flexible, que se emprega para varrer o chan.\nHistoria.\nAs vasoiras experimentaron cambios significativos na s\u00faa construci\u00f3n, dende que se desenvolve a partir dun feixe de ramas de distintas fibras naturais atadas por un dos seus extremos.\nEn Galicia a vasoira tradicional (hoxe a\u00ednda empregada para varrer a eira) fac\u00edase con feixes de xibarda ou xesta, de feito e moitas zonas do pa\u00eds ch\u00e1manlle \"xesta\" \u00e1 vasoira.\nAs fibras usadas en vasoiras modernas obt\u00e9\u00f1ense a partir dunha especie de sorgo, planta semellante ao millo. Son longas, rectas e duradeiras.\nO cambio principal m\u00e1is recente \u00e9 a vasoira plana, inventada polos Shakers a comezos do s\u00e9culo XIX. Esta vasoira ten m\u00e1is largura para empurrar mellor o lixo. Na actualidade, case todas as vasoiras que se constr\u00faen son chairas, ficando obsoletas as vasoiras redondas.\nMitos.\nAs bruxas e meigas usan vasoiras nos seus rituais. Talvez pola s\u00faa forma, a vasoira se tornou unha poderosa ferramenta contra maldici\u00f3ns e pr\u00e1cticas de Maxia Negra. Deitada sobre a entrada dunha casa, \"varre\" todos os feitizos que foran xogados na casa ou nalgu\u00e9n que more nela. Se se coloca embaixo do traveseiro, aporta bos so\u00f1os e protecci\u00f3n.\nAs bruxas europeas indentific\u00e1banse coas vasoiras por causa das falas populares, inventadas polos perseguidores de bruxas, que dic\u00edan velas voando a cabalo das s\u00faas vasoiras. Isto d\u00e9bese a que as vasoiras us\u00e1banse en danzas rituais e, por iso, ligouse ao feito de voaren. Nos rituais de maxia d\u00e9bese comezar \"varrendo\" o lugar coa Vasoira M\u00e1xica. Despois diso, o Altar \u00e9 constru\u00eddo, as ferramentas son cargadas e o ritual est\u00e1 pronto para comezar. A vasoira purifica a \u00e1rea que se usa nos rituais.\nComo \u00e9 un instrumento de purificaci\u00f3n adoita ligarse co elemento da auga, por iso, \u00fasase en todos os rituais ligados a esta, as\u00ed coma en feitizos do amor e traballos ps\u00edquicos.\nAlgunhas bruxas coleccionan vasoiras, e mostran exuberantes variedades nos seus materiais, facendo diso un hobby. Na construci\u00f3n das antigas vasoiras m\u00e1xicas d\u00e9bese usar: un corpo de residuo mineral, gallos de bidueiros e unha atadura de salgueiro. O residuo mineral \u00e9 para a protecci\u00f3n, o bidueiro purifica, e o salgueiro \u00e9 sagrado.\nNa literatura.\nDende tempos antigos, como xa dixemos, as\u00f3ciase as bruxas e meigas coas vasoiras, que lles dan o poder de voaren, esta crenza tense reflectido amplamente na literatura.\nEn moitos contos de fadas infant\u00eds aparecen vasoiras como elementos importantes das tramas das historias; por exemplo no conto de \"Cincenta\", cuxa personaxe principal incluso tense chamado \"A ra\u00ed\u00f1a Vasoira\"., Gretel (a irmanci\u00f1a do Hansel), e Brancaneves, todas elas foron tradicionalmente asociadas coa \"vasoira\". D\u00faas delas coseguiron home estando a varrer o chan, e a terceira salvou a vida."}
{"id": "229788", "revid": "1505", "url": "https://gl.wikipedia.org/wiki?curid=229788", "title": "Xesta (hom\u00f3nimos)", "text": "O termo xesta p\u00f3dese referir a:\nBot\u00e1nica.\nA formaci\u00f3n de xestas denom\u00ednase xesteira ou xestal."}
{"id": "229789", "revid": "1505", "url": "https://gl.wikipedia.org/wiki?curid=229789", "title": "Cytisus", "text": "Cytisus \u00e9 un x\u00e9nero con 34 especies de arbustos pertencentes \u00e1 subfamilia Faboideae, familia Fabaceae.\nSon naturais de Europa, Oriente Medio e norte de \u00c1frica.\nEn Galicia son moi abondosas, co\u00f1ec\u00e9ndose co nome de xestas (ter en conta que tam\u00e9n reciben o nome de xesta, especies do x\u00e9nero Genista - ver Xesta (hom\u00f3nimos)-)."}
{"id": "229790", "revid": "18868", "url": "https://gl.wikipedia.org/wiki?curid=229790", "title": "Cytisus scoparius", "text": ""}
{"id": "229791", "revid": "18868", "url": "https://gl.wikipedia.org/wiki?curid=229791", "title": "Xesta brava", "text": ""}
{"id": "229793", "revid": "89787", "url": "https://gl.wikipedia.org/wiki?curid=229793", "title": "Epulopiscium fishelsoni", "text": "Epulopiscium fishelsoni \u00e9 unha bacteria grampositiva que ten unha relaci\u00f3n simbi\u00f3tica co peixe cirurxi\u00e1n (Acanthuridae), e vive nos seus intestinos. A bacteria \u00e9 co\u00f1ecida polo seu gran tama\u00f1o, excepcional entre as bacterias, de entre 200 e 700 \u03bcm de lonxitude, e uns 80 \u03bcm de di\u00e1metro. Ata que se descubriu a bacteria \"Thiomargarita namibiensis\" en 1999, \"Epulopiscium\" era a bacteria m\u00e1is grande co\u00f1ecida .\nDescubrimento.\n\"Epulopiscium\" descubriuna en 1985 o cient\u00edfico israelita Lev Fishelson da Universidade de Tel Aviv, dentro dos intestinos dun peixe cirurxi\u00e1n casta\u00f1o. Foi clasificada inicialmente como un protista debido ao seu grande tama\u00f1o, ata que as an\u00e1lises de ARNr feitas por Angert, \"et al.\" en 1993 confirmaron que era unha bacteria. Malia ser unha bacteria, \"Epulopiscium\" pode atinguir ata catro veces a lonxitude media dun \"Paramecium\".\nFisiolox\u00eda.\nA bacteria presenta moitas caracter\u00edsticas infrecuentes, principalmente debido \u00e1s adaptaci\u00f3ns necesarias para manter o seu gran tama\u00f1o. \"Epulopiscium\" \u00e9 extremadamente poliploide, con cromosomas bacterianos que poden conter de 100.000 a 200.000 copias do xenoma. Como as bacterias dependen da difusi\u00f3n m\u00e1is que do transporte citoesquel\u00e9tico t\u00edpico dos eucariotas, esta sobreexpresi\u00f3n pode ser necesaria para que as prote\u00ednas se dispersen por toda a c\u00e9lula. Esta poliploid\u00eda est\u00e1 tam\u00e9n asociada cun alto grao de fluxo, debido \u00e1 sobreexpresi\u00f3n de xenes para as bombas de exportaci\u00f3n.\n\"Epulopiscium\" ten unha anatom\u00eda \u00fanica que lle axuda a superar as limitaci\u00f3ns de tama\u00f1o inherentes ao volume celular. A s\u00faa parede celular presenta moitos pregamentos para incrementar a raz\u00f3n superficie/\u00e1rea, e pos\u00fae un \"c\u00f3rtex\" pouco com\u00fan que cont\u00e9n t\u00fabulos, ves\u00edculas, e outras estruturas que son t\u00edpicas de eucariotas. \u00c9 posible que estas estruturas estean implicadas no transporte intracelular, o cal proporcionar\u00eda un exemplo \u00fanico exemplo de converxencia evolutiva a nivel celular.\nA\u00ednda que estas adaptaci\u00f3ns permiten que a bacteria supere os seus l\u00edmites te\u00f3ricos de tama\u00f1o, as raz\u00f3ns evolutivas que subxacen neste crecemento da bacteria ata ese gran tama\u00f1o seguen sendo especulativas. Unha posible raz\u00f3n poder\u00eda ser a capacidade de evitar a predaci\u00f3n por parte de protistas.\nReproduci\u00f3n.\nO aspecto m\u00e1is intrigante desta bacteria \u00e9 quizais o seu pouco com\u00fan ciclo reprodutivo case viv\u00edparo. A diferenza da maior\u00eda das bacterias, as cales realizan a fisi\u00f3n binaria, \"Epulopiscium\" reprod\u00facese exclusivamente a trav\u00e9s dunha forma peculiar de esporulaci\u00f3n na cal se forman dunha a doce c\u00e9lulas fillas dentro da c\u00e9lula parental, ata que a c\u00e9lula parental finalmente se lisa e as novas bacterias saen a trav\u00e9s da parede celular. A\u00ednda que a esporulaci\u00f3n \u00e9 com\u00fan noutros grupos de bacterias (como \"Bacillus subtilis\"), esta \u00e9 normalmente unha medida que a bacteria toma en situaci\u00f3ns dif\u00edciles cando hai unha superpoboaci\u00f3n ou falta de alimentos, e non unha forma est\u00e1ndar de reproduci\u00f3n. Ademais, as c\u00e9lulas fillas na esporulaci\u00f3n com\u00fan est\u00e1n xeralmente dormentes, mentres que en \"Epulopiscium\" as c\u00e9lulas son activas.\nEsta forma de reproduci\u00f3n observouse tam\u00e9n noutros simbiontes do tubo dixestivo, como \"Metabacterium polyspora\", que est\u00e1n filoxeneticamente emparentados con \"Epulopiscium\". Como a esporulaci\u00f3n permite \u00e1 bacteria ter moita m\u00e1is protecci\u00f3n contra o medio externo do que a fisi\u00f3n binaria, p\u00e9nsase que a evoluci\u00f3n deste raro ciclo de vida pode deberse a que permite que a bacteria se transfira dun h\u00f3spede a outro, e tam\u00e9n proporciona protecci\u00f3n durante a reproduci\u00f3n fronte \u00e1s duras condici\u00f3ns do tubo dixestivo.\nSimbiose.\nIll\u00e1ronse varias estirpes de \"Epulopiscium\" na maior\u00eda das espeicies de peixe cirurxi\u00e1n de todo o mundo, e os cient\u00edficos conseguiron cultivar \"Epulopiscium\" f\u00f3ra do seu h\u00e1bitat natural, o que significa que a relaci\u00f3n entre os dous \u00e9 probablemente de mutuo beneficio e simbiose.\nO ciclo de vida diario de \"Epulopiscium\" mostra unha correlaci\u00f3n coas actividades diarias dos peixes cirurxi\u00e1ns. Durante o d\u00eda, cando o peixe cirurxi\u00e1n se alimenta de algas, os nucleoides esf\u00e9ricos e compactos da bacteria migran aos polos da c\u00e9lula e empezan a alongarse. Ao final do d\u00eda, a lonxitude media das c\u00e9lulas increm\u00e9ntase, ata que os nucleoides acaban por constitu\u00edr unha gran porcentaxe do volume da c\u00e9lula parental, e empeza o proceso da esporulaci\u00f3n despois do mediod\u00eda e pola tarde, cando estes nucleoides chegan a un m\u00e1ximo de aproximadamente 50\u201375% da lonxitude da c\u00e9lula parental. O pH do intestino do peixe cirurxi\u00e1n tam\u00e9n presenta unha correlaci\u00f3n co ciclo de vida da bacteria.\nA\u00ednda que a natureza bioqu\u00edmica exacta desta simbiose non est\u00e1 clara, pode asumirse con seguridade que a bacteria axuda ao peixe a degradar os nutrientes das algas. Moitas bacterias da clase Clostridia son simbiontes do intestino doutras moitas especies, inclu\u00edndo aos humanos, e xeralmente est\u00e1n implicadas na degradaci\u00f3n de carbohidratos complexos."}
{"id": "229794", "revid": "1131", "url": "https://gl.wikipedia.org/wiki?curid=229794", "title": "Manuel G\u00f3mez Pereira", "text": "Manuel G\u00f3mez Pereira, nado en Madrid en 1953, \u00e9 un director de cine e guionista espa\u00f1ol.\nTraxectoria.\nEmpezou os seus estudos de Arquitectura, mais abandonounos tempo despois para iniciar a carreira de Ciencias da Informaci\u00f3n na Universidade Complutense de Madrid. \u00c9 sobri\u00f1o do director de cine Luis Sanz.\nDesde 1973 estivo colaborando en longametraxes de directores como Jos\u00e9 Luis Garc\u00eda S\u00e1nchez, Fernando Colomo ou Antonio Mercero.\nEn 1979 dirixiu a pel\u00edcula \"Nos va la marcha\" canda Manu Ber\u00e1stegui e Raimundo Garc\u00eda.\nEn 1991 dirixiu a s\u00faa primeira pel\u00edcula en solitario, \"Salsa rosa\", facendo de guionista canda Joaqu\u00edn Oristell, Yolanda Garc\u00eda Serrano e Juan Luis P\u00e9rez Iborra.\nGalard\u00f3ns.\nPremios Godoy\nPremios Goya"}
{"id": "229795", "revid": "98629", "url": "https://gl.wikipedia.org/wiki?curid=229795", "title": "Villaralto", "text": "Villaralto \u00e9 un municipio andaluz da provincia de C\u00f3rdoba. No ano 2005 ti\u00f1a 1.385 habitantes. A s\u00faa extensi\u00f3n superficial \u00e9 de 23\u00a0km\u00b2 e ten unha densidade de 60,2 hab/km\u00b2. As s\u00faas coordenadas xeogr\u00e1ficas son 38\u00ba 27' N, 4\u00ba 59' O. At\u00f3pase situada a unha altitude de 585 metros e a 80 quil\u00f3metros da capital de provincia, C\u00f3rdoba.\nEst\u00e1 comprendido dentro do conxunto de pobos que compo\u00f1en a comarca de Los Pedroches, situado no coraz\u00f3n xeogr\u00e1fico da mesma.\nVillaralto limita cos concellos de El Viso, Hinojosa del Duque, Alcaracejos, Dos Torres e Villanueva del Duque. O seu edificio m\u00e1is emblem\u00e1tico \u00e9 a parroquia de San Pedro Ap\u00f3stolo, con tres naves e torre do s\u00e9culo XVIII. A festa m\u00e1is co\u00f1ecida \u00e9 a romar\u00eda da Divina Pastora que se celebra na ribeira do Guadamatilla o primeiro domingo de maio. A econom\u00eda est\u00e1 baseada na gandar\u00eda, a agricultura, algunhas industrias e establecementos varios."}
{"id": "229796", "revid": "104752", "url": "https://gl.wikipedia.org/wiki?curid=229796", "title": "Villaharta", "text": "Villaharta \u00e9 un municipio andaluz da provincia de C\u00f3rdoba. No ano 2005 ti\u00f1a 637 habitantes. A s\u00faa extensi\u00f3n superficial \u00e9 de 12\u00a0km\u00b2 e ten unha densidade de 53,1 hab/km\u00b2. As s\u00faas coordenadas xeogr\u00e1ficas son 38\u00ba 08' N, 4\u00ba 54' O. At\u00f3pase situada a unha altitude de 580 metros e a 38 quil\u00f3metros da capital de provincia, C\u00f3rdoba."}
{"id": "229797", "revid": "5863", "url": "https://gl.wikipedia.org/wiki?curid=229797", "title": "Departamento de Ayacucho", "text": "Ayacucho \u00e9 unha das 25 rexi\u00f3ns do Per\u00fa. A s\u00faa capital \u00e9 a cidade de Ayacucho."}
{"id": "229798", "revid": "1131", "url": "https://gl.wikipedia.org/wiki?curid=229798", "title": "IES Leliadoura", "text": "O Instituto de Ensinanza Secundaria Leliadoura \u00e9 un centro de ensinanza secundaria, bacharelato e ciclos formativos pertencente \u00e1 rede p\u00fablica de institutos da Xunta de Galicia, situado en Ribeira. Est\u00e1 situado no lugar de Fri\u00f3ns, na parroquia de Carreira, a 2\u00a0km do n\u00facleo urbano.\nHistoria.\nO instituto comezou a s\u00faa andaina en 1995 e nel escolar\u00edzase alumnado procedente dos colexios adscritos: CEIP Olveira, CEIP Agui\u00f1o, CEIP Fri\u00f3ns, CEIP Carreira, CEIP O Grupo. Desde o curso 2010-11 cunha Secci\u00f3n Biling\u00fce de ingl\u00e9s pola que determinadas materias se imparten en ingl\u00e9s. En decembro de 2011 a Axencia Executiva para a Educaci\u00f3n da Uni\u00f3n Europea concedeulle a Carta Universitaria Erasmus.\nOferta educativa.\nEducaci\u00f3n Secundaria Obrigatoria (ESO), Bacharelato, PCPI, modalidade mixta (C) dos programas de cualificaci\u00f3n profesional inicial, Ciclos Formativos: Ciclo Medio de Xesti\u00f3n Administrativa, Ciclos Superiores de Administraci\u00f3n e Finanzas, de Administraci\u00f3n de Sistemas Inform\u00e1ticos en Rede e de Desenvolvemento de Aplicaci\u00f3ns Multiplataforma."}
{"id": "229802", "revid": "98629", "url": "https://gl.wikipedia.org/wiki?curid=229802", "title": "Genista", "text": "Genista \u00e9 un x\u00e9nero bot\u00e1nico de 90 especies de arbustos da subfamilia Faboideae. A familia Fabaceae con especies que comparten talos densos e verdes, follas mi\u00fadas, normalmente adaptados \u00e1 seca, a meirande parte deles con flores brancas ou amarelas, mais tam\u00e9n de cor alaranxada, rosada, vermella ou p\u00farpura. As diferentes especies popularmente co\u00f1\u00e9cense cos nomes de piornos ou xestas, mais c\u00f3mpre non confundilas coas especies do x\u00e9nero \"Cytisus\" (ver xesta (hom\u00f3nimos)). A co\u00f1ecida carqueixa tam\u00e9n forma parte deste x\u00e9nero.\nAturan os solos pobres e necesitan de poucos coidados para o seu cultivo, util\u00edzase na recuperaci\u00f3n de terras queimadas, para fixaci\u00f3n de dunas ou coma planta ornamental.\nSon nativos de Europa, Oriente Medio e norte de \u00c1frica. En Galicia son abondosas algunhas especies.\nEtimolox\u00eda.\nO termo xesta (en portugu\u00e9s: \"giesta\"), procede do lat\u00edn vulgar \"gen\u0115sta\", que, \u00e1 s\u00faa vez, deriva do nome latino cl\u00e1sico da planta \"genista\", que d\u00e1 nome ao x\u00e9nero. T\u00e9\u00f1ase en conta que o termo xesta \u00e9 m\u00e1is comunmente empregado en galego para se referir \u00e1s especies do x\u00e9nero achegado \"Cytisus\". En ocasi\u00f3ns as plantas \"Genista\" reciben o nome de codesos, mais esta denominaci\u00f3n ad\u00f3itase referir \u00e1 especie leguminosa, de diferente x\u00e9nero, \"Adenocarpus complicatus\". Piorno \u00e9 un termo xeneralizado do x\u00e9nero.\nOs reis e ra\u00ed\u00f1as Plantagenet de Inglaterra tomaron o seu nome, planta Genesta ou plante genest, en alusi\u00f3n a unha historia que, cando Guillerme o Conqueridos se embarcou rumbo a Inglaterra, arrincou unha planta que se manti\u00f1a firme, tenazmente, a unha rocha e meteuna no seu casco como s\u00edmbolo de que el tam\u00e9n ser\u00eda tenaz na s\u00faa arriscada tarefa. A planta foi a chamada planta genista en lat\u00edn. Por\u00e9n Guillerme o Conqueridor chegou moito anttes dos Plantagenet e en realidade foi Godofredo de Anjou quen foi alcumado o Plantagenet, porque levaba un ramo de flores amarelas de xesta no seu casco coma unha insignia (gen\u00eat \u00e9 o nome en franc\u00e9s da xesta), e foi o seu fillo, Henrique II, o que se converteu no primeiro rei Plantagenet. Outras explicaci\u00f3ns hist\u00f3ricas son que Geoffrey plantou este arbusto coma unha cuberta de caza ou que el us\u00e1baa para se zoscar a si mesmo. Non foi at\u00e9 que Ricardo de York, o pai dos dous reis Eduardo IV e Ricardo III, cando os membros desta familia adoptaron o nome de Plantagenet, e despois se aplicou retroactivamente aos descendentes de Godofredo I de Anjou como o nome din\u00e1stico.\nDescrici\u00f3n.\nAs xestas \"genistas\" abundan especialmente na rexi\u00f3n mediterr\u00e1nea. O x\u00e9nero abrangue arredor de 150 especies de arbustos ou gamallos espi\u00f1entos ou inermes, m\u00e1is raramente herb\u00e1ceas ou sufruticosas (como a xesta tintureira). As rami\u00f1as son lisas ou estriadas e adoitan ter as follas simples ou trifoliadas, que algunhas especies perden axi\u00f1a, ou incluso non te\u00f1en follas aparentes. As flores son cigomorfas papilonadas, compostas por cinco p\u00e9talos normalmente amarelos e dez estames soldados entre si polos seus filamentos, ou polo menos nove deles, formando unha especie de tubo en torno ao pistilo. Os froitos son legumes mi\u00fados (v\u00e9xase Leguminosas) comprimidos lateralmente, dehiscentes e xeralmente con varias sementes; en raras ocasi\u00f3ns cunha \u00fanica semente. A pen\u00ednsula Ib\u00e9rica \u00e9 a zona onde m\u00e1is diversificado est\u00e1 este x\u00e9nero: dende grandes arbustos de at\u00e9 3 m, coma a xesta branca; matos de at\u00e9 1,5 m,; e gamallos mi\u00fados de porte rastreiro t\u00edpicos da alta monta\u00f1a.\nUsos.\nAs xestas \"genistas\" te\u00f1en numerosos usos. Algunhas especies util\u00edzanse para obter tinturas, outras coma combust\u00edbel nos fornos do xeso e do cal e outras para formar sebes, com\u00fans tas autoestradas galegas.\nA carqueixa (\"Genista tridentata\") ten usos medicinais."}
{"id": "229804", "revid": "839", "url": "https://gl.wikipedia.org/wiki?curid=229804", "title": "Deania", "text": "Deania \u00e9 un x\u00e9nero de tibur\u00f3ns da orde dos escualiformes (\"Squaliformes\") e familia dos centrof\u00f3ridos (\"Centrophoridae\") caracterizados por presentaren longos foci\u00f1os.\nComprende as 4 especies relacionadas a continuaci\u00f3n.\nEspecies.\nDeania calcea, a zapata de bico, \u00e9 unha especie que vive nas costas do oc\u00e9ano Pac\u00edfico ao redor de Honshu, Xap\u00f3n, no sur de Australia, Nova Zelandia e Chile, e no oc\u00e9ano Atl\u00e1ntico, desde Islandia at\u00e9 o cabo da Boa Esperanza (Sur\u00e1frica). &gt;De corpo alngado, ten un foci\u00f1o moi longo e estreito, d\u00faas aletas dorsais longas e baixaas, con espi\u00f1as acanaladas e pequenas aletas pectoris, carecendo de aleta anal. Vive a profundidades de entre 73 e 1.450 m. \u00c9 ovoviv\u00edparo, cun m\u00e1ximo de doce cr\u00edas por camada. Alim\u00e9ntase de peixes \u00f3seos e camar\u00f3ns.\nDeania hystricosa, a zapata lixa, ten un foci\u00f1o a\u00ednda m\u00e1is longo que a especie anterior. O seu tama\u00f1o tam\u00e9n \u00e9 algo maior (at\u00e9 109\u00a0cm), e a s\u00faa pel \u00e9 piel moi \u00e1spera. Habita no Atl\u00e1ntico leste ao redor da illa da Madeira e no oeste do Pac\u00edfico, ao sur do Xap\u00f3n, e s\u00f3 se ten visto en contadas ocasi\u00f3ns. Vive profundidades de entre os 600 e os 1.000 m. Ovoviv\u00edparo, probabelmente con camadas de 12 cr\u00edas.\nDeania profundorum, a zapata seta, \u00e9 a especie m\u00e1is pequena do x\u00e9nero (m\u00e1ximo, 76\u00a0cm), e ten o longo foci\u00f1o moiu afiado, como unha frecha (de a\u00ed os seus nomes vulgares). Propia de augas profundas (vive entre os 300 e os 1.785 m de profundidade), encontr\u00e1ndose no oc\u00e9ano Pac\u00edfico ao redor de Filipinas, no Atl\u00e1ntico oriental ao longo da costa de \u00c1frica e nas costas surafricanas do \u00cdndico. Como as outras especies do x\u00e9nero alim\u00e9ntase de paixes \u00f3seos e crust\u00e1ceos, e \u00e9 ovoviv\u00edparo, con de 5 a 7 cr\u00edas por camada.\nDeania quadrispinosa enc\u00f3ntrase no Atl\u00e1ntico (costas de Namibia), no \u00cdndico (costas de Mozambique) e no Pac\u00edfico sur, fonte Australia, a profundidades de entre 150 e 732 m. Algo maior que os seus conx\u00e9neres (at\u00e9 114\u00a0cm), ten o foci\u00f1o a\u00ednda m\u00e1is longo que a zapata de bico, caracteriz\u00e1ndose polo seu dorso de cor parda escura e pola presenza de espi\u00f1as pequenas e velenosas nas aletas dorsais.\nEn Galicia.\nNos mares pr\u00f3ximos \u00e1s costas galegas est\u00e1 citada a especie \"Deania calcea\". Ning\u00fan destes autores dan un nome popular galego para esta especie, pero si o fan Lahuerta e V\u00e1zquez, que lle adxudican o de zapata de bico e, como sin\u00f3nimo, zapata paxari\u00f1o. Ademais, mestes autores tam\u00e9n lles adxudican nome galego \u00e1s especies \"D. hystricosa\" (zapata lixa) e \"D. profundorum\" (zapata seta\"')."}
{"id": "229807", "revid": "98629", "url": "https://gl.wikipedia.org/wiki?curid=229807", "title": "Batman volve", "text": "Batman volve (en ) \u00e9 un filme estadounidense de acci\u00f3n dirixido por Tim Burton que se estreou en 1992. Secuela do filme de 1989 \"Batman\". Bas\u00e9ase na serie de banda dese\u00f1ada \"Batman\", obra de Bob Kane. Estreouse en galego na TVG o 6 de xaneiro de 2009.\nSinopse.\nA cidade de Gotham enfr\u00f3ntase a dous novos e peculiares criminais: o diab\u00f3lico e sinistro Ping\u00fc\u00edn, unha criatura solitaria e estra\u00f1amente deformada, e a fermosa e perigosa Catwoman. Batman deber\u00e1 enfrontarse \u00f3 Ping\u00fc\u00edn, que quere converterse no novo alcalde da cidade."}
{"id": "229808", "revid": "23204", "url": "https://gl.wikipedia.org/wiki?curid=229808", "title": "Batman Returns", "text": ""}
{"id": "229810", "revid": "23204", "url": "https://gl.wikipedia.org/wiki?curid=229810", "title": "Estella Warren", "text": "Estella Dawn Warren, nada o 23 de decembro de 1978 en Peterborough, Ontario, \u00e9 unha actriz, modelo e nadadora canadense."}
{"id": "229820", "revid": "23204", "url": "https://gl.wikipedia.org/wiki?curid=229820", "title": "Galia romana", "text": "A Galia romana consistiu nunha \u00e1rea do goberno provincial no Imperio romano, no que hoxe son Francia, B\u00e9lxica, Luxemburgo, Su\u00edza e o oeste de Alema\u00f1a. O control romano da \u00e1rea durou m\u00e1is de cincocentos anos.\nHistoria e caracter\u00edsticas.\nA Rep\u00fablica romana comezou a conquista da Galia celta en -121, cando conquistou e anexou as zonas lim\u00edtrofes do sur. Xulio C\u00e9sar completou a tarefa de derrotar \u00e1s tribos celtas na Guerra das Galias entre os anos -58 e -51, e a romanizaci\u00f3n que lle seguiu foi moi r\u00e1pido nas cidades; o lat\u00edn era falado pola maior\u00eda dos galos no s\u00e9culo III, pero conservando a\u00ednda vestixios de lingua gala.\nO derradeiro vestixio do goberno romano foi eliminado polos francos na Batalla de Soissons. Desprazando \u00f3 Reino Visigodo de Tolosa en 507, os Francos dominaron a meirande parte da Galia, ag\u00e1s Septimania no sur, baixo o dominio do merovinxios, os primeiros reis de Francia.\nA cidade de Lugdunum (agora Li\u00f3n) \u200b\u200bfora a capital do Galia."}
{"id": "229821", "revid": "839", "url": "https://gl.wikipedia.org/wiki?curid=229821", "title": "Zapata de bico", "text": "A zapata de bico ou zapata paxari\u00f1o, \"Deania calcea\", \u00e9 unha especie de pequeno tibur\u00f3n do x\u00e9nero \"Deania\" que se encontra nas costas do oc\u00e9ano Pac\u00edfico ao redor de Honshu, Xap\u00f3n, no sur de Australia, Nova Zelandia e Chile, e no oc\u00e9ano Atl\u00e1ntico, desde Islandia at\u00e9 o cabo da Boa Esperanza (Sur\u00e1frica).\nDe corpo alongado, ten un foci\u00f1o moi longo e estreito, d\u00faas aletas dorsais longas e baixas, con espi\u00f1as acanaladas e pequenas aletas pectoris, carecendo de aleta anal.\nVive a profundidades de entre 73 e 1.450 m. \u00c9 ovoviv\u00edparo, cun m\u00e1ximo de doce cr\u00edas por camada. Alim\u00e9ntase de peixes \u00f3seos e camar\u00f3ns.\nDescrici\u00f3n.\nAs principais caracter\u00edsticas da zapata de bico son:\nHistoria natural.\nA zapata de bico \u00e9 unha especie com\u00fan, pero pouco co\u00f1ecida por habitar en augas profundas (tense rexistrado entre os 73 e os 1.450 m de profundidade) e sempre preto do fondo. Alim\u00e9ntase sobre todo de peixes \u00f3seos de fondo e camar\u00f3ns. \u00c9 ovoviv\u00edparo, con camadas de entre 6 e 12 cr\u00edas que miden ao nacer uns 30\u00a0cm.\nEn Galicia.\nA especie aparece rexistrada en augas galegas por Sol\u00f3rzano \"et al.\", 1988, pero nin este autor, na s\u00faa \"Gu\u00eda dos peixes de Galicia\", nin Rodr\u00edguez Villanueva \"et al.\", 1992) lle dan nome galego ning\u00fan, pero si o fan Lahuerta e V\u00e1zquez, que lle adxudican o de zapata de bico e, como sin\u00f3nimo, zapata paxari\u00f1o.\nEstado de conservaci\u00f3n.\nA IUCN cualifica o estado de conservaci\u00f3n desta especie como LC (\"Pouco preocupante\")."}
{"id": "229822", "revid": "22795", "url": "https://gl.wikipedia.org/wiki?curid=229822", "title": "Zapata paxari\u00f1o", "text": ""}
{"id": "229823", "revid": "22795", "url": "https://gl.wikipedia.org/wiki?curid=229823", "title": "Deania calcea", "text": ""}
{"id": "229824", "revid": "22795", "url": "https://gl.wikipedia.org/wiki?curid=229824", "title": "Zapata lixa", "text": ""}
{"id": "229825", "revid": "22795", "url": "https://gl.wikipedia.org/wiki?curid=229825", "title": "Zapata seta", "text": ""}
{"id": "229829", "revid": "22795", "url": "https://gl.wikipedia.org/wiki?curid=229829", "title": "Deania hystricosa", "text": ""}
{"id": "229830", "revid": "22795", "url": "https://gl.wikipedia.org/wiki?curid=229830", "title": "Deania profundorum", "text": ""}
{"id": "229831", "revid": "22795", "url": "https://gl.wikipedia.org/wiki?curid=229831", "title": "Deania quadrispinosum", "text": ""}
{"id": "229834", "revid": "22795", "url": "https://gl.wikipedia.org/wiki?curid=229834", "title": "Vipera aspis", "text": ""}
{"id": "229835", "revid": "23204", "url": "https://gl.wikipedia.org/wiki?curid=229835", "title": "Ovoviviparidade", "text": "A ovoviviparidade \u00e9 un tipo de desenvolvemento embrionario dos animais no que as femias po\u00f1en ovos, pero estes permanecen dentro do corpo da nai at\u00e9 a s\u00faa eclosi\u00f3n. Esta pode producirse inmediatamente antes do parto, ou inmediatamente despois da posta. \nO ovoviviparismo ten aspectos en com\u00fan tanto coa oviparidade como coa viviparidade. \nPresentan ovoviviparidade ou ovoviviparismo moitos tibur\u00f3ns e outros peixes, alg\u00fans r\u00e9ptiles e diversos animais invertebrados. Os tibur\u00f3ns e as serpentes son dous grupos nos que se encontran exemplos dos tres modos de desenvolvemento temper\u00e1n (xestaci\u00f3n e nacemento): ov\u00edparo, ovoviv\u00edparo e viv\u00edparo.\nDicimos que unha especie \u00e9 ovoviv\u00edpara cando presenta \"ovoviviparidade\"."}
{"id": "229836", "revid": "22795", "url": "https://gl.wikipedia.org/wiki?curid=229836", "title": "Ovoviv\u00edparo", "text": ""}
{"id": "229838", "revid": "85894", "url": "https://gl.wikipedia.org/wiki?curid=229838", "title": "Pena de Eiriz, Recemel, As Somozas", "text": "Pena de Eiriz \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 53 habitantes (26 homes e 27 mulleres)."}
{"id": "229839", "revid": "85894", "url": "https://gl.wikipedia.org/wiki?curid=229839", "title": "Penadrade, Recemel, As Somozas", "text": "Penadrade \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres)."}
{"id": "229840", "revid": "1131", "url": "https://gl.wikipedia.org/wiki?curid=229840", "title": "Penadrade", "text": "O top\u00f3nimo Penadrade pode referirse a:"}
{"id": "229841", "revid": "89787", "url": "https://gl.wikipedia.org/wiki?curid=229841", "title": "Porl\u00e1, Recemel, As Somozas", "text": "Porl\u00e1 \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 5 habitantes (1 home e 4 mulleres)."}
{"id": "229842", "revid": "89787", "url": "https://gl.wikipedia.org/wiki?curid=229842", "title": "Portelo, Recemel, As Somozas", "text": "Portelo \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 2 habitantes (1 home e 1 muller)."}
{"id": "229844", "revid": "88628", "url": "https://gl.wikipedia.org/wiki?curid=229844", "title": "Portelo (hom\u00f3nimos)", "text": "Un portelo \u00e9 un lugar onde se despachan billetes de transporte ou entradas para acceder a un recinto.\nA palabra tam\u00e9n designa unha especie de cancela ou, por extensi\u00f3n, unha pasaxe estreita. Con esa orixe oron\u00edmica, o top\u00f3nimo galego Portelo pode referirse a:"}
{"id": "229845", "revid": "89787", "url": "https://gl.wikipedia.org/wiki?curid=229845", "title": "Porto dos Bois, Recemel, As Somozas", "text": "Porto dos Bois \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (1 home e 2 mulleres)."}
{"id": "229846", "revid": "4817", "url": "https://gl.wikipedia.org/wiki?curid=229846", "title": "Ekran", "text": "Ekran (\u042d\u043a\u0440\u0430\u043d en ruso, significando \"pantalla\"), tam\u00e9n co\u00f1ecida como Stationar-T e polo c\u00f3digo de artigo 11F647, foi unha familia de sat\u00e9lites de comunicaci\u00f3ns xeoestacionarios sovi\u00e9ticos.\nOs sat\u00e9lites Ekran formaron o primeiro sistema de sat\u00e9lites xeostacionarios sovi\u00e9ticos e puxeron en marcha o primeiro servizo en todo o mundo de emisi\u00f3n de televisi\u00f3n por sat\u00e9lite directa \u00f3 fogar, proporcionando sinal de televisi\u00f3n en cor a Siberia e \u00f3 norte distante. En total lanz\u00e1ronse 21 sat\u00e9lites da familia Ekran entre 1976 e 1988, todos mediante foguetes Proton e desde o cosm\u00f3dromo de Baikonur, con catro fracasos.\nOs dese\u00f1os preliminares contemplaban o uso de enerx\u00eda nuclear para alimentar os sat\u00e9lites e un foguete de elevaci\u00f3n da \u00f3rbita alimentado por hidracina e fluorina, pero este dese\u00f1o foi desestimado cara 1973 pola complexidade t\u00e9cnica e os riscos asociados. O dese\u00f1o final, que usaba o bus KAUR-3, aliment\u00e1base mediante enerx\u00eda solar fotovoltaica e usaba un foguete de elevaci\u00f3n ata a \u00f3rbita xeoestacionaria Block DM alimentado por ox\u00edxeno l\u00edquido e queroseno. Estabiliz\u00e1base nos tres eixos cunha precisi\u00f3n de 0,25 graos grazas a uns pequenos motores de correcci\u00f3n. O sistema de regulaci\u00f3n t\u00e9rmica usaba un mecanismo activo de cambio de fase de l\u00edquido a gas e os paneis solares med\u00edan 25 m\u00b2 e proporcionaban unha potencia de 1280 vatios.\nTras os primeiros lanzamentos, o sistema foi declarado operativo en 1980."}
{"id": "229847", "revid": "4817", "url": "https://gl.wikipedia.org/wiki?curid=229847", "title": "Stationar-T", "text": ""}
{"id": "229848", "revid": "4817", "url": "https://gl.wikipedia.org/wiki?curid=229848", "title": "11F647", "text": ""}
{"id": "229849", "revid": "1131", "url": "https://gl.wikipedia.org/wiki?curid=229849", "title": "Bois", "text": "O top\u00f3nimo Bois pode referirse a:"}
{"id": "229850", "revid": "89787", "url": "https://gl.wikipedia.org/wiki?curid=229850", "title": "William Buford", "text": "William Terrell Buford, nado o 10 de xaneiro de 1990, \u00e9 un xogador profesional de baloncesto americano que xoga no Dar\u00fc\u015f\u015fafaka Tekfen da Basketbol S\u00fcper Ligi. Cunha estatura de 1,98 metros xoga na posici\u00f3n de escolta.\nTraxectoria deportiva.\nBuford non foi elixido no Draft da NBA de 2012. Participou nunha pequena concentraci\u00f3n cos Minnesota Timberwolves antes do comezo da Summer League da NBA, na que xogou cos Timberwolves. En dous partidos con Minnesota, Buford acadou un total de 5 rebotes e 2 asistencias.\nEn agosto de 2012, asinou o seu primeiro contrato profesional co Blu:sens Monb\u00fas da Liga ACB."}
{"id": "229851", "revid": "98629", "url": "https://gl.wikipedia.org/wiki?curid=229851", "title": "Villafranca de C\u00f3rdoba", "text": "Villafranca de C\u00f3rdoba \u00e9 unha vila e municipio andaluz da provincia de C\u00f3rdoba. No ano 2005 ti\u00f1a 3.893 habitantes. A s\u00faa extensi\u00f3n superficial \u00e9 de 58\u00a0km\u00b2 e ten unha densidade de 67,1 hab/km\u00b2. At\u00f3pase situada a unha altitude de 146 metros e a 27 quil\u00f3metros da capital de provincia, C\u00f3rdoba.\nForma parte da Mancomunidade do Alto Guadalquivir cordob\u00e9s.\nXeograf\u00eda.\nO casco urbano at\u00f3pase na ribeira dereita do r\u00edo Guadalquivir e ao p\u00e9 de Serra Morena. \nA s\u00faa morfolox\u00eda urbana responde aos denominados \"pobos de chaira\", pois carece de localizaci\u00f3n defensiva, xa que a s\u00faa fundaci\u00f3n produciuse cando a fronteira entre cristi\u00e1ns e musulm\u00e1ns se encontraba moi afastada, e polo tanto, ao abrigo de ataques.\nHistoria.\nAch\u00e1ronse restos arqueol\u00f3xicos de \u00e9poca prehist\u00f3rica, e incluso relaci\u00f3nase a localidade coa romana \"Sacilis\" (ou \"Cecilia\"), existindo un tramo na V\u00eda Augusta nos seus arredores.\nMais a s\u00faa actual localizaci\u00f3n \u00e9 de orixe medieval, cando no s\u00e9culo XIV Pedro I de Castela lla cedeu ao seu \"Reposteiro Maior\", Mart\u00edn L\u00f3pez de C\u00f3rdoba, con licenza para poboala con novos veci\u00f1os, cun asentamento que foi estimulado con privilexios e franqu\u00edas, de onde procede o seu nome actual, que en principio foi \"Villafranca del Cascajar\". Despois pasou \u00e1 Orde de Calatrava e m\u00e1is tarde aos Fern\u00e1ndez de C\u00f3rdoba, para acabar integr\u00e1ndose na casa de Medinaceli xa no s\u00e9culo XVIII.\nComo curiosidade, apuntar que formaba parte do Reino de Xa\u00e9n, un exclave, denomin\u00e1ndose \"Villafranca de las Agujas\" at\u00e9 a divisi\u00f3n provincial de Javier de Burgos."}
{"id": "229852", "revid": "89787", "url": "https://gl.wikipedia.org/wiki?curid=229852", "title": "Villa del R\u00edo", "text": "Villa del R\u00edo \u00e9 un municipio andaluz da provincia de C\u00f3rdoba. No ano 2010 ti\u00f1a 7.451 habitantes. A s\u00faa extensi\u00f3n superficial \u00e9 de 22\u00a0km\u00b2 e ten unha densidade de 337,8 hab/km\u00b2. As s\u00faas coordenadas xeogr\u00e1ficas son 37\u00ba 59' N, 4\u00ba 17' O. At\u00f3pase situada a unha altitude de 165 metros e a 52 quil\u00f3metros da capital de provincia, C\u00f3rdoba."}
{"id": "229853", "revid": "98629", "url": "https://gl.wikipedia.org/wiki?curid=229853", "title": "La Victoria, C\u00f3rdoba", "text": "La Victoria \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 1.822 habitantes. A s\u00faa extensi\u00f3n superficial \u00e9 de 20\u00a0km\u00b2 e ten unha densidade de 91,1 hab/km\u00b2. As s\u00faas coordenadas xeogr\u00e1ficas son 37\u00ba 41' N, 4\u00ba 51' O. At\u00f3pase situada a unha altitude de 262 metros e a 29 quil\u00f3metros da capital de provincia, C\u00f3rdoba."}
{"id": "229854", "revid": "23204", "url": "https://gl.wikipedia.org/wiki?curid=229854", "title": "La Victoria", "text": "La Victoria pode referirse a:"}
{"id": "229855", "revid": "23204", "url": "https://gl.wikipedia.org/wiki?curid=229855", "title": "Valsequillo, C\u00f3rdoba", "text": "Valsequillo \u00e9 un concello andaluz da provincia de C\u00f3rdoba. No ano 2005 ti\u00f1a 425 habitantes. A s\u00faa extensi\u00f3n superficial \u00e9 de 122\u00a0km\u00b2 e ten unha densidade de 3,5 hab/km\u00b2. As s\u00faas coordenadas xeogr\u00e1ficas son 38\u00ba 24' N, 5\u00ba 21' O. At\u00f3pase situada a unha altitude de 581 metros e a 106 quil\u00f3metros da capital de provincia, C\u00f3rdoba."}
{"id": "229856", "revid": "43327", "url": "https://gl.wikipedia.org/wiki?curid=229856", "title": "Valsequillo", "text": "Valsequillo p\u00f3dese referir a:"}
{"id": "229857", "revid": "89787", "url": "https://gl.wikipedia.org/wiki?curid=229857", "title": "Valenzuela, C\u00f3rdoba", "text": "Valenzuela \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2005 ti\u00f1a 1.366 habitantes. A s\u00faa extensi\u00f3n superficial \u00e9 de 19\u00a0km\u00b2 e ten unha densidade de 71,9 hab/km\u00b2. As s\u00faas coordenadas xeogr\u00e1ficas son 37\u00ba 46' N, 4\u00ba 13' O. At\u00f3pase situada a unha altitude de 341 msnm e a 84 quil\u00f3metros da capital de provincia, C\u00f3rdoba.\nPertencente \u00e1 comarca da Campi\u00f1a de Baena, no oriente da provincia, e o seu casco urbano as\u00e9ntase na faldra do cerro co\u00f1ecido como Alto de la Dehesa ou Boyero."}
{"id": "229858", "revid": "27249", "url": "https://gl.wikipedia.org/wiki?curid=229858", "title": "D\u00eda do Corpus", "text": ""}
{"id": "229861", "revid": "22570", "url": "https://gl.wikipedia.org/wiki?curid=229861", "title": "Valenzuela", "text": "O top\u00f3nimo castel\u00e1n Valenzuela pode referirse a:\nAmais, como apelido Valenzuela pode referirse a:"}
{"id": "229862", "revid": "23204", "url": "https://gl.wikipedia.org/wiki?curid=229862", "title": "Pozoblanco", "text": "Pozoblanco \u00e9 un municipio espa\u00f1ol da provincia de C\u00f3rdoba, Andaluc\u00eda. No ano 2009 ti\u00f1a 17.689 habitantes. A s\u00faa extensi\u00f3n superficial \u00e9 de 332\u00a0km\u00b2 e ten unha densidade de 53,22 hab/km\u00b2. As s\u00faas coordenadas xeogr\u00e1ficas son 38\u00ba 22' N, 4\u00ba 51' O. At\u00f3pase situada a unha altitude de 649 metros e a 80 quil\u00f3metros da capital de provincia, C\u00f3rdoba.\n\u00c9 a localidade con maior n\u00famero de habitantes da metade norte da provincia, zona formada polas comarcas de Los Pedroches e do Alto Guadiato, seguida por Pe\u00f1arroya-Pueblonuevo (do Alto Guadiato) con 11.883 habitantes e Villanueva de C\u00f3rdoba (de Los Pedroches) con 9.663 habitantes.\n\u00c9 a capital econ\u00f3mica e administrativa da comarca de Valle de los Pedroches, segunda comarca de Andaluc\u00eda en extensi\u00f3n. Conta co hospital comarcal, principal centro sanitario da zona norte de C\u00f3rdoba, e \u00e9 cabeza do partido xudicial."}
{"id": "229863", "revid": "1131", "url": "https://gl.wikipedia.org/wiki?curid=229863", "title": "Monturque", "text": "Monturque \u00e9 un concello andaluz da provincia de C\u00f3rdoba. No ano 2011 ti\u00f1a 2.001 habitantes. A s\u00faa extensi\u00f3n superficial \u00e9 de 33\u00a0km\u00b2 e ten unha densidade de 60,8 hab/km\u00b2. At\u00f3pase situada a unha altitude de 395 metros e a 61 quil\u00f3metros da capital de provincia, C\u00f3rdoba.\nLimita polo norte con Montilla, polo noroeste con Aguilar de la Frontera, polo leste con Moriles, polo sur con Lucena e polo oeste con Cabra. O nome do municipio deriva dos voc\u00e1bulos \"mons\" (monte) e \"urk\" (ou \"ruqa\", rocha), cuxo significado \u00e9 \"Monte de Rocha\" ou \"Monte da Rocha\". Isto queda plenamente xustificado xa que o pobo se asenta sobre unha gran rocha calcaria. Outra teor\u00eda afirma que o nome procede do conquistador b\u00e9rber Tariq ibn Ziyad \"(monte de Tariq, Monturque)\", do mesmo modo que Xibraltar \"(Yabal Tariq, Monte de Tariq)\"."}
{"id": "229864", "revid": "23204", "url": "https://gl.wikipedia.org/wiki?curid=229864", "title": "Belmez", "text": "Belmez \u00e9 un concello da provincia de C\u00f3rdoba, Andaluc\u00eda. At\u00f3pase no coraz\u00f3n do valle del Guadiato.\nTen 3.373 habitantes 2007).\nTen unha extensi\u00f3n superficial de 211\u00a0km\u00b2. Enc\u00f3ntrase sobre a faldra dun promontorio calcario, sobre o que est\u00e1 edificado o seu castelo, emblema da poboaci\u00f3n, e que o sit\u00faa a unha altitude de 532 msnm.\nEst\u00e1 a 71\u00a0km da capital de provincia, C\u00f3rdoba. As s\u00faas coordenadas xeogr\u00e1ficas son 38\u00ba 16' N, 5\u00ba 12' O."}
{"id": "229865", "revid": "23204", "url": "https://gl.wikipedia.org/wiki?curid=229865", "title": "Benamej\u00ed", "text": "Benamej\u00ed \u00e9 un concello andaluz da provincia de C\u00f3rdoba. No ano 2005 ti\u00f1a 5030 habitantes. A s\u00faa extensi\u00f3n superficial \u00e9 de 54\u00a0km\u00b2 e ten unha densidade de 93,1 hab/km\u00b2. As s\u00faas coordenadas xeogr\u00e1ficas son 37\u00ba 16' N, 4\u00ba 32' O. At\u00f3pase a unha altitude de 497 metros e a 92 quil\u00f3metros da capital de provincia, C\u00f3rdoba."}
{"id": "229866", "revid": "22570", "url": "https://gl.wikipedia.org/wiki?curid=229866", "title": "Los Bl\u00e1zquez", "text": "Los Bl\u00e1zquez \u00e9 un municipio andaluz da provincia de C\u00f3rdoba. No ano 2005 ti\u00f1a 685 habitantes. A s\u00faa extensi\u00f3n superficial \u00e9 de 102\u00a0km\u00b2 e ten unha densidade de 6,7 hab/km\u00b2. As s\u00faas coordenadas xeogr\u00e1ficas son 38\u00ba 24' N, 5\u00ba 26' O. At\u00f3pase a unha altitude de 508 metros e a 97 quil\u00f3metros da capital de provincia, C\u00f3rdoba.\n\u00c9 un concello situado na parte noroccidental da Serra de C\u00f3rdoba, situado entre Los Pedroches e o Alto Guadiato."}
{"id": "229867", "revid": "7596", "url": "https://gl.wikipedia.org/wiki?curid=229867", "title": "Bujalance", "text": "Bujalance \u00e9 unha localidade da provincia de C\u00f3rdoba, Andaluc\u00eda. \u00c1chase na campi\u00f1a de C\u00f3rdoba, no mesmo coraz\u00f3n de Andaluc\u00eda no que se localizan importantes caracteres xeogr\u00e1ficos e socioecon\u00f3micos xenu\u00ednos da Andaluc\u00eda occidental. No ano 2011 ti\u00f1a 7.932 habitantes (INE). Desde 1630 ostenta o rango de cidade, outorgado por Filipe IV. A s\u00faa extensi\u00f3n superficial \u00e9 de 124\u00a0km\u00b2 e ten unha densidade de 63,5 hab/km\u00b2. As s\u00faas coordenadas xeogr\u00e1ficas son 37\u00ba 54' N, 4\u00ba 23' O. Est\u00e1 a unha altitude de 357 metros, altura dos cerros de Jes\u00fas, San Benito e Santiago (casco urbano) e a 42 quil\u00f3metros da capital de provincia, C\u00f3rdoba.\nEtimolox\u00eda.\nO nome da cidade aparece na \u00e9poca romana. Para alg\u00fans foi Calpurniana, para outros Bursabolis, Borjalimar ou a c\u00e9lebre Colonia Baetis. Outros cren que o top\u00f3nimo actual nace dos termos Vogia e Laos (o pobo de Vogia). Os \u00e1rabes cham\u00e1rona Bury al-Hans, que significa Torre da C\u00f3brega. De a\u00ed derivar\u00eda o nome actual: Burialhan\u00e7, Burialhan\u00e7e, Buxalan\u00e7e, Buxalanze, Buxalance, Bujalance.\nXeograf\u00eda.\nPertence \u00e1 Comarca do Alto Guadalquivir. A paisaxe \u00e9 a t\u00edpica da campi\u00f1a alta de C\u00f3rdoba, con suaves outeiros moi f\u00e9rtiles dedicados sobre todo ao monocultivo da oliveira (m\u00e1is do 90% do terreo cultivado) e a cultivos de seca\u00f1o, onde existen o h\u00e1bitat rural t\u00edpico andaluz, o \"cortijo\", e restos arqueol\u00f3xicos iberos, romanos, visigodos etc. que dan mostra de que estas f\u00e9rtiles terras, de augas subterr\u00e1neas abundantes, foron ocupadas desde hai s\u00e9culos. No termo municipal at\u00f3pase os n\u00facleos de poboaci\u00f3n de Bujalance (onde se concentra a ampla maior\u00eda) e Morente (con arredor de 100 veci\u00f1os). As terras est\u00e1n constitu\u00eddas de materiais brandos e moi recentes, na s\u00faa maior\u00eda margas mioc\u00e9nicas, que orixinaron unha paisaxe cunha topograf\u00eda suave, con pendentes d\u00e9biles e onde resaltan alg\u00fans cerros, como por exemplo, a localizaci\u00f3n da cidade. O clima \u00e9 mediterr\u00e1neo continental, con invernos temperados e ver\u00e1ns secos e calorosos, as choivas irregulares con seca estival."}
{"id": "229868", "revid": "23204", "url": "https://gl.wikipedia.org/wiki?curid=229868", "title": "Torrecampo", "text": "Torrecampo \u00e9 un municipio andaluz da provincia de C\u00f3rdoba. No ano 2007 ti\u00f1a 1.307 habitantes. A s\u00faa extensi\u00f3n superficial \u00e9 de 197,3\u00a0km\u00b2 e ten unha densidade de 6,9 hab/km\u00b2. At\u00f3pase situado a unha altitude de 575 metros e a 104 quil\u00f3metros da capital de provincia, C\u00f3rdoba."}
{"id": "229869", "revid": "1131", "url": "https://gl.wikipedia.org/wiki?curid=229869", "title": "Santaella", "text": "Santaella \u00e9 un concello andaluz da provincia de C\u00f3rdoba. No ano 2010 ti\u00f1a 6182 habitantes. A s\u00faa extensi\u00f3n superficial \u00e9 de 272\u00a0km\u00b2 e ten unha densidade de 22,72 hab/km\u00b2. At\u00f3pase a unha altitude de 238 metros e a 43 quil\u00f3metros da capital de provincia, C\u00f3rdoba."}
{"id": "229872", "revid": "22570", "url": "https://gl.wikipedia.org/wiki?curid=229872", "title": "Desnutrici\u00f3n", "text": "A desnutrici\u00f3n \u00e9 unha enfermidade causada por unha dieta impropia, hipocal\u00f3rica e hipoprot\u00e9ica. Tam\u00e9n pode ser causada por mala absorci\u00f3n de nutrientes como na anorexia. Ten influencia nos factores sociais, psiqui\u00e1tricos ou simplemente patol\u00f3xicos. Ocorre principalmente entre individuos de baixos recursos e principalmente en nenos de pa\u00edses subdesenvolvidos.\nA diferenza entre esta e unha mala nutrici\u00f3n \u00e9 que na desnutrici\u00f3n existe unha deficiencia na inxesta de calor\u00edas e prote\u00ednas, mentres que na mala nutrici\u00f3n existe unha deficiencia, exceso ou desequilibrio na inxesta dun ou varios nutrientes que o corpo necesita (ex: vitaminas, ferro, iodo, calorias etc).\nNos nenos a desnutrici\u00f3n pode comezar ata no ventre materno. As consecuencias da desnutrici\u00f3n infantil son:\nNenos de baixa estatura, p\u00e1lidos, delgados, moi enfermizos e d\u00e9biles, que te\u00f1en problemas de aprendizaxe e desenvolvemento intelectual. Maiores posibilidades de ser obesos de adultos. As nais desnutridas dan a luz nenos desnutridos e as que padecen anemia ou descalcificaci\u00f3n te\u00f1en m\u00e1is dificultades no parto con nenos de baixo peso.\nSegundo M\u00e9dicos Sen Fronteiras, cada ano de 3,5 a 5 mill\u00f3ns de nenos menores de cinco anos morren de desnutrici\u00f3n.\nS\u00edntomas e detecci\u00f3n.\nOs s\u00edntomas poden variar de acordo ao que causa a desnutrici\u00f3n, pero p\u00f3dense mencionar s\u00edntomas xerais como fatiga, mareo e perda de peso. P\u00f3dese detectar mediante valoraci\u00f3ns nutricionais e an\u00e1lises de sangue.\nNos nenos con desnutrici\u00f3n p\u00f3dese observar que non crecen, est\u00e1n tristes, non xogan, non queren comer, choran con facilidade, e enferman moi facilmente.\nEn medicina p\u00f3dese detectar a malnutrici\u00f3n ou a desnutrici\u00f3n medindo o talle e o peso e comparando estes con t\u00e1boas de crecemento, verificando se hai un desviou dos valores normais de talle e peso para a idade dada do neno.\nEn nenos e nenas na primeira infancia (ata 5 anos) existe o novo patr\u00f3n de crecemento infantil a nivel mundial, desenvolvido pola OMS. Os nenos que seguen o desenvolvemento normal neste patr\u00f3n te\u00f1en un crecemento san para esa idade, e este esta m\u00e1is relacionado cunha adecuada nutrici\u00f3n independentemente dos xenes ou rexi\u00f3n do planeta ao que pertence o infante.\nDesnutrici\u00f3n cr\u00f3nica.\nA desnutrici\u00f3n cr\u00f3nica en infantes, nenos e adolescentes, \u00e9 o atraso do crecemento esperado para unha idade dada e reflectido no peso e o talle do menor. Neste atraso en nenos ou adolescentes en fase de crecemento, o corpo retasa o seu crecemento ante a falta de nutrientes provoc\u00e1ndolle falencias que o afectasen no futuro. Esta desnutrici\u00f3n pode ser moderada ou severa de acordo ao talle e peso que se rexistre.\nComo resultado a desnutrici\u00f3n cr\u00f3nica e anemia en menores de 0 a 3 anos producen deterioraci\u00f3ns na capacidade f\u00edsica, intelectual, emocional e social dos nenos, tam\u00e9n riscos de contraer enfermidades por infecci\u00f3n e de morte. A deterioraci\u00f3n que produce xera dificultade de aprendizaxe escolar, e det\u00e9n o acceso do neno a unha educaci\u00f3n superior. De adulto trae limitaci\u00f3ns f\u00edsicas e intelectuais, obtendo as\u00ed dificultades de inserci\u00f3n laboral.\nEste tipo de desnutrici\u00f3n esta moi ligado \u00e1 pobreza, e en condici\u00f3ns socioecon\u00f3micas moi desiguais a desnutrici\u00f3n cr\u00f3nica \u00e9 maior. Isto \u00e9, canto m\u00e1is concentrada esta a riqueza nas clases ricas m\u00e1is concentrada esta a desnutrici\u00f3n cr\u00f3nica nos fogares pobres.\nA desnutrici\u00f3n cr\u00f3nica tam\u00e9n \u00e9 un indicador socioecon\u00f3mico. De acordo ao mapa interactivo do per\u00edodo 2006-2008 da FAO sobre a desnutrici\u00f3n no mundo, as rexi\u00f3ns m\u00e1is afectadas en maior ou menor medida por este flagelo son: Latinoam\u00e9rica, \u00c1frica menos Sur\u00e1frica, Oriente Medio, Asia con excepci\u00f3n do Xap\u00f3n e Rusia, e pa\u00edses de Ocean\u00eda menos Australia e Nova Zelandia.\nCausas.\nA causa m\u00e1is frecuente da desnutrici\u00f3n \u00e9 unha mala alimentaci\u00f3n, na que o corpo gasta m\u00e1is enerx\u00eda que a comida que consome. Existen patolox\u00edas m\u00e9dicas que poden desencadear unha mala absorci\u00f3n ou dificultades na alimentaci\u00f3n causando as\u00ed a desnutrici\u00f3n. Ou circunstancias sociais, ambientais ou econ\u00f3micas poden arrastrar \u00e1s persoas a unha desnutrici\u00f3n. Estas causas poden ser:\nPatolox\u00edas m\u00e9dicas\nCircunstancias sociais\nFisiopatolox\u00eda e cadro m\u00e9dico.\nNun comezo un individuo cun estado inicial de nutrici\u00f3n normal, ao ter a s\u00faa alimentaci\u00f3n altamente limitada, sofre primeiramente un gasto enerx\u00e9tico. Gastandose rapidamente os seus ATPs producidos polas mitocondrias daquela esgotando a glicosa dos tecidos e o sangue producido pola liberaci\u00f3n de insulina.\nCo esgotamento da glicosa, a pr\u00f3xima fonte de enerx\u00eda a ser utilizada \u00e9 o glic\u00f3xeno almacenado nos m\u00fasculos e no f\u00edgado. Este \u00e9 rapidamente transformado en glicosa e ofrece un contido razoable de enerx\u00eda. O seu esgotamento pode xerar apat\u00eda, prostraci\u00f3n e ata s\u00edncope - o cerebro ao utilizar a glicosa e corpos cetonicos, como forma de enerx\u00eda, sofre moito cando hai hipoglicemia-. \nDeseguido as graxas (triacilglicerol) son liberadas das reservas adiposas, e \u00e9 dividida en \u00e1cido-graxo m\u00e1is glicerol. O glicerol \u00e9 transportado ao f\u00edgado a fin de producir glicosa. O \u00e1cido graxo por medio da beta-oxidaci\u00f3n forma corpos cet\u00f3nicos que causan un aumento da acidez en sangue (o pH normal \u00e9 de 7,4). A acumulaci\u00f3n de corpos cetonicos no sangue pode levar a un cadro de cetonemia (ver cetose), a s\u00faa progresi\u00f3n tende a evolucionar nun xurdimento de ceto-acidez (pH &lt; 7,3) compensado polo organismo coa liberaci\u00f3n de bicarbonatos da circulaci\u00f3n.\nA pel faise m\u00e1is grosa sen o tecido adiposo subcut\u00e1neo. Nesta etapa as prote\u00ednas dos m\u00fasculos e do f\u00edgado son divididas en amino\u00e1cidos para que por medio da glucox\u00e9nese pasen a ser unha nova fonte de glicosa (enerx\u00eda). En verdade o organismo pode usar varias substancias do corpo como fonte de enerx\u00eda. A grande perdida de masa muscular ocorre nas rexi\u00f3ns m\u00e1is pr\u00f3ximas ao esqueleto. A forza muscular \u00e9 m\u00ednima e como consecuencia segue a morte.\nConsecuencias.\nCoraz\u00f3n: o coraz\u00f3n perde masa muscular, as\u00ed como outros m\u00fasculos do corpo. No estado m\u00e1is avanzado hai unha insuficiencia card\u00edaca e posterior morte.\nSistema inmunitario: t\u00f3rnase ineficiente. O corpo humano non pode producir c\u00e9lulas de defensa. Logo, \u00e9 com\u00fan as infecci\u00f3ns intestinais, respiratorias, e outros acontecementos. A duraci\u00f3n das enfermidades \u00e9 maior e o prognostico sempre peor que en individuos normais. A cicatrizaci\u00f3n se lentifica.\nSangue: \u00e9 posible que ocorra un cadro de anemia ferrop\u00e9nica relacionada \u00e1 desnutrici\u00f3n.\nTracto intestinal: hai unha menor secreci\u00f3n de HCL polo est\u00f3mago, tornandose ese ambiente m\u00e1is favorable para a proliferaci\u00f3n de bacterias. O intestino dimin\u00fae o seu ritmo de perist\u00e1ltico e a s\u00faa absorci\u00f3n de nutrientes \u00e9 moi reducida.\nPrevenci\u00f3ns.\nPara previr a desnutrici\u00f3n infantil d\u00e9bese:\nSe se detectan signos de desnutrici\u00f3n.\nUnha vez realizada a avaliaci\u00f3n integral do paciente, poderanse ter os seguintes diagn\u00f3sticos:\nClasif\u00edcase en:\nSe non se atenden oportunamente as clasificaci\u00f3ns anteriores poden caer en:"}
{"id": "229873", "revid": "23204", "url": "https://gl.wikipedia.org/wiki?curid=229873", "title": "Mike Dirnt", "text": "Michael Ryan Pritchard, nado o 4 de maio de 1972 en Berkeley (California), \u00e9 un m\u00fasico estadounidense c\u00f1ecido por ser o baixista, corista e co-fundador da banda de punk rock Green Day. Mike tam\u00e9n tocou noutros grupos, como The Frustrators. Durante o instituto adoitaba a tocar \"air-bass\", e mentres finx\u00eda pulsar as cordas fac\u00eda o ru\u00eddo \"dirnt, dirnt, dirnt\". Como resultado os seus compa\u00f1eiros comezaron a chamalo \"Mike Dirnt\"."}
{"id": "229875", "revid": "98629", "url": "https://gl.wikipedia.org/wiki?curid=229875", "title": "Xesta branca", "text": "A xesta branca (Cytisus multiflorus) \u00e9 un arbusto da familia das fab\u00e1ceas. Tr\u00e1tase dunha xesta caracterizada polas s\u00faas flores de cor branca (a maior\u00eda das xestas te\u00f1en as flores amarelas). En Galicia \u00e9 frecuente nas monta\u00f1as interiores de Lugo e Ourense.\nDescrici\u00f3n.\nArbusto ergueito que pode acadar e superar os 2 m de altura, con p\u00f3las angulosas e flex\u00edbeis: as novas aveludadas e estriadas.\nAs follas son caedizas, verdes e de dous tipos. As inferiores son compostas trifoliadas case sentadas, de apenas 1\u00a0cm. As superiores son simples, alongadas, lanceoladas e sedosas no face.\nAs flores son a xeito de bolboreta, brancas, de 9 a 12\u00a0mm, con p\u00e9talos case iguais e estandarte desprovisto de pelos ao dorso. Aparecen en gran n\u00famero ao longo das p\u00f3las, illadas ou en acios de dous ou tres, sempre nacendo das axilas das follas e formando en conxunto longas inflorescencias. C\u00e1liz acampanado, aveludado e dividido en 2 labios diverxentes. Corola de 9\u201312\u00a0mm cos p\u00e9talos da mesma lonxitude; estandarte sen pelos no dorso, ergueito e escotado, matizado de vermello na base. Florea de maio a xullo.\nFroito en legume moi esmagada, aveludada, de at\u00e9 3\u00a0cm de longo.\nH\u00e1bitat.\nCrece en terreos sil\u00edceos, principalmente gran\u00edticos, gn\u00e9isicos e de cuarcitas, entre rochas ou en lugares fragosos e pedrentos, en clareiros e estremas dos bosques. Nas matogueiras altas ou piornais do piso inferior ou montano, at\u00e9 uns 1.500 m de altitude.\nEn Galicia \u00e9 na zona interior e monta\u00f1osa do pa\u00eds, nos piornais altos, en solos non calc\u00e1reos. Adoita medrar nos pisos da aci\u00f1eira ou do cerqui\u00f1o.\nDistribuci\u00f3n.\nDe xeito natural, unicamente na Pen\u00ednsula Ib\u00e9rica, repartida polo centro e metade occidental, dende Galicia e Asturias, at\u00e9 Estremadura e Montes de Toledo, inclu\u00edndo as provincias de Le\u00f3n, Zamora, \u00c1vila, Madrid, Cidade Real etc. En Portugal est\u00e1 moi estendida, chagando at\u00e9 o Algarve. Naturalizouse en Italia, Francia, Inglaterra, Estados Unidos e Nova Zelandia, consider\u00e1ndose planta invasora.\nCitolox\u00eda.\nN\u00fameros cromosom\u00e1ticos de \"Cytisus multiflorus\" (Fam. Leguminosae) e taxons infraespecificos: 2n=48\nNome com\u00fan.\nTam\u00e9n recibe en galego os nomes de piorno branco e codeso branco (non confundir con outras especies).\nTer tam\u00e9n en conta que se lle chama tam\u00e9n xesta branca a outros arbustos coma:"}
{"id": "229876", "revid": "18868", "url": "https://gl.wikipedia.org/wiki?curid=229876", "title": "Cytisus multiflorus", "text": ""}
{"id": "229877", "revid": "18868", "url": "https://gl.wikipedia.org/wiki?curid=229877", "title": "Piorno branco", "text": ""}
{"id": "229878", "revid": "85894", "url": "https://gl.wikipedia.org/wiki?curid=229878", "title": "Cabanas, San Marti\u00f1o de Berredo, A Bola", "text": "Cabanas \u00e9 un lugar da parroquia de San Marti\u00f1o de Berredo no concello ourens\u00e1n de Bola na comarca da Terra de Celanova. Estaba deshabitado o ano 2011 segundo datos do INE e do IGE. Tam\u00e9n o estaba no ano 2010."}
{"id": "229880", "revid": "85894", "url": "https://gl.wikipedia.org/wiki?curid=229880", "title": "Casal de Morgade, San Marti\u00f1o de Berredo, A Bola", "text": "Casal de Morgade \u00e9 un lugar da parroquia de San Marti\u00f1o de Berredo no concello ourens\u00e1n de Bola na comarca da Terra de Celanova. Ti\u00f1a 14 habitantes no ano 2011 segundo datos do INE e do IGE, dos cales 7 eran homes e 7 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 13 habitantes (6 homes e 7 mulleres)."}
{"id": "229881", "revid": "89787", "url": "https://gl.wikipedia.org/wiki?curid=229881", "title": "Espi\u00f1al, San Marti\u00f1o de Berredo, A Bola", "text": "Espi\u00f1al \u00e9 un lugar da parroquia de San Marti\u00f1o de Berredo no concello ourens\u00e1n de Bola na comarca da Terra de Celanova. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 12 habitantes (5 homes e 7 mulleres)."}
{"id": "229882", "revid": "85894", "url": "https://gl.wikipedia.org/wiki?curid=229882", "title": "O Forriolo, San Marti\u00f1o de Berredo, A Bola", "text": "O Forriolo \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a 34 habitantes (18 homes e 16 mulleres), cinco menos ca en 2010.\nA car\u00f3n da aldea est\u00e1 o Alto do Forriolo, ao que d\u00e1 nome."}
{"id": "229883", "revid": "89787", "url": "https://gl.wikipedia.org/wiki?curid=229883", "title": "Froi\u00e1s, San Marti\u00f1o de Berredo, A Bola", "text": "Froi\u00e1s \u00e9 un lugar da parroquia de San Marti\u00f1o de Berredo no concello ourens\u00e1n de Bola na comarca da Terra de Celanova. Ti\u00f1a 2 habitantes no ano 2011 segundo datos do INE e do IGE, dos cales 4 eran homes e 2 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 6 habitantes (4 homes e 2 mulleres)."}
{"id": "229884", "revid": "89787", "url": "https://gl.wikipedia.org/wiki?curid=229884", "title": "Sevillanas", "text": "As sevillanas son un canto e baile t\u00edpico de Sevilla, que se cantan e bailan nas distintas feiras e romar\u00edas que se celebran por toda Andaluc\u00eda. A s\u00faa orixe atopar\u00edase nos anos previos \u00e1 \u00e9poca dos Reis Cat\u00f3licos, nunhas composici\u00f3ns que eran co\u00f1ecidas como \"seguidillas castel\u00e1s\", co tempo evolucionaron e foron adquirindo un ton m\u00e1is flamenco, engad\u00edndose o baile no s\u00e9culo XVIII ata chegar aos cantos e bailes con que son nomeadas actualmente.\nEst\u00e1 inclu\u00edda entre os paus do flamenco. Unha sevillana estrut\u00farase sempre en catro partes; cada unha destas vai sempre acompa\u00f1ada do mesmo refr\u00e1n. Ten un comp\u00e1s 3/4. O baile de sevillanas ten un n\u00famero repetido de pasos, como as \"pasadas\", os \"pase\u00edllos\" ou os \"careos\".\nAlg\u00fans dos artistas m\u00e1is destacados neste x\u00e9nero foron Los Marisme\u00f1os, Cantores de H\u00edspalis, Ecos del Roc\u00edo, Los Requiebros, Mar\u00eda del Monte e Los del R\u00edo, entre outros."}
{"id": "229886", "revid": "22795", "url": "https://gl.wikipedia.org/wiki?curid=229886", "title": "Centrophorus granulosus", "text": ""}
{"id": "229887", "revid": "22795", "url": "https://gl.wikipedia.org/wiki?curid=229887", "title": "Centrophorus squamosus", "text": ""}
{"id": "229888", "revid": "89787", "url": "https://gl.wikipedia.org/wiki?curid=229888", "title": "Michael Ruffin", "text": "Michael David Ruffin, nado o 21 de xaneiro de 1977 en Denver, Colorado, \u00e9 un xogador americano de baloncesto profesional. Con 2,30 metros de altura e 112\u00a0kg de peso, pode xogar de ala-pivote ou de pivote.\nTraxectoria deportiva.\nTras xogar \u00f3 baloncesto universitario na Universidade de Tulsa, onde estudou enxe\u00f1er\u00eda qu\u00edmica, Ruffin foi elixido na 32\u00aa posici\u00f3n do Draft da NBA de 1999 polos Chicago Bulls. Xogou para os Bulls, os Philadelphia 76ers, os Utah Jazz, os Washington Wizards, os Milwaukee Bucks e os Portland Trail Blazers. Acadou 1,7 puntos e 3,9 rebotes por partido durante a s\u00faa carreira na NBA, e destacaba pola s\u00faa gran defensa.\nO 17 de febreiro de 2009, Ruffin foi enviado \u00f3s Sacramento Kings e despois \u00f3s Portland Trail Blazers a cambio de Ike Diogu nun traspaso entre tres equipos.\nEn 2010, Ruffin converteuse no adestrador dos Colorado Kings, da American Basketball Association. Por\u00e9n, decidiu seguir coa s\u00faa carreira como xogador e fichou polo Obradoiro CAB.\nTras dous anos f\u00f3ra da NBA, asinou cos Denver Nuggets a mediados de decembro de 2011, pero finalmente non entrou no equipo."}
{"id": "229889", "revid": "5863", "url": "https://gl.wikipedia.org/wiki?curid=229889", "title": "Cristian Mungiu", "text": "Cristian Mungiu nado en Ia\u015fi o 27 de abril de 1968, \u00e9 un director de cine roman\u00e9s. Canda Cristi Puiu, Radu Muntean, Cristian Nemescu, Corneliu Porumboiu e C\u0103t\u0103lin Mitulescu \u00e9 considerado un dos m\u00e1is importantes expo\u00f1entes da nova onda romanesa de cinema.\nBiograf\u00eda.\nTras estudar literatura inglesa na Universidade Alexandru Ioan Cuza en Ia\u015fi, Mungiu traballou durante varios anos como mestre e xornalista. Posteriormente, estudou direcci\u00f3n de cine na Academia de Cine e Teatro de Bucarest. Despois da s\u00faa graduaci\u00f3n, Mungiu realizou varias curtametraxes. En 2002, realizou a s\u00faa primeira longametraxe, \"Occident\". A pel\u00edcula tivo \u00e9xito de cr\u00edtica, recibindo varios premios en diferentes festivais de cine e aparecendo no Festival de Cine de Cannes.\nEn 2007, Mungiu escribiu e dirixiu o seu segundo filme, \"4 luni, 3 s\u0103pt\u0103m\u00e2ni \u0219i 2 zile\". A pel\u00edcula foi criticada positivamente e ga\u00f1ar\u00eda a Palma de Ouro, sendo a primeira vez que un roman\u00e9s obt\u00e9n tal distinci\u00f3n.\nMungiu \u00e9 irm\u00e1n da analista pol\u00edtica Alina Mungiu-Pippidi."}
{"id": "229894", "revid": "839", "url": "https://gl.wikipedia.org/wiki?curid=229894", "title": "Lixa de lei", "text": "A lixa de lei, ou simplemente lixa, \"Centrophorus granulosus\", \u00e9 unha especie de tibur\u00f3n da familia dos centrof\u00f3ridos que habita no golfo de M\u00e9xico, no Atl\u00e1ntico oriental, desde Francia at\u00e9 Sur\u00e1frica (inclu\u00edndo o Mediterr\u00e1neo occidental) e nas costas de Madagascar, Australia, Nova Guinea e Honshu (Xap\u00f3n).\nDescrici\u00f3n.\nA s\u00faa cabeza \u00e9 c\u00f3nica, co foci\u00f1o curto e a boca un pouco arqueada. Os dentes pos\u00faen unha soa c\u00faspide, imbricada e aguda no maxilar superior e baixa e abatida no inferior. Ten grandes ollos verdes luminiscentes e unha forte espi\u00f1a precede \u00e1s d\u00faas aletas dorsais. O extremo posterior das aletas pectorais acaba en punta, e carece de aleta anal. Os individuos xuven\u00eds presenta coloraci\u00f3n agrisada con toos vi\u00f1osos, especialmente nas aletas, reberetadas de branco, e abrancazada no ventre; os adultos son de cor gris apardazada escura uniforme. Adoitan medir uns 150\u00a0cm, a\u00ednda que o tama\u00f1o m\u00e1ximo rexistrado corresponde a 160\u00a0cm no macho e 145\u00a0cm na femia.\nH\u00e1bitat e biolox\u00eda.\nT\u00edpico animal das profundidades, vive na zona do noiro continental, habitualmente a 200 m de profundidade, a\u00ednda que se pode encontrar entre os 100 e os 1.400 m. Pode formar pequenos grupos. Ovoviv\u00edparo, as cr\u00edas nacen miden uns 30 ou 40\u00a0cm de lonxitude ao nacer. Capt\u00farase con artes de fondo, palangre e redes de arrastre.\nEstado de conservaci\u00f3n.\nSegundo a IUCN, a s\u00faa situaci\u00f3n \u00e9 \"vuler\u00e1bel\".\nEn Galicia.\nEsta especie est\u00e1 citada na bibliograf\u00eda ictiol\u00f3xica galega, e para ela R\u00edos Panisse recolleu na Guarda o nome de lixa,"}
{"id": "229895", "revid": "839", "url": "https://gl.wikipedia.org/wiki?curid=229895", "title": "Lixa lusit\u00e1nica", "text": "A lixa lusit\u00e1nica, \"Centrophorus lusitanicus\", \u00e9 unha especie de tibur\u00f3n da familia dos centrof\u00f3ridos que habita en augas profundas do Atl\u00e1ntico oriental, desde as costas do norte de Portugal (probabelmente tam\u00e9n en Galicia) at\u00e9 \u00c1frica occidental e Cabo Verde; no \u00cdndico, nas costas de Mozambique e Madagascar, e no Pac\u00edfico occidental, ao redor de Taiw\u00e1n.\nCaracter\u00edsticas.\nMoito maior que outras especies de lixas, xa que alcanza un tama\u00f1o m\u00e1ximo de 1,6 m. Ten o foci\u00f1o longo, ancho e angular. Ten d\u00faas aletas dorsais con espi\u00f1aas na primeira delas, que \u00e9 moito m\u00e1is longa que a parte traseira.\nH\u00e1bitat e biolox\u00eda.\nVive a profundidades entre os 300 e os 1.400 m, aliment\u00e1ndose doutros tibur\u00f3ns, peixes \u00f3seos, cangrexos e lagostas. \u00c9 ovoviv\u00edparo e as femias paren un m\u00e1ximo de 6 cr\u00edas por camada.\nEn Galicia.\nA especie non aparece citada na bibliograf\u00eda icxtiol\u00f3xica galega pero, dada \u00e1 s\u00faa \u00e1rea de distribuci\u00f3n, non ser\u00eda raro que tam\u00e9n frecuentase as nosas augas."}
{"id": "229896", "revid": "55340", "url": "https://gl.wikipedia.org/wiki?curid=229896", "title": "Lixa negra", "text": "A lixa negra, \"Centrophorus squamosus\", \u00e9 unha especie de tibur\u00f3n da familia dos centrof\u00f3ridos que se distrib\u00fae polo Atl\u00e1ntico oriental, desde Islandia at\u00e9 o cabo da Boa Esperanza; polo oc\u00e9ano \u00cdndico occidental e polo oeste do Pac\u00edfico, nas costas de Honshu (Xap\u00f3n), Filipinas, sueste de Australia e Nova Zelandia.\nCaracter\u00edsticas.\nDe at\u00e9 158\u00a0cm de lonxirtude m\u00e1xima, ten d\u00faas aletas dorsais con espi\u00f1as, a primeira relativamente baixa e longa, carecendo de aleta anal. Os ollos son grandes, e a pel, \u00e1spera.\nH\u00e1bitat e biolox\u00eda.\nVive a entre os 230 e os 2.360 m de profundidade, pero polo xeral por debaixo dos 1.000 m. Alim\u00e9ntase de peixes, cefal\u00f3podos e camar\u00f3ns. A s\u00faa reproduci\u00f3n \u00e9 ovoviv\u00edpara, parindo as femias un m\u00e1ximo de 5 cr\u00edas por camada.\nEstado de conservaci\u00f3n.\nSegundo a UICN, o seu estado de conservaci\u00f3n \u00e9 de \"especie vulner\u00e1bel\".\nEn Galicia.\nA especie est\u00e1 citada en augas pr\u00f3ximas a Galicia, predominando cinco veces os machos sobre as femias nas capturas ."}
{"id": "229897", "revid": "22795", "url": "https://gl.wikipedia.org/wiki?curid=229897", "title": "Centrophorus lusitanicus", "text": ""}
{"id": "229898", "revid": "1131", "url": "https://gl.wikipedia.org/wiki?curid=229898", "title": "Morgade, San Marti\u00f1o de Berredo, A Bola", "text": "Morgade \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Estaba deshabitado no ano 2011, segundo datos do INE e do IGE. Tam\u00e9n estaba deshabitado en 2010."}
{"id": "229899", "revid": "1131", "url": "https://gl.wikipedia.org/wiki?curid=229899", "title": "As Quintas, San Marti\u00f1o de Berredo, A Bola", "text": "As Quintas \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Ti\u00f1a 21 habitantes no ano 2011 segundo datos do INE e do IGE, dos cales 8 eran homes e 13 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 21 habitantes (7 homes e 14 mulleres)."}
{"id": "229900", "revid": "85894", "url": "https://gl.wikipedia.org/wiki?curid=229900", "title": "Rozas, San Marti\u00f1o de Berredo, A Bola", "text": "Rozas \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Estaba deshabitado en 2011 segundo datos do INE e do IGE. Tam\u00e9n estaba deshabitado en 2010."}
{"id": "229901", "revid": "85894", "url": "https://gl.wikipedia.org/wiki?curid=229901", "title": "San Mamede, San Marti\u00f1o de Berredo, A Bola", "text": "San Mamede \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Ti\u00f1a 5 habitantes no ano 2011 segundo datos do INE e do IGE, dos cales 3 eran homes e 2 mulleres. Iso sup\u00f3n un aumento da poboaci\u00f3n respecto a 2010, cando estaba deshabitado."}
{"id": "229902", "revid": "85894", "url": "https://gl.wikipedia.org/wiki?curid=229902", "title": "San Marti\u00f1o, San Marti\u00f1o de Berredo, A Bola", "text": "San Marti\u00f1o \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Ti\u00f1a 6 habitantes no ano 2011 segundo datos do INE e do IGE, dos cales 3 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 9 habitantes (4 homes e 5 mulleres)."}
{"id": "229903", "revid": "85894", "url": "https://gl.wikipedia.org/wiki?curid=229903", "title": "Pumari\u00f1o, Recemel, As Somozas", "text": "Pumari\u00f1o \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 6 habitantes (5 homes e 1 muller)."}
{"id": "229904", "revid": "22795", "url": "https://gl.wikipedia.org/wiki?curid=229904", "title": "Lista vermella da IUCN", "text": ""}
{"id": "229905", "revid": "89787", "url": "https://gl.wikipedia.org/wiki?curid=229905", "title": "Val de Boi, San Marti\u00f1o de Berredo, A Bola", "text": "Val de Boi \u00e9 un lugar da parroquia de San Marti\u00f1o de Berredo no concello ourens\u00e1n da Bola na comarca da Terra de Celanova. Ti\u00f1a 4 habitantes no ano 2011 segundo datos do INE e do IGE, dos cales 2 eran homes e 2 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 4 habitantes (2 homes e 2 mulleres)."}
{"id": "229906", "revid": "85894", "url": "https://gl.wikipedia.org/wiki?curid=229906", "title": "A Retorta, Recemel, As Somozas", "text": "A Retorta \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 13 habitantes (6 homes e 7 mulleres)."}
{"id": "229908", "revid": "85894", "url": "https://gl.wikipedia.org/wiki?curid=229908", "title": "Santo Estevo, Recemel, As Somozas", "text": "Santo Estevo \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 9 habitantes (4 homes e 5 mulleres)."}
{"id": "229909", "revid": "72012", "url": "https://gl.wikipedia.org/wiki?curid=229909", "title": "Giovanni Passannante", "text": "Giovanni Passannante, nado en Salvia di Lucania, Basilicata, o 19 de febreiro 1849 e finado en Montelupo Fiorentino, Toscana, o 14 de febreiro de 1910, foi un anarquista italiano, co\u00f1ecido por ter tentado asasinar o rei Humberto I de Savoia o 17 de novembro de 1878 en N\u00e1poles.\nTraxectoria.\nCondenado \u00e1 morte, s\u00faa pena foi despois cambiada para cadea perpetua. O anarquista foi detido en Portoferraio, Illa de Elba, nunha cela pequena e escura baixo o nivel do mar, en completo illamento durante 10 anos. Enlouquecido, foi levado ao hospital psiqui\u00e1trico en Montelupo Fiorentino, onde morreu en 1910.\nDespois do intento de rexicidio, a s\u00faa cidade natal foi forzada a mudar o nome para Savoia di Lucania en homenaxe \u00e1 familia real."}
{"id": "229910", "revid": "839", "url": "https://gl.wikipedia.org/wiki?curid=229910", "title": "Centrophorus", "text": "Centrophorus \u00e9 o x\u00e9nero tipo da familia dos centrof\u00f3ridos, condrictios da orde dos escualiformes, que son tibur\u00f3ns propios das augas profundas co\u00f1ecidos como lixas.\nAs s\u00faas especies caracter\u00edzanse polo seu corpo fusiforme, de cor cincenta ou apardazada, polos seus ollos grandes de cor verdosa e por levaren espi\u00f1as en ambas as aletas dorsais.\nEsta \u00faltima caracter\u00edstica est\u00e1 na orixe do nome xen\u00e9rico (do grego antigo: \u03ba\u03ad\u03bd\u03c4\u03c1\u03bf\u03bd \"k\u00e9ntron\", \"agull\u00f3n\", \"espi\u00f1a\" e \u03c6\u03bf\u03c1\u03ad\u03c9 \"phor\u00e9o\", \"levar\", \"mostrar\").\nO x\u00e9nero, presente no rexistro f\u00f3sil desde o paleoceno, ten unha distribuci\u00f3n que incl\u00fae as augas oce\u00e1nicas das rexi\u00f3ns temperadas e tropicais.\nEspecies.\nO x\u00e9nero Centrophorus comprende as seguintes especies:\nEn Galicia.\nEn augas galegas aparecen citadas na bibliograf\u00eda as especies \"Centrophorus granulosus\" , para a que R\u00edos Panisse recolleu na Guarda o nome de lixa, e \"Centrophorus squamosus\" Non aparece na bibliograf\u00eda galega \"Centrophorus lusitanicus\" pero, dada \u00e1 s\u00faa \u00e1rea de distribuci\u00f3n, non ser\u00eda raro que tam\u00e9n frecuentase as nosas augas."}
{"id": "229911", "revid": "15490", "url": "https://gl.wikipedia.org/wiki?curid=229911", "title": "Invasi\u00f3n celta dos Balc\u00e1ns", "text": "Denom\u00ednase Invasi\u00f3n celta dos Balc\u00e1ns \u00e1 emigraci\u00f3n masiva de grupos de tribos c\u00e9lticas da Cultura de La T\u00e8ne, en direcci\u00f3n sueste cara \u00e1 Pen\u00ednsula dos Balc\u00e1ns, a partir do s\u00e9culo -IV. A\u00ednda que os asentamentos celtas concentr\u00e1ronse na metade occidental da Chaira pan\u00f3nica (na conca dos C\u00e1rpatos) houbo incursi\u00f3ns e asentamentos notables dentro da pen\u00ednsula balc\u00e1nica.\nA partir das s\u00faas novas bases no norte de Iliria e Pannonia, as invasi\u00f3ns galas culminaron no s\u00e9culo -III coa invasi\u00f3n de Grecia, Macedonia e Tracia. A invasi\u00f3n de Grecia no ano -279 foi precedida por unha serie de campa\u00f1as militares dirixidas cara o sur dos Balc\u00e1ns e contra o Reino de Macedonia, favorecido polo estado de confusi\u00f3n que se seguiu a partir da complexa sucesi\u00f3n de Alexandre o Grande. Unha parte da invasi\u00f3n cruzou Anatolia e acabaron por instalarse na zona que despois veu a ser chamada Galacia.\nAsentamento no sueste de Europa.\nDende o s\u00e9culo -IV, grupos de celtas entraron na rexi\u00f3n dos C\u00e1rpatos e da chaira do Danubio, coincidindo coa migraci\u00f3n \u00e1 pen\u00ednsula it\u00e1lica. Os \"Boios\" e os \"Volcae\" foron d\u00faas grandes confederaci\u00f3ns c\u00e9lticas que xeralmente cooperaron nas s\u00faas campa\u00f1as. Grupos disidentes marcharon cara ao sur a trav\u00e9s de d\u00faas v\u00edas principais: unha seguindo o r\u00edo Danubio e outra cara ao leste de Italia. Segundo as lendas 300.000 celtas traslad\u00e1ronse cara a Italia e Iliria. No s\u00e9culo -III, os habitantes nativos de Pannonia foron case completamente celtizados. Restos da cultura de La T\u00e9ne foron atopados amplamente Pannonia, pero os que se atoparon at\u00f3pase cara ao oeste, al\u00e9n do r\u00edo Tisza e cara ao sur, al\u00e9n do r\u00edo Sava son moi escasos. Estes achados son considerados como produtos pola cultura local \"Norica-Pannonia\", unha variaci\u00f3n da cultura celta. As f\u00e9rtiles terras arredor dos r\u00edos de Pannonian permitiron \u00f3s celtas establecerse de forma doada, desenvolver a s\u00faa agricultura e cer\u00e1mica, e \u00f3 mesmo tempo explorar as ricas minas da Eslovenia moderna. As\u00ed, semella que os celtas crearon unha nova patria para si no sueste de Europa, concentrada nunha rexi\u00f3n que se estend\u00eda dende Viena ata o r\u00edo Tisza.\nPrimeiras expedici\u00f3ns.\nA situaci\u00f3n pol\u00edtica do norte dos Balc\u00e1ns era un fluxo constante, con varias tribos dominantes que gobernaban sobre os seus veci\u00f1os. Esas tribos realizaban expedici\u00f3ns militares, e eran \"unha clase guerreira emprendedora e m\u00f3bil capaz, de cando en vez, de conquistar grandes \u00e1reas e asoballar a s\u00faa poboaci\u00f3n\". A situaci\u00f3n pol\u00edtica nos Balc\u00e1ns durante o s\u00e9culo -IV xogou a favor dos celtas. Os ilirios foran guerrear contra os gregos, deixando o seu franco occidental feble. Mentres Alexandre o Grande dominaba Grecia, os celtas non se atreveron atacar a zona sur preto de Grecia. Polo tanto, as primeiras expedici\u00f3ns celtas estaban concentradas contra tribos de Iliria.\nA primeira tribo balc\u00e1nica en ser derrotada polos celtas foi a tribo Autariatae, que durante o s\u00e9culo -IV gozaran dunha hexemon\u00eda sobre gran parte dos Balc\u00e1ns centrais, centrados no val do r\u00edo Morava. Unha parte das t\u00e1cticas celtas foi revelada nos seus ataques contra a Ardiaei.\nNo -335, os celtas enviaron representantes para render homenaxe a Alexandre o Grande, mentres os macedonios estaban metidos nunha guerra contra os tracios na fronteira norte. Alg\u00fans historiadores suxiren que este acto diplom\u00e1tico foi en realidade unha avaliaci\u00f3n do poder militar macedonio. Despois da morte de Alexandre, os ex\u00e9rcitos celtas comezaron a invadir as rexi\u00f3ns do sur, ameazando o reino grego de Macedonia e o resto de Grecia. No -310, o xeneral celta Molistomos atacou fondamente o territorio ilirio, sometendo \u00f3s dardanios, \u00f3s peonios e \u00f3s tribalios. O novo rei macedonio Casandro sentiuse obrigado a tomar \u00f3s seus vellos inimigos ilirios baixo a s\u00faa protecci\u00f3n. No -298, os celtas intentaron un ataque contra Tracia e Macedonia, onde sufriron unha dura derrota preto de Haemus Mons a mans de Casandro. Con todo, outro grupo de celtas liderado polo xeneral Cambaules marcharon sobre a Tracia, ocupando grandes \u00e1reas."}
{"id": "229912", "revid": "85894", "url": "https://gl.wikipedia.org/wiki?curid=229912", "title": "Aldea Ferreiro, Santa Baia de Berredo, A Bola", "text": "Aldea Ferreiro \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 13 habitantes no ano 2016 segundo datos do INE e do IGE, dos cales 8 eran homes e 5 mulleres."}
{"id": "229913", "revid": "85894", "url": "https://gl.wikipedia.org/wiki?curid=229913", "title": "Anx\u00e1, Santa Baia de Berredo, A Bola", "text": "Anx\u00e1 \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a dous habitantes (un home e unha muller), un menos ca en 2010 (dous homes e unha muller)."}
{"id": "229914", "revid": "1131", "url": "https://gl.wikipedia.org/wiki?curid=229914", "title": "A Bola, Santa Baia de Berredo, A Bola", "text": "A Bola \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 21 habitantes no ano 2011 segundo datos do INE e do IGE, dos cales 7 eran homes e 14 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 19 habitantes (6 homes e 13 mulleres)."}
{"id": "229915", "revid": "85894", "url": "https://gl.wikipedia.org/wiki?curid=229915", "title": "Casal do R\u00edo, Santa Baia de Berredo, A Bola", "text": "Casal do R\u00edo \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a 7 habitantes (4 homes e 3 mulleres), os mesmos ca en 2010."}
{"id": "229916", "revid": "1131", "url": "https://gl.wikipedia.org/wiki?curid=229916", "title": "O Castro, Santa Baia de Berredo, A Bola", "text": "O Castro \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 57 habitantes no ano 2011 segundo datos do INE e do IGE, dos cales 29 eran homes e 28 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 57 habitantes (29 homes e 28 mulleres)."}
{"id": "229917", "revid": "85894", "url": "https://gl.wikipedia.org/wiki?curid=229917", "title": "Covas, Santa Baia de Berredo, A Bola", "text": "Covas \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 19 habitantes no ano 2011 segundo datos do INE e do IGE, dos cales 9 eran homes e 10 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 18 habitantes (9 homes e 9 mulleres)."}
{"id": "229918", "revid": "85894", "url": "https://gl.wikipedia.org/wiki?curid=229918", "title": "Chaos, Santa Baia de Berredo, A Bola", "text": "Chaos \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 7 habitantes no ano 2011 segundo datos do INE e do IGE, dos cales 3 eran homes e 4 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 8 habitantes (3 homes e 5 mulleres)."}
{"id": "229919", "revid": "89787", "url": "https://gl.wikipedia.org/wiki?curid=229919", "title": "Murz\u00e1s, Santa Baia de Berredo, A Bola", "text": "Murz\u00e1s \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 24 habitantes no ano 2011 segundo datos do INE e do IGE, dos cales 12 eran homes e 12 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 22 habitantes (10 homes e 12 mulleres)."}
{"id": "229920", "revid": "85894", "url": "https://gl.wikipedia.org/wiki?curid=229920", "title": "Outeiro, Santa Baia de Berredo, A Bola", "text": "Outeiro \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 20 habitantes no ano 2011 segundo datos do INE e do IGE, dos cales 11 eran homes e 9 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 20 habitantes (11 homes e 9 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "229921", "revid": "1131", "url": "https://gl.wikipedia.org/wiki?curid=229921", "title": "O Pazo, Santa Baia de Berredo, A Bola", "text": "O Pazo \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 15 habitantes no ano 2011 segundo datos do INE e do IGE, dos cales 8 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 16 habitantes (8 homes e 8 mulleres)."}
{"id": "229922", "revid": "85894", "url": "https://gl.wikipedia.org/wiki?curid=229922", "title": "Requeixo, Santa Baia de Berredo, A Bola", "text": "Requeixo \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 5 habitantes no ano 2011 segundo datos do INE e do IGE, dos cales 3 eran homes e 2 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 5 habitantes (3 homes e 2 mulleres)."}
{"id": "229923", "revid": "85894", "url": "https://gl.wikipedia.org/wiki?curid=229923", "title": "Seixomil, Santa Baia de Berredo, A Bola", "text": "Seixomil \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 41 habitantes no ano 2011 segundo datos do INE e do IGE, dos cales 17 eran homes e 24 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 46 habitantes (19 homes e 27 mulleres)."}
{"id": "229924", "revid": "85894", "url": "https://gl.wikipedia.org/wiki?curid=229924", "title": "Tixosa, Santa Baia de Berredo, A Bola", "text": "Tixosa \u00e9 un lugar da parroquia de Santa Baia de Berredo no concello ourens\u00e1n da Bola na comarca da Terra de Celanova. Ti\u00f1a 23 habitantes no ano 2011 segundo datos do INE e do IGE, dos cales 9 eran homes e 14 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 24 habitantes (10 homes e 14 mulleres)."}
{"id": "229925", "revid": "75439", "url": "https://gl.wikipedia.org/wiki?curid=229925", "title": "Bacterium", "text": "Bacterium \u00e9 o nome dun x\u00e9nero hist\u00f3rico de bacterias, que actualmente xa non se considera v\u00e1lido. \"Bacterium\" foi un taxon descrito en 1828 por Christian Gottfried Ehrenberg. A especie tipo deste tax\u00f3n era orixinalmente \"Bacterium triloculare\", pero as mostras perd\u00e9ronse, polo que foi cambiada por \"Bacterium coli\" (hoxe co\u00f1ecida como \"Escherichia coli\"). En 1951 e definitivamente en 1954 o x\u00e9nero \"Bacterium\" foi eliminado da taxonom\u00eda ao ser reco\u00f1ecido como \"nomen generum rejiciendum\", o que significa \"nome de x\u00e9nero rexeitado\", o cal tam\u00e9n se aplicou \u00e1 familia \"Bacteriaceae\".\nMentres estivo en vigor, o x\u00e9nero inclu\u00eda a bacilos que non forman esporas cuxa relaci\u00f3n con outras especies era escura (era un \"caix\u00f3n de xastre da taxonom\u00eda\"). Diferenci\u00e1base daquela do x\u00e9nero \"Bacillus\", constitu\u00eddo por bacilos formadores de esporas (\"sensu\" Cohn 1872).\nO termo introducido por Ehrenberg, tomado do grego \"\u03b2\u03b1\u03ba\u03c4\u03ae\u03c1\u03b9\u03bf\u03bd\" (\"pequeno bast\u00f3n\"), acabou utiliz\u00e1ndose dun modo m\u00e1is amplo para denominar en xeral a todos os procariotas (despois separ\u00e1ronse as arqueas), e para denominar a un dos dominios de seres vivos, as Bacteria (bacterias).\nEspecies.\nNeste antigo x\u00e9nero \"Bacterium\" inclu\u00edronse moitas especies. Como o x\u00e9nero foi abolido no proceso de formaci\u00f3n do C\u00f3digo Bacteriol\u00f3xico non existe actualmente unha lista oficial das especies que incl\u00fae. As que se indican nesta lista son as especies aceptadas como pertencentes ao x\u00e9nero por Breed e Conn en 1935:"}
{"id": "229926", "revid": "1131", "url": "https://gl.wikipedia.org/wiki?curid=229926", "title": "Ribas de Sil (hom\u00f3nimos)", "text": "O top\u00f3nimo Ribas de Sil designa varios lugares \u00e1 beira do r\u00edo Sil:"}
{"id": "229927", "revid": "55340", "url": "https://gl.wikipedia.org/wiki?curid=229927", "title": "Norman Angell", "text": "Sir Ralph Norman Angell Lane, nado en Holbeach o 26 de decembro de 1872 e finado en Croydon o 7 de outubro de 1967, foi un escritor e pol\u00edtico brit\u00e1nico.\nTraxectoria.\nUniuse ao Partido Laborista en 1920, sendo membro do Parlamento Brit\u00e1nico de 1929 a 1931.\nAngell traballou no consello do Real Instituto de Asuntos Internacionais, foi membro executivo no Comit\u00e9 Mundial contra a Guerra e o Fascismo, membro do comit\u00e9 executivo da Sociede de Naci\u00f3ns e presidente da Asociaci\u00f3n Abisinia. Nome\u00e1rono cabaleiro en 1931.\nRecibiu en 1933 o premio Nobel da Paz."}
{"id": "229928", "revid": "23204", "url": "https://gl.wikipedia.org/wiki?curid=229928", "title": "James Whyte Black", "text": "Sir James Whyte Black, nado en Uddingston, Escocia o 14 de xullo de 1924 e finado o 22 de marzo de 2010 foi un farmac\u00f3logo brit\u00e1nico, inventor do propranolol e a cimetidina.\nTraxectoria.\nConseguiu o Premio Nobel de Medicina en 1988, xunto cos investigadores estadounidenses Gertrude Elion e George Herbert Hitchings.\nContribu\u00edu ao co\u00f1ecemento cient\u00edfico e cl\u00ednico b\u00e1sico en cardiolox\u00eda, como m\u00e9dico e como cient\u00edfico. A s\u00faa invenci\u00f3n do propranolol, que revolucionou o tratamento m\u00e9dico da anxina de peito est\u00e1 considerada como unha das m\u00e1is importantes contribuci\u00f3ns \u00e1 medicina e \u00e1 farmacolox\u00eda cl\u00ednicas do s\u00e9culo XX."}
{"id": "229932", "revid": "56817", "url": "https://gl.wikipedia.org/wiki?curid=229932", "title": "El Pensamiento Gallego (1887)", "text": "El Pensamiento Gallego foi un peri\u00f3dico editado en Santiago de Compostela entre 1887 e 1888.\nHistoria e caracter\u00edsticas.\nApareceu o 4 de xaneiro de 1887. Defendeu a causa carlista. O redactor xefe era Mariano Jamardo e entre os redactores figuraban Juan V\u00e1zquez de Mella e Carlos Adr\u00e1n Botana. Foi substitu\u00eddo en abril de 1888 por \"El Pensamiento Galaico\" que continuou coa s\u00faa numeraci\u00f3n."}
{"id": "229935", "revid": "98629", "url": "https://gl.wikipedia.org/wiki?curid=229935", "title": "Dedo de cinc", "text": "Denom\u00ednase dedo de cinc a un pequeno motivo estrutural das prote\u00ednas, que se caracteriza por presentar unha coordinaci\u00f3n dun ou m\u00e1is i\u00f3ns cinc que estabilizan o pregamento. O termo foi acu\u00f1ado orixinalmente para describir a aparencia de dedo dunha estrutura hipotetizada do factor de transcrici\u00f3n IIIA do anfibio \"Xenopus laevis\", pero o nome dedo de cinc actualmente abrangue unha ampla variedade de estruturas proteicas.\nAs prote\u00ednas que conte\u00f1en dedos de cinc (\"prote\u00ednas dedos de cinc\") clasif\u00edcanse en varias familias estruturais. A diferenza de moitas outras estruturas supersecundarias claramente definidas, como as grecas ou a forquita \u03b2, hai varios tipos distintos de dedos de cinc, cada un dos cales pos\u00fae a s\u00faa propia arquitectura tridimensional. Unha determinada clase de prote\u00ednas dedos de cinc est\u00e1 determinada pola s\u00faa estrutura tridimensional, pero tam\u00e9n se pode reco\u00f1ecer base\u00e1ndose na estrutura primaria da prote\u00edna ou na identidade dos ligandos coordinados ao i\u00f3n cinc. Por\u00e9n, malia a gran variedade destas prote\u00ednas, a gran maior\u00eda funcionan tipicamente como m\u00f3dulos de interacci\u00f3n que se unen ao ADN, ARN, prote\u00ednas, ou outras pequenas e \u00fatiles mol\u00e9culas, e as variaci\u00f3ns na estrutura serven principalmente para alterar a especificidade de uni\u00f3n dunha determinada prote\u00edna.\nDesde o seu descubrimento e a dilucidaci\u00f3n das s\u00faas estruturas, estes m\u00f3dulos de interacci\u00f3n mostraron ser ubicuos no mundo biol\u00f3xico.\nAdemais, os dedos de cinc fix\u00e9ronse moi \u00fatiles polas s\u00faas capacidades terap\u00e9uticas e para a investigaci\u00f3n. A modificaci\u00f3n por enxe\u00f1ar\u00eda dos dedos de cinc para que te\u00f1an unha afinidade para unha secuencia espec\u00edfica \u00e9 unha \u00e1rea en activa investigaci\u00f3n, e as nucleases dedo de cinc e os factores de transcrici\u00f3n dedo de cinc son d\u00faas das m\u00e1is importantes aplicaci\u00f3ns utilizadas ata agora.\nHistoria.\nOs dedos de cinc identific\u00e1ronse por primeira vez no anfibio \"Xenopus laevis\". Un estudo da transcrici\u00f3n dunha determinada secuencia de ARN revelou que a forza de uni\u00f3n dun pequeno factor de transcrici\u00f3n (o factor de transcrici\u00f3n IIIA) se deb\u00eda \u00e1 presenza de estruturas parecidas a dedos con cinc coordinado. O nome \"dedo de cinc\" foi proposto na posterior publicaci\u00f3n deses traballos, na cal se realizou un detallado estudo desta estrutura. Posteriores traballos indicaron a presenza de dedos de cinc en moitas prote\u00ednas.\nDominio.\nOs dominios dedos de cinc (Znf, \"zinc finger\") son motivos proteicos relativamente pequenos, que conte\u00f1en m\u00faltiples protrusi\u00f3ns de dedos de cinc que establecen contactos en t\u00e1ndem coas s\u00faas mol\u00e9culas diana. Alg\u00fans destes dominios \u00fanense ao cinc, pero moitos non, sen\u00f3n que se unen a outros metais como o ferro, ou a non metais. Por exemplo, alg\u00fans membros da familia forman pontes salinas para estabilizar os pregmentos tipo dedos de cinc. Foron identificados primeiramente como motivos proteicos de uni\u00f3n ao ADN no factor de transcrici\u00f3n TFIIIA de \"Xenopus laevis\", pero agora reco\u00f1\u00e9cese que se unen ao ADN, ARN, prote\u00ednas e l\u00edpidos. As s\u00faas propiedades de uni\u00f3n dependen da secuencia de amino\u00e1cidos do dominio dedo e da parte que serve de enlace entre os dedos, ou das estruturas de orde m\u00e1is elevado e do n\u00famero de dedos. Os dominios Znf aparecen con frecuencia agrupados, e nestas agrupaci\u00f3ns os dedos poden ter diferentes especificidades de uni\u00f3n. Hai moitas superfamilias de motivos Znf, que var\u00edan en secuencia e estrutura. Presentan considerable versatilidade nos seus modos de uni\u00f3n, mesmo entre membros da mesma clase (por exemplo, alg\u00fans \u00fanense ao ADN, outros a prote\u00ednas), o que suxire que os motivos Znf son armaz\u00f3ns estables que desenvolveron na evoluci\u00f3n funci\u00f3ns especializadas. Por exemplo, as prote\u00ednas que conte\u00f1en dominios Znf funcionan na transcrici\u00f3n de xenes, traduci\u00f3n de prote\u00ednas, tr\u00e1fico do ARNm, organizaci\u00f3n do citoesqueleto, desenvolvemento epitelial, adhesi\u00f3n celular, pregamento das prote\u00ednas, remodelaci\u00f3n da cromatina e detecci\u00f3n do cinc, entre outras funci\u00f3ns. Os motivos de uni\u00f3n ao cinc son estruturas estables, e raramente sofren cambios conformacionais ao un\u00edrense \u00e1s s\u00faas dianas.\nClases.\nInicialmente, o termo dedo de cinc us\u00e1base s\u00f3 para describir os motivos de uni\u00f3n ao ADN que se encontraban en \"Xenopus laevis\", pero agora denom\u00ednanse as\u00ed diversas estruturas que presentan coordinaci\u00f3n dun i\u00f3n cinc. En xeral, os dedos de cinc coordinan i\u00f3ns cinc cunha combinaci\u00f3n de residuos de ciste\u00edna e histidina. Orixinalmente, utilizouse o n\u00famero e orde destes residuos para clasificar os diferentes tipos de dedos de cinc (por exemplo, Cys2His2, Cys4, e Cys6). M\u00e1is recentemente, est\u00e1 utiliz\u00e1ndose un m\u00e9todo m\u00e1is sistem\u00e1tico para a clasificaci\u00f3n das prote\u00ednas dedos de cinc. Este m\u00e9todo clasifica as prote\u00ednas dedos de cinc en \"grupos de pregamento\" baseados na forma de conxunto do esqueleto proteico no dominio pregado. Os \"grupos de pregamento\" m\u00e1is com\u00fans de dedos de cinc son o de tipo Cys2His2 (que \u00e9 o \"dedo de cinc cl\u00e1sico\"), a clave de sol (\"treble clef\"), e a fita de cinc.\nA seguinte t\u00e1boa mostra as distintas estruturas e as s\u00faas caracter\u00edsticas fundamentais:\nCys2His2.\nO grupo de pregamento de tipo Cys2His2 \u00e9 con diferenza a clase mellor caracterizada de dedo de cinc e \u00e9 moi com\u00fan entre os factores de transcrici\u00f3n de mam\u00edferos. Estes dominios adoptan un pregamento simple \u03b2\u03b2\u03b1 e te\u00f1en a seguinte secuencia motivo de amino\u00e1cidos:\nX2-Cys-X2,4-Cys-X12-His-X3,4,5-His\nEsta clase de dedos de cinc pode ter diversas funci\u00f3ns como a uni\u00f3n ao ARN e mediar interacci\u00f3ns prote\u00edna-prote\u00edna, pero \u00e9 mellor co\u00f1ecida polo seu papel en prote\u00ednas que se unen ao ADN con especificidade de secuencia como Zif268 (Egr1). En tales prote\u00ednas, os dominios dedos de cinc aparecen como repetici\u00f3ns en t\u00e1ndem con dous, tres ou m\u00e1is dedos formando o dominio de uni\u00f3n ao ADN da prote\u00edna. Estas series en t\u00e1ndem poden unirse ao suco maior do ADN e est\u00e1n tipicamente espazadas a intervalos de 3 pares de bases. A h\u00e9lice \u03b1 de cada dominio (a mi\u00fado chamada a \"h\u00e9lice de reco\u00f1ecemento\") pode establecer contactos espec\u00edficos de secuencia con bases do ADN; e residuos dunha soa h\u00e9lice de reco\u00f1ecemento poden contactar con 4 bases ou m\u00e1is para orixinar un patr\u00f3n de contactos solapados con dedos de cinc adxacentes.\nCotelo Gag.\nO grupo de pregamento cotelo gag (\"gag knuckle\") def\u00ednese por ter d\u00faas curtas cadeas \u03b2 conectadas por un xiro (cotelo de cinc) seguidas por unha curta h\u00e9lice ou bucle e lembra ao motivo cl\u00e1sico Cys2His2 cunha gran porci\u00f3n da h\u00e9lice e a forquita \u03b2 truncadas.\nA prote\u00edna da nucleoc\u00e1pside retroviral (NC) do VIH e outros retrovirus similares son exemplos de prote\u00ednas que presentan este motivo. O dedo de cinc cotelo gag da prote\u00edna NC do VIH \u00e9 a diana dun tipo de drogas co\u00f1ecidas como inhibidores de dedos de cinc.\nClave de sol.\nO motivo clave de sol (\"treble-clef\") consta dunha forquita \u03b2 no extremo N-terminal e unha h\u00e9lice \u03b1 no extremo C-terminal, que contrib\u00faen cada un con dous ligandos para a uni\u00f3n dos dedos de cinc, a\u00ednda que poden estar presentes tam\u00e9n un bucle e unha segunda forquita \u03b2 de lonxitude e conformaci\u00f3n variables entre a forquita \u03b2 N-terminal e a h\u00e9lice \u03b1 C-terminal. Estes dedos est\u00e1n presentes en diversos grupos de prote\u00ednas que frecuentemente non comparten secuencia ou similitude funcional entre si. As prote\u00ednas mellor caracterizadas que conte\u00f1en dedos de cinc clave de sol son os receptores nucleares de hormonas.\nFita de cinc.\nO pregamento fita de cinc (\"zinc ribbon\") caracter\u00edzase por ter d\u00faas forquitas \u03b2 que forman dous subsitios de uni\u00f3n ao cinc estruturalmente semellantes.\nZn2/Cys6.\nOs membros can\u00f3nicos desta clase conte\u00f1en un cl\u00faster de cinc binuclear no cal se unen dous i\u00f3ns cinc a seis residuos de ciste\u00edna. Estes dedos de cinc poden atoparse en varios factores de transcrici\u00f3n como na prote\u00edna de l\u00e9vedos Gal4.\nAplicaci\u00f3ns.\nPoden utilizarse varias t\u00e9cnicas de enxe\u00f1ar\u00eda de prote\u00ednas para alterar a especificidade da uni\u00f3n ao ADN dos dedos de cinc e poden usarse repetici\u00f3ns en t\u00e1ndem deses dedos de cinc producidos por enxe\u00f1ar\u00eda para que se unan a unha secuencia de ADN desexada. Fusionando un segundo dominio proteico, como pode ser un activador transcricional ou un represor, a unha serie de dedos de cinc producidos por enxe\u00f1ar\u00eda que se unan preto do promotor dun xene dado p\u00f3dese alterar a transcrici\u00f3n dese xene. As fusi\u00f3ns entre series ou matrices (\"arrays\") de dedos de cinc producidos por enxe\u00f1ar\u00eda e dominios proteicos que clivan ou modifican dalg\u00fan outro modo ao ADN poden usarse para afectar \u00e1s actividades de determinados loci xen\u00f3micos. As aplicaci\u00f3ns m\u00e1is com\u00fans das matrices de dedos de cinc producidos por enxa\u00f1ar\u00eda incl\u00faen os factores de transcrici\u00f3n dedo de cinc e as nucleases dedo de cinc, pero foron descritas outras aplicaci\u00f3ns. As matrices de dedos de cinc t\u00edpicas producidas por enxe\u00f1ar\u00eda te\u00f1en entre 3 e 6 motivos de dedos de cinc e \u00fanense a sitios diana que van de 9 a 18 pares de bases de longo. As que te\u00f1en 6 motivos de dedo de cinc son particularmente interesantes porque se unen a un sitio diana que \u00e9 dabondo longo como para que haxa unha alta probabilidade de que sexa \u00fanico nun xenoma de mam\u00edfero.\nNucleases dedo de cinc.\nAs matrices de dedos de cinc producidas por enxe\u00f1ar\u00eda fusi\u00f3nanse frecuentemente cun dominio de clivaxe do ADN (xeralmente o dominio de clivaxe FokI) para xerar nucleases dedo de cinc. Estas fusi\u00f3ns dedo de cinc-FokI convert\u00e9ronse en reactivos \u00fatiles para manipular os xenomas de moitos organismos superiores como \"Drosophila melanogaster\", \"Caenorhabditis elegans\", tabaco, millo, peixe cebra, e varios tipos de c\u00e9lulas de mam\u00edferos, e ratas. P\u00f3dese tomar como diana unha rotura da dobre h\u00e9lice dun locus xen\u00f3mico determinado para introducir mutaci\u00f3ns de cambio da pauta de lectura na secuencia codificante dun xene debido \u00e1 tendencia ao erro da v\u00eda de reparaci\u00f3n do ADN non hom\u00f3logo. Se utilizamos tam\u00e9n unha \"secuencia doante\" de ADN hom\u00f3logo o locus xen\u00f3mico pode converterse nunha secuencia definida por medio da v\u00eda de reparaci\u00f3n dirixida \u00e1 homolox\u00eda. Estanse a realizar ensaios cl\u00ednicos para avaliar as nucleases dedo de cinc que rompen o xene CCR5 nas c\u00e9lulas T CD4+ humanas como un posible tratamento para a SIDA.\nM\u00e9todos de enxe\u00f1ar\u00eda de dedos de cinc.\nA maior\u00eda das matrices de dedos de cinc producidas por enxe\u00f1ar\u00eda est\u00e1n baseadas no dominio dedo de cinc do factor de transcrici\u00f3n murino Zif268, a\u00ednda que alg\u00fans grupos utilizaron as producidas base\u00e1ndose no factor de transcrici\u00f3n SP1 humano. O Zif268 ten tres motivos dedo de cinc que en conxunto se unen a unha secuencia de 9 pares de bases con alta afinidade. En 1991 resolveuse a estrutura desta prote\u00edna unida ao ADN e isto estimulou as investigaci\u00f3ns sobre as matrices de dedos de cinc. En 1994 e 1995, varios grupos de investigadores utilizaron a t\u00e9cnica do \"phage display\" para alteraren a especificidade dun s\u00f3 dedo de cinc de Zif268. O \"phage display\" \u00e9 unha t\u00e9cnica de laboratorio para o estudo das interacci\u00f3ns entre prote\u00edna ou prote\u00edna-ADN na que se utilizan bacteri\u00f3fagos para conectar as prote\u00ednas coa informaci\u00f3n xen\u00e9tica que as codifica, que permite examinar grandes librar\u00edas de prote\u00ednas. Actualmente \u00fasanse dous m\u00e9todos principais para xerar por enxe\u00f1ar\u00eda matrices de dedos de cinc, a ensamblaxe modular e un sistema de selecci\u00f3n bacteriano, e hai alg\u00fan debate sobre cal deles \u00e9 o m\u00e1is axeitado para a maior\u00eda das aplicaci\u00f3ns.\nO m\u00e9todo m\u00e1is simple para xerar matrices de dedos de cinc \u00e9 combinar \"modulos\" m\u00e1is pequenos de dedos de cinc de especificidade co\u00f1ecida. A estrutura da prote\u00edna dedo de cinc Zif268 de uni\u00f3n ao ADN descrita por Pavletich e Pabo nas s\u00faas publicaci\u00f3ns de 1991 foi fundamental para a maior\u00eda deste traballo e describe o concepto da obtenci\u00f3n de dedos de cinc para cada un dos 64 tripletes posibles de pares de bases e despois a mestura e uni\u00f3n complementaria destes dedos para o dese\u00f1o de prote\u00ednas con calquera secuencia de especificidade desexada. \nA maior\u00eda do proceso de ensamblaxe molecular com\u00fan implica combinar dedos de cinc separados, cada un dos cales pode reco\u00f1ecer unha secuencia de 3 pares de bases de ADN para xerar matrices de 3, 4, 5 ou 6 dedos que reco\u00f1ecen os sitios diana que van de 9 a 18 pares de bases de lonxitude. Outro m\u00e9todo utiliza m\u00f3dulos de 2 dedos para xerar matrices de dedos de cinc con ata seis dedos de cinc. O Laboratorio Barbas do Instituto de Investigaci\u00f3n Scripps usou a t\u00e9cnica de \"phage display\" para desenvolver e caracterizar dominios dedo de cinc que reco\u00f1ecen a maior\u00eda das secuencias de tripletes de ADN , mentres que outro grupo illou e caracterizou dedos de cinc determinados no xenoma humano. Un inconveniente potencial coa ensamblaxe modular en xeral \u00e9 que as especificidades dun determinado dedo de cinc poden solaparse e poden depender do contexto dos dedos de cinc que o rodean e o ADN. Un estudo recente demostrou que unha grande proporci\u00f3n de matrices de 3 dedos xeradas por ensamblaxe molecular fallan \u00e1 hora de unirse \u00e1 s\u00faa diana con suficiente afinidade nun ensaio de dous h\u00edbridos bacteriano e fallan na s\u00faa funci\u00f3n de nucleases dedo de cinc, pero o grao de \u00e9xito era algo maior cando se usaban como diana os sitios da forma GNNGNNGNN.\nUn estudo posterior utilizou a ensamblaxe modular para xerar nucleases dedo de cinc con tres matrices dedo ou con 4 e obtivo maior \u00e9xito coas de 4 dedos. Tam\u00e9n se informou dunha variante da ensamblaxe modular que ten en conta o contexto dos dedos veci\u00f1os e este m\u00e9todo tende a orixinar prote\u00ednas cun rendemento relativo mellorado con respecto \u00e1 ensamblaxe modular est\u00e1ndar.\nUtiliz\u00e1ronse numerosos m\u00e9todos de selecci\u00f3n para xerar matrices de dedos de cinc que poden unirse a secuencias determinadas. Os esforzos de selecci\u00f3n iniciais utilizaron a t\u00e9cnica do \"phage display\" para seleccionar prote\u00ednas que se unen a un ADN diana dado a partir dun gran conxunto de matrices de dedos de cinc parcialmente aleatorias. Esta t\u00e9cnica \u00e9 dif\u00edcil de usar en m\u00e1is dun dedo de cinc \u00e1 vez, as\u00ed que se desenvolveu un proceso multifases que xerou unha matriz de 3 dedos de cinc completamente optimizada ao engadir e optimizar un s\u00f3 dedo de cinc \u00e1 vez. Esforzos m\u00e1is recentes utilizaron sistemas dun h\u00edbrido de l\u00e9vedos, ou dun h\u00edbrido bacterianos ou sistemas de dous h\u00edbridos, e c\u00e9lulas de mam\u00edferos. Un prometedor novo m\u00e9todo para seleccionar novas matrices de 3 dedos, que os seus creadores denominaron \"OPEN\", utiliza un sistema de dous h\u00edbridos bacteriano. Este sistema combina conxuntos preseleccionados de dedos de cinc que foron seleccionados para que se unisen a un triplete dado e despois utiliza unha segunda rolda de selecci\u00f3n para obter matrices de 3 dedos que poidan unirse a unha secuencia determinada de 9 pares de bases. Este sistema foi desenvolvido polo Consorcio Dedos de Cinc (\"Zinc Finger Consortium\") como unha alternativa \u00e1s fontes comerciais de matrices de dedos de cinc producidas por enxe\u00f1ar\u00eda. \u00c9 un pouco dif\u00edcil comparar directamente as propiedades de uni\u00f3n das prote\u00ednas xeradas con este m\u00e9todo coas das prote\u00ednas producidas por ensamblaxe molecular, xa que nunca se informou dos perf\u00eds de especificidade das prote\u00edans xeradas polo m\u00e9todo OPEN.\nExemplos.\nComo exemplo ind\u00edcanse os dominios dedo de cinc de tipo CysCysHisCys (C2HC) encontrados en eucariotas. Entre as prote\u00ednas que conte\u00f1en estes dominios est\u00e1n:"}
{"id": "229936", "revid": "27155", "url": "https://gl.wikipedia.org/wiki?curid=229936", "title": "Dedo de zinc", "text": ""}
{"id": "229937", "revid": "1888", "url": "https://gl.wikipedia.org/wiki?curid=229937", "title": "El Eco Comercial", "text": "El Eco Comercial foi un semanario editado en Vilagarc\u00eda de Arousa entre 1884 e 1887.\nHistoria e caracter\u00edsticas.\nApareceu en 1884, sa\u00eda todos os s\u00e1bados. Foi fundado e dirixido por Jos\u00e9 Ram\u00f3n Paratcha."}
{"id": "229938", "revid": "22570", "url": "https://gl.wikipedia.org/wiki?curid=229938", "title": "Galicia Cat\u00f3lica", "text": "Galicia Cat\u00f3lica foi unha revista editada en Santiago de Compostela entre 1883 e 1887.\nHistoria e caracter\u00edsticas.\nSubtitulada \"Revista quincenal de asuntos religiosos, cient\u00edficos, literarios etc, con exclusi\u00f3n de toda clase de asuntos pol\u00edticos\", apareceu en febreiro de 1883. Estaba dirixida por Emilio Villelga Rodr\u00edguez. Inclu\u00edu estudos cr\u00edticos sobre relixi\u00f3n, unha secci\u00f3n literaria, onde se inseriron alg\u00fans poemas, e notas bibliogr\u00e1ficas. Cesou a s\u00faa edici\u00f3n co n\u00famero 118 o 31 de novembro de 1887."}
{"id": "229939", "revid": "5132", "url": "https://gl.wikipedia.org/wiki?curid=229939", "title": "V\u00edctor David D\u00edaz Miguel", "text": ""}
{"id": "229946", "revid": "89787", "url": "https://gl.wikipedia.org/wiki?curid=229946", "title": "Ad\u00e1n", "text": "Ad\u00e1n segundo o relato b\u00edblico foi a primeira persoa creada por Deus, representando o primeiro ser humano no mito da creaci\u00f3n das relixi\u00f3ns abrah\u00e1micas, a\u00ednda que as diferentes crenzas diferen no relato do seu comportamento e nas consecuencias que esas acci\u00f3ns tiveron para a humanidade. para os xudeus e cristi\u00e1ns Ad\u00e1n e Eva (a primeira muller) tiveron un nivel de responsabilidade diferentes mentres segundo o pensamento isl\u00e1mico a s\u00faa responsabilidade foi igual sendo Ad\u00e1n perdoado mentres que para o cristianismo a redenci\u00f3n s\u00f3 aconteceu co sacrificio do fillo de Deus, Xes\u00fas Cristo. O islam e algunhas denominaci\u00f3ns cristi\u00e1s consid\u00e9rano o primeiro profeta.\nCreaci\u00f3n.\nSegundo o libro da X\u00e9nese \"Deus formou un home do po da terra, soproulle no nariz o alento da vida e tornouse o home persoa viva\" (X\u00e9nese 2, 7) e estableceuno no xard\u00edn do Ed\u00e9n como o amo absoluto, coa \u00fanica condici\u00f3n de non comer o froito da \u00e1rbore do ben e do mal. Para que non estivese s\u00f3, Deus formou os animais e Ad\u00e1n deulles nome pero ao home falt\u00e1balle unha axuda ao seu xeito, as\u00ed que Deus adormeceuno e tiroulle unha costela, e dela formou unha muller, Eva.\nCa\u00edda.\nMais unha serpe convenceu a Eva que comer da \u00e1rbore prohibida non levar\u00eda \u00e1 morte, sen\u00f3n a que \" que se vos abrir\u00e1n os ollos e seredes coma Deus, sabedores do ben e do mal\" (X\u00e9nese 3:4), Eva come da \u00e1rbore e d\u00e1lle logo a Ad\u00e1n para que tam\u00e9n comera. Ao se decatar Deus que perdera a inocencia por comer da \u00e1rbore prohibida d\u00edxolle ao home \"por culpa t\u00faa ser\u00e1 maldita a terra: con traballos tirar\u00e1s dela a t\u00faa mantenza mentres vivas\" (X\u00e9nese 3, 17)... \"comer\u00e1s o pan coa t\u00faa suor, ata que volvas \u00e1 terra da que fuches tirado. De feito ti es po e ao po tes que volver\" (X\u00e9nese 3, 19). E expulsounos do Ed\u00e9n.\nVida posterior.\nLogo da s\u00faa expulsi\u00f3n, Ad\u00e1n tivo que traballar duro para comer por vez primeira. Segundo o Libro da X\u00e9nese tivo tres nenos, Ca\u00edn, Abel e Xet e consonte a xenealox\u00eda da X\u00e9nese morreu \u00e1 idade de 930 anos.\nTradici\u00f3ns relixiosas.\nXuda\u00edsmo.\nNos escritos rab\u00ednicos e nos rolos do Mar Morto, Ad\u00e1n foi creado na forma dun home con atributos fant\u00e1sticos e gloriosos, mais perdeu todos eses atributos ao ser expulsado do Ed\u00e9n. Segundo unha crenza tradicional xud\u00eda soterrouse na Tumba dos Patriarcas en Hebr\u00f3n; segundo outra, que ga\u00f1ou m\u00e1is forza durante a Idade Media, cando o estudo da c\u00e1bala tornouse ben prestixioso, Ad\u00e1n tivo unha primeira muller, identificada polo nome Lilit, que Deus creou \u00e1 vez ca el.\nCristianismo.\nSegundo Agosti\u00f1o de Hipona o pecado orixinal de Ad\u00e1n e Eva foi un acto de necidade seguido de orgullo e desobediencia a Deus. A \u00e1rbore era o s\u00edmbolo da orde da creaci\u00f3n, polo que se fallou no reco\u00f1ecemento e respecto ao mundo tal como o creara Deus, coa s\u00faa xerarqu\u00eda, pero eles non caer\u00edan se Sat\u00e1n, representado pola serpe, non introducise neles a ra\u00edz do demo. A s\u00faa natureza alterouse cola concupiscencia ou libido, que afectou \u00e1 intelixencia, \u00e1 vontade, os afectos e os desexos, inclu\u00eddo a aparici\u00f3n do desexo sexual.\nIslamismo.\nSegundo o islam, Ad\u00e1n constru\u00edu o primeiro altar a Deus, e uns dous mil anos despois o seu descendente Abraham, coa axuda do seu fillo Ismael, reconstru\u00eduno, co\u00f1ec\u00e9ndose hoxe en d\u00eda como a Kaaba, situada na Meca, a mesquita m\u00e1is importante do islam. "}
{"id": "229947", "revid": "23204", "url": "https://gl.wikipedia.org/wiki?curid=229947", "title": "Ponte de Ad\u00e1n", "text": "A Ponte de Ad\u00e1n (en , \u0101t\u0101m p\u0101lam) \u00e9 unha cadea arrecifes e bancos de area calcarios entre a Illa de Pamban no estado indio de Tamil Nadu e a de Mannar en Sri Lanka, formando na antig\u00fcidade un t\u00f3mbolo."}
{"id": "229954", "revid": "83328", "url": "https://gl.wikipedia.org/wiki?curid=229954", "title": "Presentador, presentadora", "text": "Un presentador \u00e9 unha persoa que presenta ou conduce un programa de radio ou televisi\u00f3n (informativos ou concursos), as\u00ed como alg\u00fans eventos p\u00fablicos ou privados (entregas de premios, entregas de diplomas, funci\u00f3ns de cine ou de teatro, etc.).\nHabitualmente, o presentador \u00e9 un comunicador, un xornalista, un locutor ou algu\u00e9n con algunha profesi\u00f3n af\u00edn, escollido por certas calidades (boa dicci\u00f3n, carisma, co\u00f1ecementos, aparencia f\u00edsica)."}
{"id": "229955", "revid": "83328", "url": "https://gl.wikipedia.org/wiki?curid=229955", "title": "Presentadora", "text": ""}
{"id": "229956", "revid": "56817", "url": "https://gl.wikipedia.org/wiki?curid=229956", "title": "Le Jeu d'Adam", "text": "Le Jeu d'Adam ( \"Xogo de Ad\u00e1n\") \u00e9 unha representaci\u00f3n dram\u00e1tica de historias b\u00edblicas feita en Francia no s\u00e9culo XII, e que constit\u00fae o primeiro drama relixioso franc\u00e9s e forma parte da tradici\u00f3n medieval dos misterios que se desenvolve\u00edan durante a celebraci\u00f3n da misa, e inclu\u00eda m\u00fasica coral. A narraci\u00f3n conta a tentaci\u00f3n e ca\u00edda de Ad\u00e1n e Eva, a morte de Abel por Ca\u00edn, e o anuncio dos profetas da chegada de Cristo. A linguada representaci\u00f3n \u00e9 o vernacular, a\u00ednda que os textos corais e as indicaci\u00f3ns para a posta en escena estaban en lat\u00edn represent\u00e1ndose no exterior da igrexa, cunha funci\u00f3n did\u00e1ctico-relixiosa, evocando a corrupci\u00f3n humana opo\u00f1endoa \u00e1 esperanza da redenci\u00f3n, como unha preparaci\u00f3n \u00e1 penitencia do per\u00edodo coresmal."}
{"id": "229957", "revid": "25871", "url": "https://gl.wikipedia.org/wiki?curid=229957", "title": "Ventdelpl\u00e0", "text": "Ventdelpl\u00e0 foi unha serie dram\u00e1tica creada por Josep Maria Benet i Jornet e producida por Diagonal TV para Televisi\u00f3 de Catalunya, que se emitiu por TV3 durante sete temporades entre o 14 de febreiro de 2005 e o 17 de outubro de 2010.\nArgumento.\nO argumento vira ao redor de Teresa, unha muller maltratada polo seu marido que foxe de Barcelona cara a Ventdelpl\u00e0 onde ten un t\u00edo, Gustau. A\u00ednda que ao principio ten a intenci\u00f3n de vender a casa e volver a Barcelona, queda en Ventdelpl\u00e0. A serie narra as vidas da xente do pobo.\nTeresa Clar\u00eds \u00e9 unha ama de casa, casada cun avogado de prestixio de Barcelona. Ten dous fillos, de 15 e 8 anos, e a carreira de m\u00e9dico terminada. O seu marido pronto lle fai deixalo todo para ocuparse dos fillos e sobre todo del. Cando quere recuperar algo de independencia, todo compl\u00edcase. Debe fuxir e refuxiarse temporalmente en casa do seu t\u00edo Gustau, en Ventdelpl\u00e0.\nLocalizaci\u00f3n.\nA maior\u00eda das escenas exteriores de \"Ventdelpl\u00e0\" foron rodadas na vila de Breda, na comarca catal\u00e1 da Selva. As escenas que te\u00f1en lugar na cidade (Barcelona ou Xirona), rod\u00e1ronse xeralmente en Sant Celoni.\nAdaptaci\u00f3ns.\nHoubo unha adaptaci\u00f3n galega da serie, \"Valderrei\", que foi emitida pola Televisi\u00f3n de Galicia entre o 27 de febreiro e o 29 de xu\u00f1o de 2007.\nO 4 de xaneiro de 2010, a cadea de televisi\u00f3n privada bTV de Bulgaria estreou a versi\u00f3n dobrada a lingua b\u00falgara de \"Ventdelpl\u00e0\". Tam\u00e9n poden escoitarse, por debaixo, as voces orixinais dos actores en catal\u00e1n."}
{"id": "229958", "revid": "25871", "url": "https://gl.wikipedia.org/wiki?curid=229958", "title": "Josep Maria Benet i Jornet", "text": "Josep Maria Benet i Jornet, nado en Barcelona o 20 de xu\u00f1o de 1940 e finado en Lleida o 6 de abril de 2020, foi un dramaturgo e guionista catal\u00e1n. Estudou Filolox\u00eda rom\u00e1nica, e foi profesor de literatura dram\u00e1tica no Instituto de Teatro de Barcelona entre 1974 e 1981. As s\u00faas primeiras obras, enmarcadas na renovaci\u00f3n proposta por grupos como a Agrupaci\u00f3n Dram\u00e1tica de Barcelona, inscr\u00edbese nos postulados do realismo hist\u00f3rico.\nEn 1997 recibiu a Creu de Sant Jordi da Generalitat de Catalu\u00f1a."}
{"id": "229959", "revid": "75439", "url": "https://gl.wikipedia.org/wiki?curid=229959", "title": "Amar es para siempre", "text": "Amar es para siempre \u00e9 a continuaci\u00f3n da exitosa serie \"Amar en tiempos revueltos\" emitida entre 2005 e 2012 en Televisi\u00f3n Espa\u00f1ola. A serie comezou o 14 de xaneiro de 2013 en Antena 3."}
{"id": "229963", "revid": "23204", "url": "https://gl.wikipedia.org/wiki?curid=229963", "title": "Kings of Convenience", "text": "Kings of Convenience \u00e9 un d\u00fao de indie folk/indie pop noruegu\u00e9s procedente da cidade de Bergen formado no ano 1999. Est\u00e1 composto por Erlend \u00d8ye e Eirik Glambek B\u00f8e, e a banda \u00e9 co\u00f1ecida polas s\u00faas delicadas canci\u00f3ns, voces calmadas, e intricadas e sut\u00eds melod\u00edas de guitarra."}
{"id": "229964", "revid": "865", "url": "https://gl.wikipedia.org/wiki?curid=229964", "title": "Battles", "text": "Battles \u00e9 unha banda estadounidense de rock experimental, fundada no ano 2002 na cidade de Nova York por Ian Williams (antigo membro de Don Caballero e Storm &amp; Stress). Na actualidade est\u00e1 composta polo guitarrista e teclista Ian Williams, o guitarrista e o bater\u00eda John Stanier (anteriormente en Helmet, Tomahawk e The Mark of Cain). Anteriormente tam\u00e9n tocaron en Battles o compositor e vocalista Tyondai Braxton e o guitarrista e baixista Dave Konopka (antigo membro de Lynx). A banda editou catro \u00e1lbums de estudio ata a data, sendo o m\u00e1is recente \"Juice B Crypts\", editado no ano 2019. \nO grupo est\u00e1 reco\u00f1ecido como un dos m\u00a1ais innovadores do math rock das d\u00e9cadas de 2000 e 2010, loubando a cr\u00a1itica o seu son \u00fanico. En 2007, \"Pitchfork\" escribiu que \"Battles fixo m\u00e1is por estender a idea dunha have banda de carne e \u00f3so mellorada pola tecnolox\u00eda que ningu\u00e9n outro dende Disco Inferno\". \nHistoria.\nBattles form\u00e1rona no ano 2002 o guitarrista e teclista Ian Williams, o bater\u00eda e percusionista John Stanier, o baixista e guitarrista Dave Konopka e o guitarrista, teclista e vocalista Tyondai Braxton.\nDespois de m\u00e1is dun ano de sesi\u00f3ns de improvisaci\u00f3n a banda gravou co seu amigo Emery Dobyns nos Dubway Studios de Nova York. En xu\u00f1o de 2004 publicaron o \"EP C\" a trav\u00e9s de Monitor Records e no mes de setembro apareceu o \"B EP\" a trav\u00e9s de Dim Mak Records. A banda tam\u00e9n publicou o sinxelo \"Tras\" antes de fichar por Warp Records. Warp recompilou esas primeiras gravaci\u00f3ns e lanzounas como un \u00e1lbum, titulado \"EP C / B EP\", en febreiro de 2006.\nO seu primeiro \u00e1lbum de estudio, \"Mirrored\", foi gravado por Keith Souza no estudio Machines with Magnets e editado o d\u00eda 14 de maio de 2007, precedido polo sinxelo \"Atlas\". Este foi elixido pola NME Sinxelo da semana e chegou a ser n\u00famero 1 no Dandelion Radio Festive Fifty. O \u00e1lbum tivo recensi\u00f3ns positivas e apareceu en varias listas do mellor de 2007. O grupo tocou no festival All Tomorrow's Parties de 2007 e no programa da BBC \"Later With Jools Holland\". Antes do final do ano Battles colaborou con United Visual Artists nun v\u00eddeo para o tema \"Tonto\". Nos seguintes anos a m\u00fasica de Battles foi usada en videoxogos como \"LittleBigPlanet\", curtametraxes, programas de televisi\u00f3n, e nas bandas sonoras das pel\u00edculas \"\" e \"Big Fan\". \nBraxton deixou o grupo en agosto de 2010, indicando que non desexaba sa\u00edr de xira a pesar de que Battles xa ti\u00f1a unha serie de concertos programados para o seguinte ano. Falando sobre a s\u00faa marcha en 2013 a \"The Brag\", Braxton apuntou a unha \"divisi\u00f3n de longa duraci\u00f3n\" entre el e os seus compa\u00f1eiros de banda. \nO segundo \u00e1lbum de Battles, \"Gloss Drop\", publicouse o d\u00eda 6 de xu\u00f1o de 2011 e contou con invitados como Gary Numan, Kazu Makino e Yamantaka Eye. A banda realizou unha xira na primavera para promocionar o disco. No mes de decembro dese mesmo ano o grupo foi a comisaria do festival de All Tomorrow's Parties \"Nightmare Before Christmas\" en Minehead, Inglaterra, xunto con Les Savy Fav e Caribou. Dende febreiro a abril de 2012 a banda editou unha serie de catro EPs en vinilos de 12\", titulada \"Dross Glop\", con remesturas dance de todos os temas de \"Gloss Drop\" realizadas por varios artistas, como Gui Boratto, Kode9 e Hudson Mohawke. Un \u00e1lbum recompilatorio coas 11 remesturas (m\u00e1is unha non inclu\u00edda nos EPs, \"Sundome\") foi lanzado o 16 de abril de 2012. \nO seu terceiro \u00e1lbum, \"La Di Da Di\", publicouse o d\u00eda 18 de setembro de 2015 a trav\u00e9s de Warp Records. O disco estivo precedido por unha sesi\u00f3n ao vivo de catro temas do \u00e1lbum en Nova York. O streaming s\u00f3 estivo dispo\u00f1ible durante 24 horas nun loop constante. \nKonopka deixou a banda en 2018, a\u00ednda que a s\u00faa marcha non foi confirmada ata maio de 2019. Battles realizou o seu primeiro concerto como d\u00fao no mes de xullo de 2019 no Dour Festival en B\u00e9lxica. O seu cuarto \u00e1lbum, \"Juice B Crypts\", apareceu o 18 de outubro dese ano. O disco conta con colaboraci\u00f3ns de Shabazz Palaces, Sal Principato de Liquid Liquid, Xenia Rubinos e Merrill Garbus de Tune-Yards.\nEn decembro de 2021 anunciouse que a banda xirar\u00eda por Am\u00e9rica do Norte en abril e maio de 2022 como abreconcerto na xira de Primus \"A Tribute to Kings\"."}
{"id": "229965", "revid": "22795", "url": "https://gl.wikipedia.org/wiki?curid=229965", "title": "Cornuda", "text": ""}
{"id": "229966", "revid": "839", "url": "https://gl.wikipedia.org/wiki?curid=229966", "title": "Esf\u00edrnidos", "text": "A dos esf\u00edrnidos (\"Sphyrnidae\") \u00e9 unha familia de tibur\u00f3ns da orde dos carcarriniformes (\"Carcharhiniformes\") que agrupa 9 especies co\u00f1ecidas vulgarmente como peixes martelo, e tam\u00e9n como martelos, cornudas e tibur\u00f3ns martelo, debido \u00e1 s\u00faa peculiar caracter\u00edstica de teren a cabeza prolongada cara aos lados, adoptando unha forma de \"T\", cos ollos situados en cada un dos extremos. Esta forma lles proporciona unha mellor visi\u00f3n, tanto do campo visual como na visi\u00f3n esterosc\u00f3pica, as\u00ed como un olfacto m\u00e1is desenvolvido.\nA familia est\u00e1 constitu\u00edda por dous x\u00e9neros e foi descrita en 1872 polo zo\u00f3logo estadounidense Theodore Nicholas Gill (1837-1914).\nCaracter\u00edsticas.\nOs tibur\u00f3ns martelo son mari\u00f1os e costeiros, adentr\u00e1ndose ocasionalmente en augas salobres. Viven en todos os oc\u00e9anos, pero especialmente nos c\u00e1lidos.\nTe\u00f1en a cabeza moi expandida lateralmente, cos ollos e os orificios nasais moito m\u00e1is amplamente separados que nos demais tibur\u00f3ns. Non te\u00f1en espir\u00e1culos.\nO tibur\u00f3n martelo xigante (\"Sphyrna mokarran\") pode superar os 6 m de lonxitude e pesar case media tonelada. A gama das nove especies co\u00f1ecidas vai de 0,9 a 6 m de longo.\nEn xeral son de color gris clara, con tonalidades verdosas, no dorso, sendo o ventre abrancazado.\nA forma de martelo da cabeza pode que evolucionara, polo menos en parte, para mellorar a visi\u00f3n do animal. O posicionamento dos ollos, situados nos lados do \"martelo\" distintivo, poden dar unha visi\u00f3n binocular, as\u00ed como un campop visual de 360\u00ba no plano vertical, o que significa que estes animais poden ver arriba e debaixo deles en todo momento.\nAlimentaci\u00f3n.\nAlim\u00e9ntanse dunha ampla variedade de peixes \u00f3seos, elasmobranquios, cefal\u00f3podos, crust\u00e1ceos etc. Os xuven\u00eds, que nacen totalmente desenvolvidos, son co\u00f1ecidos por comeren unha gran variedade de produtos, entre eles peixes, luras, polbos, crust\u00e1ceos e outras especies de tibur\u00f3ns martelo; as raias son unhas das s\u00faas presas favoritas.\nEstes tibur\u00f3ns enc\u00f3ntranse moitas veces nadando ao longo do fondo do oc\u00e9ano, espreitando \u00e1s s\u00faas presas. Utilizan a s\u00faa cabeza como unha arma m\u00e1is para cazar.\nReproduci\u00f3n.\nOs tibur\u00f3ns martelo s\u00f3 se reproducen unha vez ao ano e, en xeral, esta funci\u00f3n prod\u00facese cando o macho morde \u00e1 femia con violencia at\u00e9 que ela acepta aparearse con el. Ao igual que notros tibur\u00f3ns, a fecundaci\u00f3n \u00e9 interna e o esperma masculino transf\u00edrese \u00e1 femia a trav\u00e9s dun dos dous \u00f3rganos copuladores do macho.\nSon ovoviv\u00edparos. Os embri\u00f3ns ao principio mant\u00e9\u00f1ense a expensas do saco vitelino e, cando a subministraci\u00f3n da xema do ovo se esgota, o empobrecido saco vitelino transf\u00f3rmase nunha estrutura similar a unha placenta dos mam\u00edferos (chamada \"saco vitelino placenta\" ou \"pseudoplacenta\"), a trav\u00e9s da cal a nai proporciona o alimento ao embri\u00f3n at\u00e9 o nacemento.\nUnha vez que os tibur\u00f3ns martelo nacen, non son atendidos polos pais. En xeral as camadas son de 12 a 15 cr\u00edas, a excepci\u00f3n do tibur\u00f3n martelo xigante, que ten de 20 a 40 cr\u00edas.\nTaxonom\u00eda.\nOs esf\u00edrnidos incl\u00faen dous x\u00e9neros e nove especies:\nEn Galicia.\nEn augas pr\u00f3ximas \u00e1 nosa comunidade tan s\u00f3 aparece citada a especie \"Spyrna zygaena\". "}
{"id": "229967", "revid": "22795", "url": "https://gl.wikipedia.org/wiki?curid=229967", "title": "Sphyrnidae", "text": ""}
{"id": "229968", "revid": "23204", "url": "https://gl.wikipedia.org/wiki?curid=229968", "title": "Adelsfana", "text": "Adelsfana era unha unidade regular de cabaler\u00eda sueca, a s\u00faa orixe est\u00e1 na Ordenanza de Alsn\u00f6 (1280) na que o rei ordenaba \u00e1 nobreza asistirlle na guerra por medio de homes e cabalos a cambio dos seus privilexios, e ao primeiro era recrutada e financiada pola nobreza.\nDesenvolvemento.\nEn 1565 o rei Erik XIV organ\u00edzaa como unha unidade regular co nome de \"Adelsrytteriet\" (cabaler\u00eda nobre) e en 1571 adoptou o nome de Adelsfana, a s\u00faa organizaci\u00f3n variou ao longo do tempo, pero os oficiais sempre hab\u00edan de pertencer \u00e1 nobreza e o seu tama\u00f1o correspond\u00eda a un pequeno rexemento de cabaler\u00eda, en 1634 aparece na primeira constituci\u00f3n de Suecia como un dos rexementos da cabaler\u00eda sueca. Ata 1640 estivo formada por tres compa\u00f1\u00edas en Suecia e Finlandia, e nese ano aumentou unha m\u00e1is quedando en 5 en 1658 logo da anexi\u00f3n de Escania e fix\u00e1ndose finalmente en 6 en 1680 pero en \u00e9pocas de paz s\u00f3 os oficiais estaban en servizo. En 1702 durante a Gran Guerra do Norte o rexemento serviu nas provincias b\u00e1lticas e en 1706 tomou parte na batalla de Fraustadt e en 1709 na de Perevolchna que rematou na desfeita sueca e na rendici\u00f3n das tropas superviventes, inclu\u00edndo a adeslsfana aos rusos. A partir de 1718 o rexemento quedou desartellado na pr\u00e1ctica, reun\u00edndose por \u00faltima vez en 1743, a\u00ednda que cobrando os oficiais os seus salarios ata 1809, pero oficialmente seguiu a existir ata 1901."}
{"id": "229969", "revid": "38330", "url": "https://gl.wikipedia.org/wiki?curid=229969", "title": "Cabaler\u00eda", "text": ""}
{"id": "229970", "revid": "89787", "url": "https://gl.wikipedia.org/wiki?curid=229970", "title": "Segunda divisi\u00f3n espa\u00f1ola 1955/56", "text": "A tempada 1955\u201356 da Segunda Divisi\u00f3n Espa\u00f1ola de f\u00fatbol foi a 24\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. CA Osasuna, Real Ja\u00e9n, CD Condal e Real Zaragoza ascenderon a Primeira Divisi\u00f3n ao mesmo tempo que AD Plus Ultra descendeu a Terceira Divisi\u00f3n. Non houbo descensos directos xa que \u00e1 tempada seguinte ampliouse o n\u00famero de equipos participantes na categor\u00eda a 40.\nAo finalizar esta tempada e a ra\u00edz da eliminaci\u00f3n do Protectorado espa\u00f1ol de Marrocos os equipos correspondentes a este territorio que competian na Segunda Divisi\u00f3n Espa\u00f1ola ou ben se fusionaron con equipos lindantes a\u00ednda en territorio espa\u00f1ol ou pasaron a competir na Liga de F\u00fatbol de Marrocos.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;\nPromoci\u00f3n de ascenso.\n&lt;br&gt;\n1 \"O Espa\u00f1a Industrial renuncia \u00e1 s\u00faa condici\u00f3n de filial do FC Barcelona para poder disputar a seguinte tempada en Primeira Divisi\u00f3n baixo o nome de CD Condal.\"\nPromoci\u00f3n de permanencia.\nDisputada a dobre partido entre os dous \u00faltima clasificados de cada grupo de Segunda Divisi\u00f3n e os segundos clasificados de cada unha das catro liguillas finais de ascenso dende Terceira Divisi\u00f3n."}
{"id": "229971", "revid": "839", "url": "https://gl.wikipedia.org/wiki?curid=229971", "title": "Sphyrna", "text": "Sphyrna \u00e9 o x\u00e9nero tipo da familia dos esf\u00edrnidos (\"Sphyrnidae\"), que comprende 8 especies actuais de tibur\u00f3ns martelo dos nove cos que conta a familia.\nEspecies.\nEste x\u00e9nero comprende as seguintes especies:\nUnha pos\u00edbel nova especie, pr\u00f3xima a \"Sphyrna lewini\" foi descuberta en 2006 nas augas do Atl\u00e1ntico noroeste, pero a\u00ednda non foi denominada nin clasificada.&lt;br&gt;O seu descubridor, o profesor Joe Quattro da Universidade de Carolina do Sur, describiuna como \"cr\u00edptica\"."}
{"id": "229972", "revid": "89787", "url": "https://gl.wikipedia.org/wiki?curid=229972", "title": "Mirrors", "text": "Mirrors \u00e9 unha banda inglesa de synthpop procedente de Brighton e formada no ano 2008. O grupo est\u00e1 composto por James New (voces principais e sintetizadores), James Arguile (sintetizadores) e Josef Page (bater\u00eda electr\u00f3nica). Eles prefiren describir a s\u00faa m\u00fasica como \"soul electr\u00f3nico\" e \"pop noir\", sendo os seus princpais instrumentos os sintetizadores anal\u00f3xicos.\nA s\u00faa concepci\u00f3n de m\u00fasica pop dominada por sintetizadores adoita a ser comparada co son de bandas como Kraftwerk, Orchestral Manoeuvres in the Dark, Depeche Mode e Blancmange. Mirrors publicou o seu \u00e1lbum de estrea, \"Lights and Offerings\", en febreiro do ano 2011, e este foi promocionado cun feixe de sinxelos entre 2010 e 2011."}
{"id": "229973", "revid": "865", "url": "https://gl.wikipedia.org/wiki?curid=229973", "title": "Chapel Club", "text": "Chapel Club foi unha banda inglesa de synthpop procedente de Londres e formada polo vocalista Lewis Bowman, o bater\u00eda Rich Mitchell, o baixista Liam Arklie e os teclistas Michael Hibbert e Alex Parry.\nA banda deixou o selo de Universal Polydor Records en marzo de 2012 tras desfacerse do seu anterior son indie rock, que describira \u00e1 banda como \"melanc\u00f3lica, maxestuosa e magnificiente\" polo seu enfoque electr\u00f3nico do pop usando samples e sintetizadores. O segundo e derradeiro \u00e1lbum da banda, \"Good Together\", foi editado a trav\u00e9s de Ignition Records en 2013.\nA banda anunciou a s\u00faa separaci\u00f3n o d\u00eda 17 de outubro de 2013 nun concerto na St Pancras Old Church de Londres."}
{"id": "229975", "revid": "89787", "url": "https://gl.wikipedia.org/wiki?curid=229975", "title": "Segunda divisi\u00f3n espa\u00f1ola 1954/55", "text": "A tempada 1954\u201355 da Segunda Divisi\u00f3n Espa\u00f1ola de f\u00fatbol foi a 23\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Cultural Leonesa e Real Murcia ascenderon a Primeira Divisi\u00f3n ao tempo que Real Avil\u00e9s, Levante UD, Balomp\u00e9dica Linense e CD Juvenil descenderon a Terceira Divisi\u00f3n.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;\nPromoci\u00f3n de ascenso.\n&lt;br&gt;\nPromoci\u00f3n de permanencia.\nNesta tempada non se disputou fase de ascenso, ascenderon directamente a Segunda Divisi\u00f3n os ga\u00f1adores dos catro grupos da fase final de ascenso a Segunda."}
{"id": "229976", "revid": "23204", "url": "https://gl.wikipedia.org/wiki?curid=229976", "title": "Theodore Nicholas Gill", "text": "Theodore Nicholas Gill, nado o 21 de marzo de 1837 e finado o 25 de setembro de 1914, foi un icti\u00f3logo, paleont\u00f3logo e bibliotecario estadounidense.\nTraxectoria.\nNaceu en Nova York educ\u00e1ndose con titores privados. Gill mostrou un interese precoz pola historia natural.\nAxudou a J. Carson Brevoort a clasificar as s\u00faas colecci\u00f3ns de entomolox\u00eda e ictiolox\u00eda antes de marchar a Washington en 1863 para traballar no Instituto Smithsoniano.\nEspecializouse en catalogar mam\u00edferos, peixes e moluscos, sen que iso lle restase interese polo estudo doutros tipos de animais. Foi bibliotecario do Instituto Smithsoniano e axudante da Biblioteca do Congreso dos Estados Unidos.\nAdemais, foi profesor de zoolox\u00eda na Universidade \"George Washington\". Tam\u00e9n foi membro do \"Club Megatherium\" do Instituto Smithsoniano en Washington.\nAs\u00ed mesmo, foi presidente da Asociaci\u00f3n Americana para o Progreso da Ciencia en 1897.\nObras.\nAdemais de 400 documentos sobre temas cient\u00edficos, as s\u00faas principais obras incl\u00faen: "}
{"id": "229977", "revid": "22795", "url": "https://gl.wikipedia.org/wiki?curid=229977", "title": "Theodore Gill", "text": ""}
{"id": "229979", "revid": "5132", "url": "https://gl.wikipedia.org/wiki?curid=229979", "title": "SX Lucense", "text": ""}
{"id": "229980", "revid": "5863", "url": "https://gl.wikipedia.org/wiki?curid=229980", "title": "Sociedade Ximn\u00e1stica Lucense", "text": "A Sociedade Ximn\u00e1stica Lucense (en castel\u00e1n: \"Sociedad Gimn\u00e1stica Lucense\"), co\u00f1ecida como Ximn\u00e1stica foi un equipo de f\u00fatbol galego da cidade de Lugo. Fundado en 1942 e desaparecido en 1952 foi o xermolo, xunto co Club Deportivo Polvor\u00edn, do actual Club Deportivo Lugo. Chegou a competir durante tres dos seus nove anos de historia na Segunda Divisi\u00f3n.\nHistoria.\nA Sociedade Ximn\u00e1stica Lucense fundouse en 1943, entre outros por Felisindo Rodr\u00edguez Caride, nacendo da fusi\u00f3n de dous equipos da cidade: a Sociedade Ximn\u00e1stica Raio e o Club de Lugo. Un ano despois da s\u00faa fundaci\u00f3n a Ximn\u00e1stica lograba o seu primeiro t\u00edtulo, a Copa Galicia, e tan s\u00f3 catro anos despois consegu\u00eda ascender \u00e1 Segunda Divisi\u00f3n, \u00e9poca na que a\u00ednda non exist\u00eda a Segunda Divisi\u00f3n B e a Primeira Divisi\u00f3n estaba limitada a dezaseis equipos. Este ascenso da Ximn\u00e1stica tivo tres art\u00edfices principais: Anxo Carro Crespo, Jos\u00e9 P\u00e1ramo Fern\u00e1ndez e Paco Rivera Manso. Por\u00e9n o equipo s\u00f3 se mantivo tres tempadas na categor\u00eda:\nA tempada seguinte, despois do descenso \u00e1 Terceira Divisi\u00f3n, comezou cunha avultada derrota, perdendo por 9-1 nun amigable contra o Celta de Vigo. Este mesmo ano, debido aos axustes da FEF nas categor\u00edas, pese a descender da Segunda Divisi\u00f3n tivo que xogar pola permanencia en Terceira, o que puido chegar a supo\u00f1er o descenso de d\u00faas categor\u00edas nun s\u00f3 ano. Con todo conseguiu manterse, a\u00ednda que iso non evitou a desaparici\u00f3n do equipo ao ano seguinte, sendo presidente Rafael Sarandeses. O \u00faltimo partido da Sociedade xogouse en Badalona, onde os lucense perderon por 3-0, xogando ese encontro: Prego; Andr\u00e9u, Tito, Mantido; Otero, Fiestas; Avelino, Antonio, S\u00e1ez, Fraga e Ezcurra. Con respecto ao campionato de Copa, a Ximn\u00e1stica participou en catro ocasi\u00f3ns, chegando at\u00e9 a quinta rolda na edici\u00f3n de 1947/48.\nCara ao Club Deportivo Lugo.\nTrala desaparici\u00f3n da Ximn\u00e1stica e a crise do Polvor\u00edn, ambas por motivos econ\u00f3micos, un grupo de seareiros locais, encabezados por Armando Rodr\u00edguez, fundar\u00edan o co\u00f1ecido como Lugo Sociedade Cultural. Este club, fundando en lembranza do antigo Lugo Sport Club, tentar\u00eda ser o sucesor dos \u00e9xitos da Lucense. Por\u00e9n, non tivo moito \u00e9xito a nivel deportivo. O club xogou no campo dos Mi\u00f1\u00f3ns, e vestiu con camisola branca, cruzada por unha franxa diagonal azul, e pantal\u00f3n da mesma cor. Ante tal situaci\u00f3n as directivas tanto da Ximn\u00e1stica como do Polvor\u00edn, xunt\u00e1ronse de urxencia para manter conversas e, mediante asemblea extraordinaria, acordar fusionarse entre si. C\u00f3mpre aclarar que o equipo resultante desta operaci\u00f3n non foi nin unha excisi\u00f3n nin unha continuaci\u00f3n, sen\u00f3n que \u00e9 como club de novo rexistro e con estatuto propio: o Club Deportivo Lugo."}
{"id": "229982", "revid": "5863", "url": "https://gl.wikipedia.org/wiki?curid=229982", "title": "Caixa Rural Galega", "text": "Caixa Rural Galega, Sociedad Cooperativa de Cr\u00e9dito Limitada Gallega \u00e9 unha entidade bancaria que funciona baixo o modelo de cooperativa de cr\u00e9dito. O seu domicilio social est\u00e1 en Lugo.\nPos\u00fae 47 sucursais en Galicia; 33 na provincia de Lugo, 6 na de Ourense, 3 na da Coru\u00f1a e 5 na de Pontevedra. Emprega 152 persoas a tempo completo (2018) e ten 67.000 clientes e arredor de 16.000 persoas socias. Desde 1987 \u00e9 a patrocinadora principal do club de atletismo Lucus Caixa Rural Galega.\nTras a fusi\u00f3n de Caixanova e Caixa Galicia, que tivo como resultado a venda ao grupo bancario venezolano Banesco e posterior fusi\u00f3n co Banco Etcheverr\u00eda (dando orixe a Abanca), e a venda do Banco Pastor ao Banco Popular (e posteriormente ao Banco Santander) e do Banco Gallego ao Banc Sabadell, erixiuse como a \u00fanica entidade bancaria de capital galego. Os seus valores son a ligaz\u00f3n a Galicia e a representaci\u00f3n, fronte \u00e1s grandes corporaci\u00f3ns, do modelo de caixa de aforros tradicional, de proximidade, e \u00e9tica.\nHistoria e caracter\u00edsticas.\nO seu xerme foi a Caja Central de Ahorros y Pr\u00e9stamos de Lugo, creada en 1966 polos Sindicatos Cat\u00f3licos Agrarios coa finalidade de dotar dun instrumento financeiro ao sector agrario da provincia. En 1979 inaugurou os servizos centrais na r\u00faa Montero R\u00edos de Lugo, onde a\u00ednda contin\u00faa a s\u00faa sede actualmente. M\u00e1is tarde, nos anos 80-90 e coindicindo coa conformaci\u00f3n e consolidaci\u00f3n do Grupo Caja Rural, tomou o nome de 'Caixa Rural de Lugo'. Xa a finais da d\u00e9cada dos 90, a apertura dunha sucursal en Melide (A Coru\u00f1a) marcou o inicio da expansi\u00f3n a toda Galicia, mais non foi at\u00e9 2001 cando adoptou a marca actual. Naquel momento xa era a \u00fanica Caixa Rural que continuaba activa en Galicia, por causa da compra das Caixas Rurais da Coru\u00f1a, Pontevedra e Ourense por Caixa Galicia.\nActualmente a s\u00faa estratexia de expansi\u00f3n pasa por abrir novas oficinas nas provincias atl\u00e1nticas, onde menos presenza ten. A \u00fanica grande cidade na que a\u00ednda non est\u00e1 presente \u00e9 Ferrol. En 2016 celebrou o seu 50 aniversario usando o lema \"50 anos compromet\u00e9ndonos con Galicia\", publicando o libro \"50 anos cos p\u00e9s na terra\" e estreando o seu primeiro v\u00eddeo promocional con testemu\u00f1os dos primeiros clientes da entidade.\nA s\u00faa estrutura organizativa ten como principal \u00f3rgano a Asemblea Xeral, que escolle o Consello Reitor (formado pola Presidencia, Vicepresidencia, Secretar\u00eda e nove vogal\u00edas). O cargo m\u00e1is importante \u00e9 o de Presidencia e dela depende a Direcci\u00f3n Xeral, de que dependen \u00e1 s\u00faa vez os restantes \u00f3rganos de decisi\u00f3n. O seu primeiro presidente foi o avogado Antonio Ros\u00f3n e estivo no cargo at\u00e9 1986. Nesa altura foi substitu\u00eddo por Jos\u00e9 Mar\u00eda Pardo Montero, dirixindo este a entidade durante case 30 anos at\u00e9 o seu falecemento en 2015. Ent\u00f3n foi relevado no cargo polo profesor, membro do Consello Reitor da Caixa e do Consello Galego de Cooperativas Manuel Varela L\u00f3pez.\n\u00c9 unha das socias do Grupo Caja Rural. Esta uni\u00f3n perm\u00edtelle ofertar todo tipo de produtos financeiros e compartir custos, xa que os investimentos en inform\u00e1tica ou novos soportes son compartidos entre todos os membros. Os sistemas xiran arredor da empresa Rural Servicios Inform\u00e1ticos, cuxa marca principal \u00e9 Ruralvia. Nela engl\u00f3banse os servizos de banca a distancia, ofrecendo unha versi\u00f3n de escritorio, aplicaci\u00f3ns para m\u00f3biles e tabletas e servizos como o pago sen contacto a trav\u00e9s da tecnolox\u00eda NFC. Da xesti\u00f3n dos seguros comercializados polos membros oc\u00fapase a empresa Rural Grupo Asegurador (Seguros RGA), mentres que Gescooperativo \u00e9 quen xestiona os fondos de investimento. O Grupo tam\u00e9n pos\u00fae a Asociaci\u00f3n Espa\u00f1ola de Cajas Rurales, que serve como instrumento de coordinaci\u00f3n e debate entre as Caixas asociadas.\nO seu c\u00f3digo SWIFT \u00e9 BCOEESMM070."}
{"id": "229983", "revid": "39164", "url": "https://gl.wikipedia.org/wiki?curid=229983", "title": "Ralph Norman", "text": ""}
{"id": "229984", "revid": "39164", "url": "https://gl.wikipedia.org/wiki?curid=229984", "title": "Angell Lane", "text": ""}
{"id": "229985", "revid": "39164", "url": "https://gl.wikipedia.org/wiki?curid=229985", "title": "Norman Lane", "text": ""}
{"id": "229986", "revid": "39164", "url": "https://gl.wikipedia.org/wiki?curid=229986", "title": "James Whyte", "text": ""}
{"id": "229988", "revid": "1131", "url": "https://gl.wikipedia.org/wiki?curid=229988", "title": "IFEVI", "text": "O Instituto Feiral de Vigo (IFEVI) \u00e9 un complexo multifuncional utilizado para todo tipo de celebraci\u00f3ns; concertos, eventos deportivos, feiras internacionais, nacionais ou locais, competici\u00f3ns, conferencias, convenci\u00f3ns etc.\nDisp\u00f3n de 3 pavill\u00f3ns, 5 salas de reuni\u00f3ns, dous recibidores, unha sala de xuntas cunha capacidade m\u00e1xima de 30 persoas, un auditorio con 506 butacas, unha cafetar\u00eda, un autoservizo, un restaurante e un aparcadoiro con capacidade para 2200 veh\u00edculos.\nEst\u00e1 situado en Coto Grande (Cabral), nos arrabaldes de Vigo, a 300 metros do Aeroporto de Peinador. Disp\u00f3n dunha sa\u00edda directa dende a Autoestrada do Atl\u00e1ntico AP-9."}
{"id": "229989", "revid": "39164", "url": "https://gl.wikipedia.org/wiki?curid=229989", "title": "A. Briand", "text": ""}
{"id": "229990", "revid": "39164", "url": "https://gl.wikipedia.org/wiki?curid=229990", "title": "Coluche", "text": ""}
{"id": "229991", "revid": "39164", "url": "https://gl.wikipedia.org/wiki?curid=229991", "title": "Michel G\u00e9rard Joseph Colucci", "text": ""}
{"id": "229992", "revid": "43749", "url": "https://gl.wikipedia.org/wiki?curid=229992", "title": "M. Tomsky", "text": ""}
{"id": "229993", "revid": "12452", "url": "https://gl.wikipedia.org/wiki?curid=229993", "title": "N. Chernyshevsky", "text": ""}
{"id": "229994", "revid": "39164", "url": "https://gl.wikipedia.org/wiki?curid=229994", "title": "Polydor", "text": ""}
{"id": "229995", "revid": "39164", "url": "https://gl.wikipedia.org/wiki?curid=229995", "title": "James W. B.", "text": ""}
{"id": "229996", "revid": "39164", "url": "https://gl.wikipedia.org/wiki?curid=229996", "title": "Dassin", "text": ""}
{"id": "229998", "revid": "15490", "url": "https://gl.wikipedia.org/wiki?curid=229998", "title": "Editorial SEPT", "text": "A editorial SEPT (Sociedade de Estudos, Publicaci\u00f3ns e Traballos), \u00e9 unha editorial fundada en Santiago de Compostela en 1966 co obxectivo de editar e difundir publicaci\u00f3ns de car\u00e1cter relixioso, cultural, informativo, social e econ\u00f3mico. Ten o seu domicilio en Vigo.\nHistoria e caracter\u00edsticas.\nA primeira reuni\u00f3n de cara \u00e1 s\u00faa fundaci\u00f3n tivo lugar en Santiago de Compostela o 24 de xullo de 1965, se ben non se creou formalmente at\u00e9 1966. Foi o primeiro grupo editorial en editar a Biblia en galego. Foron os seus presidentes Xaime Illa Couto, Domingo Fern\u00e1ndez del Riego e Alfonso Zulueta de Haz.\nO seu significado pode resumirse nesta cita de Andr\u00e9s Torres Queiruga na s\u00faa colaboraci\u00f3n no libro \"Los Gallegos\":"}
{"id": "229999", "revid": "1888", "url": "https://gl.wikipedia.org/wiki?curid=229999", "title": "SEPT", "text": ""}
{"id": "230000", "revid": "5863", "url": "https://gl.wikipedia.org/wiki?curid=230000", "title": "Mag\u00e1n, Estacas, Cuntis", "text": "Mag\u00e1n \u00e9 un lugar da parroquia de Estacas, no concello pontevedr\u00e9s de Cuntis, na comarca de Caldas. Segundo o INE, en 2011 ti\u00f1a 123 habitantes (69 mulleres e 54 homes), o que sup\u00f3n unha diminuci\u00f3n con respecto ao ano 1999 cando ti\u00f1a 171 habitantes."}
{"id": "230001", "revid": "98629", "url": "https://gl.wikipedia.org/wiki?curid=230001", "title": "Ado Birk", "text": "Ado Birk, nado o 14 de novembro de 1883 e finado o 2 de febreiro de 1942, foi un pol\u00edtico e diplom\u00e1tico estoniano, que foi primeiro ministro do seu pa\u00eds durante tres d\u00edas, do 28 ao 30 de xullo de 1920.\nTraxectoria.\nAdo Birk naceu nunha aldea do concello de Tarvastu, estudou no Seminario Teol\u00f3xico Ortodoxo de Riga (1894-1905) e proseguiu estudos na Academia Teol\u00f3xica de San Petersburgo e nas facultades de dereito das universidades de Tartu (1907\u20131908), San Petersburgo (1908\u20131911) e Leipzig (1911). Entre 1911 e 1912 foi o director da Oficia Estat\u00edstica de Tallin e de 1912 ata 1917 traballou como procurador no bufete do avogado Jaan Poska ao tempo que desde 1913 entraba na pol\u00edtica como concelleiro en Tallin. Membro Asemblea Provincial Estoniana polo Partido Radical Democr\u00e1tico de Estonia, foi o seu secretario interino en xullo de 1917, foi logo nomeado representante de Estonia en Helsinqui en 1918 ata que en novembro mesmo ano foi elixido presidente da Asemblea Provincial e do Comit\u00e9 Xeral de Elecci\u00f3ns da Asemblea Constitu\u00ednte. Como membro do Partido Popular Estoniano foi desde 1919 ata 1920 foi vicepresidente da Asemblea Constitu\u00ednte e ministro de asuntos exteriores, primeiro ministro durante tres d\u00edas de xullo de 1920 pero a falta de apoio parlamentario botou abaixo o goberno, volveu ao posto de ministro ata o 26 de outubro, elixido deputado no I Parlamento (1920-1922), foi de novo ministro de exteriores en 1925. Birk foi tam\u00e9n presidente da Sociedade de Bombeiros Voluntarios de Tallin (1917-1924) e presidente da Uni\u00f3n de Bombeiros Estonianos (1919-1922).\nEntre 1922 e 1926 foi ministro plenipotenciario de Estonia na Uni\u00f3n Sovi\u00e9tica, e como entrou a primeiros de 1926 en conflito co ministro de asuntos exteriores estoniano, e rexeitou volver tras o seu cesamento. No ver\u00e1n de 1926 caeu v\u00edtima da provocaci\u00f3n do servizo secreto sovi\u00e9tico, a GPU e entrou na cadea en Rusia, tras sa\u00edr do c\u00e1rcere volveu a Estonia en 1927 pero foi acusado de pasar informaci\u00f3n secreta \u00e1 URSS e en novembro foi \u00e1 prisi\u00f3n, en novembro de 1927 o Tribunal de Tallinn-Haapsalu absolveuno. Deixou a pol\u00edtica e traballou como empresario, activo membro da Igrexa Ortodoxa Apost\u00f3lica Estoniana foi o seu secretario ecum\u00e9nico (1939-1940). Durante a segunda guerra mundial arrestouno a NKVD sovi\u00e9tica e o 14 de xu\u00f1o de 1941 no campo de prisioneiros de Sosva (Urais) foi sentenciado a morte, morrendo antes de executarse a condena."}
{"id": "230002", "revid": "1987", "url": "https://gl.wikipedia.org/wiki?curid=230002", "title": "Arma de fogo", "text": "Unha arma de fogo \u00e9 aquel instrumento que lanza un ou m\u00faltiples proxect\u00eds, xeralmente s\u00f3lidos, a alta velocidade e a unha longa distancia grazas \u00e1 presi\u00f3n orixinada por unha explosi\u00f3n orixinada pola queima dun propelente confinado. O termo \"arma de fogo\" apl\u00edcase unicamente aos dispositivos que despiden gas a alta presi\u00f3n tras unha reacci\u00f3n qu\u00edmica de combusti\u00f3n dentro do mesmo dispositivo; deste xeito ad\u00f3itase exclu\u00edr como \"armas de fogo\" aos dispositivos que propulsan proxect\u00eds por medio de aire ou CO2 almacenadas a presi\u00f3n por outros medios, as cales en cambio t\u00e9ndese a clasificar como arma pneum\u00e1tica, a\u00ednda que nalg\u00fans pa\u00edses como Alema\u00f1a, o Canad\u00e1 e o Xap\u00f3n clasif\u00edcanas como armas de fogo. As armas de fogo poden ser levadas a man como no caso dos fus\u00eds, carabinas e pistolas, ent\u00f3n os proxect\u00eds denom\u00ednanse balas, as cales non adoitan conter explosivos no interior. No caso de armamento m\u00e1is pesado ou de artiller\u00eda, como \u00e9 o caso de can\u00f3ns, lanzagranadas etc. os proxect\u00eds levan carga explosiva.\nDurante varios s\u00e9culos, desde finais do Renacemento tard\u00edo as armas de fogo convert\u00e9ronse nas armas predominantes da humanidade, producindo cambios profundos na arte militar.\nUtil\u00edzanse para atacar ou para defenderse, a\u00ednda que tam\u00e9n \u00e9 corrente o seu uso na caza ou simplemente de xeito l\u00fadico. Por efecto da combusti\u00f3n as armas de fogo dil\u00e1tanse e desg\u00e1stanse e polo que deben ter un mantemento coidadoso.\nHistoria.\nAs armas de fogo son ferramentas que foron creadas para dar morte a distancia, xa sexa en ataque ou defensa, ou como ferramenta letal de cacer\u00eda. A longa historia das antigas armas de fogo vai ligada \u00e1s innovaci\u00f3ns tanto para mellorar a portabilidade como para mellorar a seguridade do propio tirador as\u00ed como para facela m\u00e1is mort\u00edfera. Ao principio as armas de fogo eran pouco fiables e inseguras, pero han ir evolucionando ata alcanzar un nivel de utilidade e practicidade que as converteron nun dos medios m\u00e1is eficaces para ferir, asasinar ou cazar que ademais pode utilizarse noutro tipo de actividades humanas como, por exemplo, o deporte. \nOrixes das armas de fogo.\nDesde o s\u00e9culo XI co\u00f1ec\u00edanse na China mesturas pirot\u00e9cnicas de salitre, carb\u00f3n e xofre que foron empregadas como explosivos de escasa potencia, e existen tam\u00e9n testemu\u00f1os do s\u00e9culo XIII que revelan como algunhas das mencionadas mesturas foron utilizadas como propelentes en armas rudimentarias de bamb\u00fa que lanzaban diversos proxect\u00eds.\nAs primeiras armas de fogo primitivas invent\u00e1ronse cara ao ano 1250 d.C. na China, cando a lanza de lume port\u00e1til (un tubo de bamb\u00fa ou metal que pod\u00eda disparar p\u00f3lvora acesa) combinouse con proxect\u00eds como chatarra, anacos de porcelana rota ou dardos/frechas.\nUnha das primeiras representaci\u00f3ns dunha arma de fogo \u00e9 unha escultura atopada nunha cova en Sichuan, China. A escultura data do s\u00e9culo XII e representa unha figura que porta unha bombarda en forma de vaso, da que saen chamas e unha bala de can\u00f3n. A arma m\u00e1is antiga que se conserva, un can\u00f3n de man de bronce, datouse en 1288 porque se descubriu nun sitio arqueol\u00f3xico do actual distrito de Acheng, Heilongjiang, China, onde a obra hist\u00f3rica do \"Yuanshi\" (1370) recolle que se libraron batallas naquela \u00e9poca. A arma de fogo ti\u00f1a un can\u00f3n de 6,9 polgadas de 1 polgada de di\u00e1metro, unha c\u00e1mara de 2,6 polgadas para a p\u00f3lvora e unha toma para o mango da arma de fogo. Ten 13,4 polgadas de longo e pesa 7,8 libras sen o mango, que estar\u00eda feito de madeira.\nA p\u00f3lvora e o co\u00f1ecemento do seu emprego explosivo ou propulsivo chegou a Europa da man dos cient\u00edficos \u00e1rabes entre finais do s\u00e9culo XIII a principios do s\u00e9culo XIV d.C., onde a referencia m\u00e1is antiga atop\u00e1mola no tratado de Marco Greco, que describe a composici\u00f3n da p\u00f3lvora negra. \nOs \u00e1rabes e os mamelucos xa ti\u00f1an armas de fogo a finais do s\u00e9culo XIII. Os europeos obtiveron armas de fogo no s\u00e9culo XIV. Existen referencias m\u00e1is concretas nun manuscrito de Walter de Milemete, capel\u00e1n de Eduardo III de Inglaterra, que se remonta a 1326 e no que aparece o debuxo do que \u00e9 inequivocamente un primitivo can\u00f3n. Tam\u00e9n se conserva un documento florentino datado o 11 de febreiro de 1326 no que se trata da adquisici\u00f3n de proxect\u00eds e can\u00f3ns met\u00e1licos: \u00ab\"pilas seu palloctas f\u00e9rreas et can\u00f3ns de metallo\"\u00bb. Os coreanos adoptaron as armas de fogo dos chineses no s\u00e9culo XIV. Con todo, \u00e9 a partir da segunda metade do s\u00e9culo XIV\u00a0d.\u00a0C. que se rexistraron as maiores e m\u00e1is frecuentes referencias ao uso b\u00e9lico das armas de fogo, das que as primeiras en desenvolverse foron as armas port\u00e1tiles, que son aquelas armas que poden ser facilmente empregadas e transportadas por unha soa persoa. Os iranianos (os primeiros for\u00f3n a tribo dos Ak Koyunlu e os saf\u00e1vidas) e os indios (os primeiros for\u00f3n os mogoles) obtiv\u00e9ronas a m\u00e1is tardar no s\u00e9culo XV, dos turcos otom\u00e1ns. A xente do arquip\u00e9lago Nusantara do sueste asi\u00e1tico utilizou o arcabuz longo polo menos no \u00faltimo cuarto do s\u00e9culo XV.\nA tecnolox\u00eda das armas de fogo no Sueste asi\u00e1tico mellorou a\u00ednda m\u00e1is despois da captura portuguesa de Malaca (1511). A partir de 1513, as tradici\u00f3ns da fabricaci\u00f3n de armas xermano-bohemias fusion\u00e1ronse coas tradici\u00f3ns turcas de fabricaci\u00f3n de armas. Isto deu lugar \u00e1 tradici\u00f3n indo-portuguesa de mechas. Os artes\u00e1ns indios modificaron o dese\u00f1o introducindo unha culata moi curta, case semellante a unha pistola, que se suxeitaba contra a meixela, non no ombreiro, cando apuntaban. Tam\u00e9n reduciron o calibre e fixeron que a arma fose m\u00e1is lixeira e equilibrada. Este foi un \u00e9xito para os portugueses, que loitaron moito a bordo de barcos e embarcaci\u00f3ns fluviais, e valoraron esta arma m\u00e1is compacta. Os inventores de armas de Malaca, comparados por estar ao mesmo nivel que os de Alema\u00f1a, adaptaron rapidamente estas novas armas de fogo, e as\u00ed apareceu un novo tipo de arcabuz, o istinggar. Os xaponeses non adquiriron armas de fogo ata o s\u00e9culo XVI, e foron dos portugueses m\u00e1is que dos chineses.\nO desenvolvemento das armas de fogo acelerouse durante os s\u00e9culos XIX e XX. A retrocarga converteuse m\u00e1is ou menos nun est\u00e1ndar universal para a recarga da maior\u00eda das armas de fogo de man e contin\u00faao s\u00e9ndo con algunhas excepci\u00f3ns notables (como os morteiros). En lugar de cargar cartuchos individuais en armas, adopt\u00e1ronse cargadores con varias munici\u00f3ns, que axudaban \u00e1 recarga r\u00e1pida. Os mecanismos de disparo autom\u00e1ticos e semiautom\u00e1ticos significaban que un s\u00f3 soldado pod\u00eda disparar moitas m\u00e1is balas nun minuto do que un arma antiga pod\u00eda disparar ao longo dunha batalla. A utilizaci\u00f3n de pol\u00edmeros e aliaxes no desenvolvemento das armas de fogo fixo que estas fosen cada vez m\u00e1is lixeiras e, por tanto, m\u00e1is f\u00e1ciles de despregar. A munici\u00f3n cambiou ao longo dos s\u00e9culos, pasando de simples proxect\u00eds met\u00e1licos en forma de bola que tremian polo can\u00f3n a balas e cartuchos fabricados con alta precisi\u00f3n. Especialmente no s\u00e9culo pasado, puxose especial atenci\u00f3n na precisi\u00f3n e na visi\u00f3n para que as armas de fogo foran moito m\u00e1is precisas. Por\u00e9n, m\u00e1is que calquera factor \u00fanico, as armas de fogo proliferaron debido \u00e1 chegada da produci\u00f3n en masa, permitindo aos fabricantes de armas producir grandes cantidades de armamento cun est\u00e1ndar constante.\nAs velocidades das balas aumentaron co uso dunha \"camisa\" de metal como o cobre ou aliaxes de cobre que cubr\u00edan un n\u00facleo de chumbo e permit\u00edan que a bala se deslizase polo can\u00f3n con m\u00e1is facilidade que o chumbo s\u00f3. Estas balas denom\u00ednanse como \"camisa de metal completo\" (FMJ siglas en ingl\u00e9s). Tales balas FMJ te\u00f1en menos probabilidades de fragmentarse no impacto e son m\u00e1is propensas a atravesar un obxectivo mentres transmiten menos enerx\u00eda. Por tanto, as balas FMJ causan menos dano aos tecidos que as balas sen camisa que se expallan. Isto levou \u00e1 s\u00faa adopci\u00f3n para uso militar polos pa\u00edses adheridos aos Convenio da Haia de 1899.\nDito isto, o principio b\u00e1sico detr\u00e1s do funcionamento das armas de fogo permanece inalterado ata hoxe. Un mosquete de hai varios s\u00e9culos a\u00ednda \u00e9 similar, a\u00ednda que con menos precisi\u00f3n e rapidez, en principio a un rifle moderno, que utiliza a expansi\u00f3n de gases para impulsar proxect\u00eds a longas distancias.\nTipos de armas de fogo.\nUnha caracter\u00edstica importante nun arma de fogo \u00e9 tam\u00e9n o tipo de \u00e1nima, o interior do can\u00f3n. De se unha arma \u00e9 de \u00e1nima lisa ou \u00e1nima raiada dependen moitas caracter\u00edsticas importantes para a s\u00faa funci\u00f3n.\nUn arma de fogo \u00e9 unha arma de can\u00f3n a distancia que inflixe dano aos obxectivos ao lanzar un ou m\u00e1is proxect\u00eds impulsados por gas de alta presi\u00f3n en r\u00e1pida expansi\u00f3n producido pola combusti\u00f3n exot\u00e9rmica ( deflagraci\u00f3n ) dun propelente qu\u00edmico, historicamente p\u00f3lvora negra, agora p\u00f3lvora sen fume.\nNo ex\u00e9rcito, as armas de fogo clasif\u00edcanse en armas \"pesadas\" e \"lixeiras\" con respecto \u00e1 s\u00faa portabilidad por soldados de infanter\u00eda. As armas de fogo lixeiras son aquelas que poden ser transportadas facilmente por soldados de infanter\u00eda individuais (\u00e9 dicir, \"port\u00e1tiles\"), a\u00ednda que a\u00ednda poden requirir varios individuos (servidos pola tripulaci\u00f3n) para lograr unha capacidade operativa \u00f3ptima. As armas de fogo pesadas son aquelas que son demasiado grandes e pesadas para ser transportadas a p\u00e9, ou demasiado inestables contra o retroceso e, por tanto, requiren o apoio dunha plataforma de armas (por exemplo, un soporte fixo, unha carruaxe con rodas, un veh\u00edculo, un avi\u00f3n ou unha embarcaci\u00f3n acu\u00e1tica) para ser t\u00e1cticamente m\u00f3bil ou \u00fatil.\nAs armas de fogo div\u00eddense en d\u00faas categor\u00edas principais:\nEvoluci\u00f3n das armas de fogo.\nA evoluci\u00f3n produciuse no sentido de ir utilizando diferentes forzas motrices para impulsar un proxectil:\nExclu\u00edndo as armas m\u00e1is primitivas, que s\u00f3 estaban formadas por un can\u00f3n e un axuste de madeira, as antigas armas de fogo port\u00e1tiles estaban compostas por:\nO can\u00f3n: foi desde sempre a parte m\u00e1is importante e custosa da arma. Estaba formada por un tubo perfilado de xeito diverso e pechado pola s\u00faa banda posterior cun tap\u00f3n roscado.\nA culata: Era un ap\u00e9ndice que permit\u00eda a uni\u00f3n do can\u00f3n coa caixa; esta parte tam\u00e9n serv\u00eda para atacar ao inimigo corpo a corpo cando xa se disparou.\nO o\u00eddo: Comunicaba a cazoleta co interior da rec\u00e1mara, o que permit\u00eda ao fogo alcanzar a carga de lanzamento ou impulsi\u00f3n.\nA caixa: A s\u00faa misi\u00f3n era xuntar as distintas partes da arma a fin de poder utilizala comodamente, en xeral estaba feita de nogueira e \u00e1 s\u00faa vez estaba formada por: o couce, a empu\u00f1adura e o axuste que amparaba ao can\u00f3n.\nSistema de ignici\u00f3n: A s\u00faa funci\u00f3n era deflagrar a carga de p\u00f3lvora contida no can\u00f3n, e que pod\u00eda ser un sistema de mecha, de roda, de s\u00edlex ou pedernal, ou de percusi\u00f3n.\nA gornici\u00f3n: Era un conxunto de pezas accesorias destinadas a protexer e completar a arma como conxunto: o remate da empu\u00f1adura ou couce, a contraplatina ou chapilla, as gu\u00edas de baquetas, o gancho de cinto etc.\nAs armas de fogo port\u00e1tiles han ir evolucionando constantemente ata os nosos d\u00edas, sendo cada d\u00eda m\u00e1is seguras para o seu manexo, e ata o s\u00e9culo XIX a s\u00faa evoluci\u00f3n estivo moi ligada a diferentes personaxes p\u00fablicos e ao desenvolvemento dos sistemas de ignici\u00f3n.\nO primeiro sistema de ignici\u00f3n que se usou foi a \"chave de mecha\", que era un sistema no que o tirador deb\u00eda soster a arma cunha man e usar a outra para achegar unha mecha ao fog\u00f3n no momento do disparo, o que fac\u00eda que a arma tivese escasa eficacia.\nNo s\u00e9culo XV, f\u00edxose unha modificaci\u00f3n deste sistema que foi decisiva para aumentar a eficacia da arma: a incorporaci\u00f3n do \"serpent\u00edn\", que consist\u00eda nun brazo de ferro en forma de \"S\" empernado polo seu centro \u00e1 beira dereita da caixa e ao que se fixaba na s\u00faa extremidade superior un anaco de mecha empapada nunha soluci\u00f3n de nitrato pot\u00e1sico. Devandito mecanismo activ\u00e1base provocando a rotaci\u00f3n da peza ata que a mecha se po\u00f1\u00eda en contacto coa p\u00f3lvora do fog\u00f3n, que ao principio estaba situado no centro da arma e para finais do s\u00e9culo XV colocouse por raz\u00f3ns t\u00e9cnicas nunha posici\u00f3n lateral, nacendo as\u00ed \"a cazoleta\", un recept\u00e1culo en forma de culler soldado ao can\u00f3n e provisto de tapa.\nO serpent\u00edn perfeccionouse coa creaci\u00f3n doutros sistemas similares pero que eran m\u00e1is complexos e estaban m\u00e1is perfeccionados. Un deles era a \"sierpe a resorte\", que utilizaba un fiador (resorte) para ter levantada a mecha, lista para disparar, o cal permitiu que o funcionamento das armas fose m\u00e1is r\u00e1pido e se puidese constru\u00edr os primeiros arcabuces para cazar; outro sistema moi empregado foi o de \"ferrollo ou panca\", que foi o preferido para usos militares ata principios do s\u00e9culo XVIII, durante douscentos anos, debido ao s\u00faa simplicidade, robustez e baixo prezo.\nSistemas de fabricaci\u00f3n.\nAo principio, as armas de fogo fabric\u00e1banse usando d\u00faas t\u00e9cnicas distintas:\n1. Por fundici\u00f3n de ferro e lat\u00f3n que daba ao can\u00f3n da arma unha caracter\u00edstica forma de vaso, e o o\u00eddo (orificio que comunica o exterior coa rec\u00e1mara para permitir o aceso da carga de impulsi\u00f3n) era tradeado e abucinado coa finalidade de conter o cebo (fog\u00f3n).\n2. Pola forxa de ferro coa mesma t\u00e9cnica usada para fabricar toneis, utilizando certo n\u00famero de doelas soldadas e marteladas en quente que eran reforzadas por robustos cinchos para formar un rudo tubo f\u00e9rreo. Unha vez que se obstru\u00eda unha extremidade cunha forte tapa provista dun fog\u00f3n, o can\u00f3n estaba listo para montarse nun afuste ou cure\u00f1a, segundo o seu tama\u00f1o.\nClasificaci\u00f3n.\nAs armas de fogo antigas foron clasificadas morfoloxicamente por Howard L. Blackmore en tres categor\u00edas:\n1. Armas de bronce fundido ou ferro forxado fixadas ao extremo dun mango de madeira por medio dun anel de ferro.\n2. Armas de ferro ou bronce cunha mortalla na culata para inserir un asideiro de madeira.\n3. Armas de ferro coa culata perfilada cara a atr\u00e1s nun mango longo terminado en voluta ou anel.\nFuncionamento.\nAo principio todas as armas de fogo carg\u00e1banse introducindo pola s\u00faa boca a p\u00f3lvora de impulsi\u00f3n, un taco e o proxectil ou proxect\u00eds. En canto ao funcionamento do sistema de ignici\u00f3n existen importantes controversias xa que se menciona a posibilidade do emprego dunha braza ou ferro arroibado para facelo funcionar introduc\u00edndoo no fog\u00f3n, pero parece m\u00e1is probable que se usase un botafogo, que consist\u00eda nunha vareta cun anaco de pab\u00edo ou mecha acesa asegurada nun extremo.\nEstas armas s\u00f3 resultaban perigosas para o inimigo en distancias curtas, porque non ti\u00f1an o suficiente alcance, pero confer\u00edan ao usuario un gran poder disuasorio e psicol\u00f3xico sobre o adversario. En contrapartida, hai que destacar que eran armas dun dificultoso funcionamento e que revest\u00edan certo perigo para o que as manexaba, xa que pod\u00edan estalar nas mans con moita facilidade, e a s\u00faa precisi\u00f3n era dubidosa.\nEsta situaci\u00f3n mellorou no s\u00e9culo XV coa incorporaci\u00f3n do serpent\u00edn nos sistemas de mecha, o que permit\u00eda soster a arma con ambas mans e apuntar ao obxectivo con maior precisi\u00f3n, aumentando as\u00ed a eficacia da arma.\nManexo.\nAs primeiras armas de fogo port\u00e1tiles pod\u00edan usarse de dous xeitos distintos:\n1. Como unha rudimentaria bazuca coa cure\u00f1a apoiada sobre o ombreiro e unha man sostendo a arma mentres a outra man sosti\u00f1a unha brasa para acender o fog\u00f3n da arma no momento indicado.\n2. Cunha t\u00e9cnica de tiro na que unha man apuntaba a arma mentres que o peso da mesma aguant\u00e1base apertando a cure\u00f1a baixo as axilas.\nArmas modernas.\nGrazas \u00e1 tecnolox\u00eda moderna, a fabricaci\u00f3n e utilizaci\u00f3n de armas de fogo evolucionar\u00f3n considerablemente nas \u00faltimas d\u00e9cadas, especialmente desde a invenci\u00f3n antes da metade do s\u00e9culo XIX de sistemas verdadeiramente eficaces de cartucheria met\u00e1lica que posibilitaron armas de retrocarga seguras e eficientes pola s\u00faa correcta obturaci\u00f3n dos gases na rec\u00e1mara, R\u00e1pida recarga (ata en posici\u00f3n de tendido) e facilidade de municionamento.\nA mellora paulatina de tales armas, causada fundamentalmente polos avances da t\u00e9cnica b\u00e9lica e a aplicaci\u00f3n de sistemas de repetici\u00f3n, automatismos, p\u00f3lvora sen fume e aumento, ata l\u00edmites insospechados para os nosos antepasados, da precisi\u00f3n e alcance deron como resultado a s\u00faa ampl\u00edsima variedade e especializaci\u00f3n actual.\nNa actualidade as forzas armadas de moitos pa\u00edses contan no seu arsenal con subfus\u00eds, fus\u00eds de asalto, metralladoras, rifles de precisi\u00f3n, pistolas semiautom\u00e1ticas etc.\nEste tipo de armamento moderno permite a utilizaci\u00f3n dun fogo de alto calibre, r\u00e1pido e de m\u00e1xima precisi\u00f3n.\nPerigos para a sa\u00fade.\nO perigo das armas de fogo \u00e9 moi relevante, cun impacto significativo no sistema de sa\u00fade. En 2001, estimouse que o custo das mortes e lesi\u00f3ns por armas de fogo foi de US $ 100.000 mill\u00f3ns por ano nos Estados Unidos (US $ 300 por estadounidense).\nMorte.\nNos 52 pa\u00edses de ingresos altos e medianos que contan con 1400 mill\u00f3ns de habitantes e non est\u00e1n involucrados en conflitos civ\u00eds, est\u00edmase que as mortes por arma de fogo ascenderon a 115 000 persoas ao ano no decenio de 1990.\nO asalto con arma de fogo resultou en 173.000 mortes, a nivel mundial, en 2015, fronte \u00e1s 128.000 mortes en 1990, con todo, isto representa unha ca\u00edda na taxa de 2,41/100.000 en 1990 a 2,35/ 00.000 en 2015, xa que a poboaci\u00f3n mundial ha aumentado en m\u00e1is de dous mil mill\u00f3ns. Ademais, houbo 32.000 mortes non intencionadas por armas de fogo en todo o mundo en 2015. \nEn 2017, houbo 39,773 mortes relacionadas con armas nos Estados Unidos; m\u00e1is do 60% foron suicidios utilizando armas de fogo. As armas de fogo son o segundo mecanismo principal de morte por lesi\u00f3ns despois dos accidentes automobil\u00edsticos.\nNeses 52 pa\u00edses, a arma de lume \u00e9 o primeiro m\u00e9todo utilizado para o homicidio (dous terzos) pero s\u00f3 o segundo m\u00e9todo para o suicidio (20%).\nPara evitar lesi\u00f3ns non intencionales, a capacitaci\u00f3n en seguridade de armas incl\u00fae educaci\u00f3n sobre o almacenamento adecuado de armas de fogo e o procedemento para utilizar no manexo de armas de fogo.\nLesi\u00f3n.\nSegundo datos de EE. UU., est\u00edmase que tres persoas resultan feridas con armas de fogo por cada persoa que resulta morta por arma de fogo.\nRu\u00eddo.\nUn perigo com\u00fan do uso repetido de armas de fogo \u00e9 a perda auditiva inducida por ru\u00eddo (NIHL). O NIHL pode resultar dunha exposici\u00f3n prolongada ao ru\u00eddo ou de ru\u00eddos de impacto de alta intensidade, como disparos. As persoas que disparan armas a mi\u00fado te\u00f1en un patr\u00f3n caracter\u00edstico de perda auditiva que se co\u00f1ece como \"o\u00eddo do tirador\". A mi\u00fado te\u00f1en unha perda de alta frecuencia con mellor audici\u00f3n nas frecuencias baixas e un o\u00eddo adoita ser peor que o outro. A orella ao lado onde o tirador sost\u00e9n a arma recibir\u00e1 protecci\u00f3n contra a onda sonora do ombreiro, mentres que a outra orella permanece desprotexida e m\u00e1is susceptible ao impacto total da onda sonora.\nA intensidade dun disparo var\u00eda; as pistolas de menor calibre adoitan ser m\u00e1is suaves, mentres que as de maior calibre adoitan ser m\u00e1is ruidosas. A\u00ednda que a intensidade dun disparo adoita oscilar entre 140 dB e 175 dB. Os disparos en interiores tam\u00e9n provocan fortes reverberaciones que tam\u00e9n poden ser tan dani\u00f1as como o propio disparo\n. Segundo o Instituto Nacional de Xordeira e Outros Trastornos da Comunicaci\u00f3n, o ru\u00eddo por encima de 85 dB pode comezar a causar perda de audici\u00f3n. A\u00ednda que moitos sons causan dano co tempo, ao nivel de intensidade dun disparo (140 dB ou m\u00e1is), o dano no o\u00eddo pode ocorrer instantaneamente. \nA protecci\u00f3n auditiva \u00e9 a \u00fanica forma de protexer os o\u00eddos contra o dano dos disparos, xa que non hai opci\u00f3n para que o tirador estea m\u00e1is lonxe da fonte de son ou para reducir a intensidade a un nivel seguro. Se \u00e9 posible, os observadores deben tentar afastarse, pero a protecci\u00f3n auditiva a mi\u00fado segue sendo necesaria.\n Diferentes tipos de tiradores poden beneficiarse de diferentes tipos de protecci\u00f3n auditiva. Cando se practica co obxectivo, recom\u00e9ndase usar un tap\u00f3n de inserci\u00f3n, as\u00ed como unha orelleira sobre as orellas. Recom\u00e9ndase aos cazadores que usen protecci\u00f3n auditiva de tipo electr\u00f3nico que pode amplificar os sons suaves como o renxer das follas mentres reduce a intensidade do disparo. A protecci\u00f3n auditiva personalizada tam\u00e9n pode ser eficaz e normalmente recom\u00e9ndase para persoas que practican tiro ao prato. Con todo, a protecci\u00f3n auditiva ten limitaci\u00f3ns e, debido \u00e1 alta intensidade das armas, \u00e9 certamente posible que os tiradores a\u00ednda desenvolvan perda auditiva. Con todo, a protecci\u00f3n auditiva xeralmente reduce a cantidade de dano que sofre o o\u00eddo, mesmo se non pode protexelo por completo."}
{"id": "230003", "revid": "1888", "url": "https://gl.wikipedia.org/wiki?curid=230003", "title": "Manuel Fern\u00e1ndez Fern\u00e1ndez (futbolista)", "text": ""}
{"id": "230005", "revid": "29398", "url": "https://gl.wikipedia.org/wiki?curid=230005", "title": "Mekerle", "text": ""}
{"id": "230006", "revid": "29398", "url": "https://gl.wikipedia.org/wiki?curid=230006", "title": "Iomar do Nascimento", "text": ""}
{"id": "230007", "revid": "29398", "url": "https://gl.wikipedia.org/wiki?curid=230007", "title": "Luis Eduardo Schmidt", "text": ""}
{"id": "230008", "revid": "29398", "url": "https://gl.wikipedia.org/wiki?curid=230008", "title": "Moncho Carnero", "text": ""}
{"id": "230009", "revid": "1131", "url": "https://gl.wikipedia.org/wiki?curid=230009", "title": "Domingo Queralt", "text": "Domingo Queralt Fontenla, nado en Vigo en 1898 e finado na mesma cidade o 15 de febreiro de 1932, foi un futbolista galego que xogaba na demarcaci\u00f3n de centrocampista.\nTraxectoria.\nFormouse como futbolista no extinto campo de Coia xunto con xogadores como Otero, Moncho Gil, Encinas, Chiarroni e Isidro, xogadores que lle deron ao f\u00fatbol galego e en concreto ao f\u00fatbol vigu\u00e9s un papel moi importante na pen\u00ednsula.\nXa militaba no Real Vigo Sporting Club antes da fusi\u00f3n deste co Real Club Fortuna de Vigo, en agosto de 1923, para formar o Real Club Celta de Vigo, co equipo sportinguista conseguiu catro campionatos de Galicia.\nO 14 de setembro de 1923 o Celta de Vigo presenta oficialmente os equipos A e B do novo proxecto cun encontro no campo de Coia, un dos equipos estaba capitaneado por Otero, do que formaba parte Queralt, e outro por Juanito Clemente. Ga\u00f1ou por 2-0 o equipo de Otero.\nDomingo Queralt disputou e ga\u00f1ou o primeiro campionato galego do Celta de Vigo, xogando a totalidade dos encontros, formando o equipo titular con: Lilo, Juanito, Pasar\u00edn, Cabezo, Balbino, Pepe Hermida, Bienvenido, Chicha, Nicha, Rogelio, Polo, Casal e Pinilla.\nTam\u00e9n formou parte da primeira Selecci\u00f3n galega de f\u00fatbol, disputando con ela partidos coma o 4-1 \u00e1 selecci\u00f3n de f\u00fatbol de Castela ou o 3-1 \u00e1 selecci\u00f3n de Lisboa.\nXogou o seu \u00faltimo encontro oficial o 3 de abril de 1927 en 1/8 da Copa de Espa\u00f1a ga\u00f1ando por 8-0 ao Espa\u00f1ol de Valladolid. Tivo que deixar o f\u00fatbol ao cabo de moi pouco tempo a causa dunha grave enfermidade."}
{"id": "230010", "revid": "6403234", "url": "https://gl.wikipedia.org/wiki?curid=230010", "title": "Movemento esperantista en Vigo", "text": "Vigo destacou entre as cidades de Galiza polo seu movemento esperantista. O seu grupo de esperanto mant\u00edvose durante m\u00e1is tempo que calquera outro de Galiza. En Vigo tiveron lugar dous Congresos Espa\u00f1ois de Esperanto, en 1972 e 1986, e a cidade pos\u00fae nunha parte bastante c\u00e9ntrica unha r\u00faa do Esperanto inaugurada en ocasi\u00f3n do D\u00eda de Zamenhof en 1987. Na historia do movemento esperantista vigu\u00e9s destacou Xulio Bueno Cort\u00e9s (1903-1988), aut\u00e9ntica alma do grupo local Paco kaj Amo. Este grupo mantivo longas relaci\u00f3ns coa comunidade esperant\u00f3fona do Porto.\nNa actualidade o grupo Paco kaj Amo xa non existe, a\u00ednda que os esperantistas da cidade permanecen en contacto e re\u00fanense con certa frecuencia . En Vigo te\u00f1en lugar cursos de esperanto de varios niveis.\nPrimeiras d\u00e9cadas.\nAo contrario doutras cidades galegas, como A Coru\u00f1a, Santiago ou Mondo\u00f1edo, no inicio do s\u00e9culo XX en Vigo non se creou ning\u00fan grupo de esperanto. O santiagu\u00e9s Santiago Carro Garc\u00eda (1889-1966) pronunciou unha afervoada conferencia sobre a lingua na sociedade viguesa La Oliva. Presidiu a conferencia o arquitecto Manuel G\u00f3mez Rom\u00e1n e o acto foi recollido nas p\u00e1xinas da revista \"Vida Gallega\" (1-2-1910) .\nFormaci\u00f3n do grupo local. O primeiro congreso en Vigo.\nHai que agardar at\u00e9 1960 para o primeiro Congreso Espa\u00f1ol de Esperanto en Galiza, en Pontevedra, impulsado por Antonio Alonso N\u00fa\u00f1ez. O congreso avivou os xa existentes esperantistas vigueses e afoutouos a se uniren no grupo esperantista Paco kaj Amo (Paz e Amor), hoxe desaparecido. O grupo naceu no seo do C\u00edrculo Cultural Mercantil e Industrial de Vigo (co\u00f1ecido como C\u00edrculo Mercantil, ou \"Komerca Rondo\" entre os esperantistas) na R\u00faa do Pr\u00edncipe. O seu primeiro presidente foi o mozo Arturo Moreira Lorenzo e a seguir, durante moito tempo e at\u00e9 o seu falecemento, o entusiasta Xulio Bueno Cort\u00e9s (1903-1988), a alma do grupo, e a el pertenceron entre outros P\u00edo Moa Banga (pai do escritor P\u00edo Moa Rodr\u00edguez), Emilio Crespo Cano, Mar\u00eda Elvira \u00c1lvarez Iglesias, Jaime Canoa Gonz\u00e1lez e Manuel Lojo Mart\u00ednez.\nFroito da uni\u00f3n dos esperantistas locais foi o curso de esperanto da radio La Voz de Vigo nos anos 60 e os cursos presenciais (nos cales ensinaron Xulio Bueno, Arturo Moreira e outros), a\u00ednda que o logro m\u00e1is importante para Paco kaj Amo foi a organizaci\u00f3n en 1972 (do 20 ao 25 de xullo) do 32\u00ba Congreso Espa\u00f1ol de Esperanto (\"Hispana Kongreso de Esperanto\"). Nunha nota publicada en \"Bolet\u00edn\" (\u00f3rgano da Federaci\u00f3n Espa\u00f1ola de Esperanto) Emilio Crespo Cano fala por vez primeira do grupo de Vigo (\"Grupo Esperantista Vigu\u00e9s\") que el denomina 'Paco kaj Espero', talvez enganado ou porque efectivamente ese foi o seu primeiro nome . Daquela o presidente do grupo vigu\u00e9s Paco kaj Amo era Arturo Moreira, estudante da Universidade de Santiago de Compostela. Participaron nel mais de 300 congresistas, entre os cales se contaban falantes do norte de Portugal. Para a ocasi\u00f3n os correos espa\u00f1ois editaron selos especiais. O congreso tivo lugar na sede do mencionado C\u00edrculo Mercantil, baixo a protecci\u00f3n do seu presidente, Camilo Veiga, simpatizante da lingua internacional. A bandeira esperantista ondeou no balc\u00f3n principal.\nO congreso correu as\u00ed:\nO desenvolvemento do congreso ficou como un testemu\u00f1o do ambiente sociopol\u00edtico do momento. As autoridades dos derradeiros anos do franquismo toleraban s\u00edmbolos esperantistas (o himno, cantado nunha lingua que non era a \u00fanica oficial por ent\u00f3n, o espa\u00f1ol; a bandeira) e galegos (a bandeira). Asistiron a eventos solemnes como a inauguraci\u00f3n e a clausura do congreso, en que se cantou o himno \"La espero\". A igrexa cat\u00f3lica, oficial, tam\u00e9n xogaba un papel importante. Durante o congreso tiveron lugar d\u00faas misas, unha en esperanto e outra en espa\u00f1ol (sete anos antes, o 25 de xullo de 1965, o padre Xaime Seixas celebrara a primeira misa en galego despois da guerra, rompendo co uso exclusivo do espa\u00f1ol nos oficios relixiosos). Naquela altura a\u00ednda se permit\u00eda a caza das baleas.\nMedio ano despois, o 16 de xaneiro de 1973, foi fundado formalmente o grupo esperantista vigu\u00e9s Paco kaj Amo, con sede no quinto andar do C\u00edrculo Cultural Mercantil (R\u00faa do Pr\u00edncipe, 44). Para iso os esperantistas vigueses reun\u00edronse al\u00ed e compuxeron a seguinte directiva:\nCamilo Veiga Prego agradeceu o honor e gabou a todos os esperantistas.\nContactos transfronteirizos.\nO 12 e 13 de outubro de 1974 aconteceu o primeiro encontro galego-portugu\u00e9s no Porto, organizado pola comunidade esperantista daquela cidade e polo grupo esperantista vigu\u00e9s Paco kaj Amo. O xornal \"O Com\u00e9rcio do Porto\" publicou unha foto da xuntanza, cuxa nota a rodap\u00e9 dic\u00eda:\nAssim se consolida a amizade entre os povos..\nNa verdade a excursi\u00f3n de Vigo estaba composta non s\u00f3 de esperantistas sen\u00f3n tam\u00e9n de simpatizantes, e segundo unha nota publicada en \"Bolet\u00edn\", Paco kaj Amo inaugurou con aquela viaxe o curso 1974-75, cuxa planificaci\u00f3n foi preparada coidadosamente. Os contactos e relaci\u00f3ns case familiares cos portugueses do norte botaron ra\u00edz e prolong\u00e1ronse durante os anos seguintes.\nAquela prometida visita do grupo portuense a Vigo foi realizada en decembro do mesmo ano, en ocasi\u00f3n do D\u00eda de Zamenhof. O s\u00e1bado 14 de decembro Paco kaj Amo inaugurou unha exposici\u00f3n sobre o esperanto no Sal\u00f3n Rexio do C\u00edrculo Mercantil, que se estendeu at\u00e9 o d\u00eda 19. No mesmo d\u00eda \u00e1s 8 da tarde o presidente da Federaci\u00f3n Esperantista Espa\u00f1ola (HEF), \u00c1ngel Figuerola Auque, deu unha conferencia en castel\u00e1n, lendo os seus apuntamentos en braille acerca da \"Posici\u00f3n do esperanto entre os inventos sociais do noso tempo e personalidade do seu creador\". O abundante p\u00fablico aplaudiu emocionado. A seguir Figuerola Auque entregou a Camilo Veiga Prego, presidente do C\u00edrculo Mercantil, un diploma mediante o cal HEF o nomeaba membro honorario. Este respondeu con conmovedoras palabras e agradeceu a todos os esperantistas. No d\u00eda seguinte, o domingo 15, chegou o grupo portugu\u00e9s, corenta e d\u00faas persoas en total, das cales quince eran alumnos do curso de esperanto da Foz do Douro. Ap\u00f3s a visita \u00e1 exposici\u00f3n os membros de Paco kaj Amo mostraron Vigo aos seus h\u00f3spedes e logo todos se volveron reunir no C\u00edrculo Mercantil perante o p\u00fablico xeral. Os xornais e Radio Vigo informaron do acontecemento.\nO 10 de decembro de 1978 tivo lugar outro encontro galego-portugu\u00e9s en Vigo, para celebrar o D\u00eda de Zamenhof e o 30\u00ba aniversario da Declaraci\u00f3n Universal dos Dereitos Humanos. O programa consist\u00eda nunha visita ao Pavill\u00f3n dos Deportes e d\u00faas conferencias: \"Zamenhof, ap\u00f3stolo da paz e da fraternidade universal. Diante do 30\u00ba aniversario da Declaraci\u00f3n dos Dereitos Humanos\", por P\u00edo Moa Banga, e \"O esperanto na universidade\", de Antonio Alonso N\u00fa\u00f1ez. Por \u00faltimo celebrouse un xantar. Para a ocasi\u00f3n edit\u00e1ronse postais co s\u00edmbolo do congreso de 1972 en verde, e unha pomba gris cunha p\u00f3la de oliveira, coa lenda \"Reenkontigho galaico-portugues\" (sobrado un \"e\"). No reverso pod\u00edanse ler catro versos do poema \"La espero\" (\"A esperanza\") de Zamenhof, letra do himno do esperanto.\nA intensa actividade dos anos 80.\n1983 foi o ano da primeira traduci\u00f3n da literatura galega ao esperanto: \"Viveroj\" (\"Retrincos\"), de Castelao, feita polo gran tradutor Fernando de Diego sobre a base dunha primeira proba de traduci\u00f3n de Antonio Alonso N\u00fa\u00f1ez, de Santiago de Compostela. O libro foi editado polo curso de esperanto do Instituto de Idiomas (hoxe Centro de Linguas) da Universidade de Santiago de Compostela, onde daba aulas o propio Antonio Alonso, pero unicamente organizaci\u00f3ns e empresas de Vigo posibilitaron o financiamento da edici\u00f3n, como se pode ler na derradeira p\u00e1xina: Caixa de Aforros Municipal de Vigo, Universidade Popular de Vigo, C\u00edrculo Cultural Mercantil e Industrial de Vigo e o Grupo de esperanto de Vigo (Paco kaj Amo). No entanto o libri\u00f1o, lonxe de reforzar as relaci\u00f3ns entre os \"samideanoj\" (compa\u00f1eiros esperantistas) galegos, abriu unha brecha entre os p\u00f3los vigu\u00e9s e santiagu\u00e9s que ningu\u00e9n soubo fechar a tempo. No mesmo ano Antonio Alonso despraz\u00e1base cada semana para ensinar a lingua en Vigo (na Casa B\u00e1rcena) mentres Xulio Bueno e outros membros do grupo vigu\u00e9s daban conferencias en Radio Vigo, pero cada un polo seu lado e sen contacto.\nEn 1986 Paco kaj Amo volveu organizar un Congreso Espa\u00f1ol de Esperanto, principalmente o 46\u00ba, (do 15 at\u00e9 o 20 de xullo), con 193 participantes. Naquela ocasi\u00f3n o centro onde se celebraba non pod\u00eda ser m\u00e1is luxoso: o Centro Cultural da Caixa de Aforros Municipal de Vigo (hoxe Centro Cultural Novacaixagalicia). Rebautiz\u00e1ronse os sal\u00f3ns cos nomes de esperantistas homenaxeados, houbo un preg\u00f3n de Xes\u00fas Alonso Montero, profesor que sempre defende os ideais esperantistas, e conferencias de, entre outros, o vigu\u00e9s Jaime Canoa Gonz\u00e1lez acerca da traduci\u00f3n ao esperanto de 650 proverbios de todo o mundo. Tam\u00e9n houbo unha excursi\u00f3n ao Grove, Sanxenxo, \u00e1 Illa da Toxa etc.\nO so\u00f1o de Xulio Bueno Cort\u00e9s cumpriuse o 13 de decembro de 1987, despois de longos tr\u00e1mites e insistentes petici\u00f3ns no concello, ao ser inaugurada a R\u00faa do Esperanto (\"Esperanto-strato\") en Vigo case exactamente o d\u00eda en que a lingua fac\u00eda cen anos. O concello tomou a decisi\u00f3n no pleno do 9 de decembro de 1986. Era o primeiro \"ZEO\" (obxecto do esperanto ou Zamenhof) en Galiza. A cerimonia tivo lugar \u00e1s 12 da ma\u00f1\u00e1. A Banda Municipal tocou melod\u00edas galegas tradicionais e a seguir falaron o profesor Alonso Montero e o vicepresidente de Paco kaj Amo, Pio Moa Banga. En \u00faltimo lugar interveu a concelleira de cultura Mar\u00eda Xos\u00e9 Porteiro e en canto a orquestra tocaba os himnos de Galiza e de Espa\u00f1a (a pesar dos esforzos non se conseguiu que tocasen o himno esperantista), a concelleira descubriu a placa de granito co nome \"R\u00faa do esperanto\". Asistiron ao evento esperantistas de toda a Galiza e os vellos amigos do norte de Portugal. Despois da inauguraci\u00f3n veu un xantar nun restaurante.\nSeis meses m\u00e1is tarde finou Xulio Bueno Cort\u00e9s, deixando artigos cheos de amor pola paz e de sentimento fraternal cos semellantes. Os libros do grupo, aos cales contribu\u00edra de maneira importante Salvador Oliv\u00e1n Hernando (1889-1978), foran anteriormente entregados en dep\u00f3sito \u00e1 biblioteca do C\u00edrculo Mercantil. Logo da morte de Bueno a vi\u00fava doou a biblioteca en esperanto do seu marido a esta sociedade.\nA mediados de outubro de 1988 comezaron de novo as aulas de esperanto en Paco kaj Amo, baixo a responsabilidade do novo presidente P\u00edo Moa Banga.\nO 18 de decembro do mesmo ano Paco kaj Amo celebrou o d\u00eda de Zamenhof. \u00c1s 11 os esperantistas presentaron unha coroa de flores na R\u00faa do Esperanto (que foi colada con fita adhesiva baixo a placa co nome) e logo despraz\u00e1ronse \u00e1 Cidade Deportiva do C\u00edrculo Mercantil, en Marcosende, f\u00f3ra da cidade, no monte, onde ao mediod\u00eda inauguraron unha exposici\u00f3n de libros, folletos e carteis organizada polo santiagu\u00e9s Antonio Alonso N\u00fa\u00f1ez. Despois xantaron al\u00ed mesmo..\nDesaparici\u00f3n de Paco kaj Amo. \u00daltimos decenios En 1990 comezou, cada sexta feira, un curso gratis no instituto San Tom\u00e9 de Freixeiro, cuxo profesor foi Suso Moinhos...\nDesde ent\u00f3n e durante un longo per\u00edodo o movemento esperantista foi esmorecendo na cidade, a\u00ednda que os esperantistas continuaban a manter o contacto e a lingua xamais se deixou de falar. En xu\u00f1o de 2005 esperantistas vigueses e do norte de Portugal reviviron m\u00e1is unha vez os encontros galego-portugueses, desta volta en Tui e na s\u00faa cidade-espello, Valen\u00e7a do Minho. Velaqu\u00ed como Nuno Magalh\u00e3es narraba o acontecido en \"Nia Bulteno\", bolet\u00edn da Asociaci\u00f3n Portuguesa de Esperanto (traducido do esperanto):\nEn efecto, entre os participantes estaban Antonio Val\u00e9n, que vive en Vigo facendo parte dos esperantistas locais, e Fernando Costa (Fernando Domingues da Costa), para quen aquel foi un dos seus derradeiros eventos esperantistas, xa que finou tan s\u00f3 dous anos despois, en 2007. C\u00f3mpre lembrar que Fernando Costa asistiu na s\u00faa vida a varios encontros en Vigo, entre os cales se incl\u00fae o 46\u00ba Congreso Espa\u00f1ol de 1986 e a inauguraci\u00f3n da R\u00faa do Esperanto.\nEn xaneiro de 2005 o web do Consello da Cultura Galega entrevistou a P\u00edo Moa Banga, ent\u00f3n o \u00fanico membro de Paco kaj Amo, asociaci\u00f3n que a\u00ednda existe legalmente e que pertence \u00e1 Federaci\u00f3n Espa\u00f1ola de Esperanto. O xornalista afirmaba: \"En Galicia, cen anos despois de que se notifica a existencia de colectivos na s\u00faa defensa, os esperantistas son case unha especie en extinci\u00f3n. Hoxe en d\u00eda todo o fulgor deste idioma universal red\u00facese a unha \u00fanica persoa que comp\u00f3n, dirixe e integra o grupo vigu\u00e9s \u201cPaz e amor\u201d (\u201cPaco Kaj Amo\u201d en esperanto).\". De feito o grupo xa morrera hab\u00eda tempo, a\u00ednda que os restantes esperantistas vigueses continuasen a manter o contacto entre si.\nDurante o ano escolar 2009-2010 a academia de idiomas Linguaman\u00eda levou a cabo un obradoiro de conversa en esperanto nunha cafeter\u00eda da cidade e en 2010-2011 a academia Acume Formaci\u00f3n deu aulas unha vez por semana do nivel B1 de esperanto (segundo o Marco europeo com\u00fan de referencia para as linguas).\nOs esperantistas vigueses participaron activamente na organizaci\u00f3n do 62\u00ba Congreso Espa\u00f1ol de Esperanto en Santiago de Compostela en 2010, xunto con outros \"samideanoj\" de Galiza."}
{"id": "230011", "revid": "839", "url": "https://gl.wikipedia.org/wiki?curid=230011", "title": "Peixe martelo", "text": "O peixe martelo, tam\u00e9n co\u00f1ecido como martelo, cornuda, e como tibur\u00f3n martelo, debido \u00e1 s\u00faa peculiar caracter\u00edstica de ter a cabeza prolongada cara aos lados, \u00e9 un tibur\u00f3n da familia dos esf\u00edrnidos (\"Sphyrnidae\"), da orde dos carcarriniformes (\"Carcharhiniformes\") que vive en augas temperadas e tropicais de todo o mundo.\nDescrici\u00f3n.\nAs principais caracter\u00edsticas distintivas do peixe martelo son:\nH\u00e1bitat e biolox\u00eda.\nVive en augas tropicais e temperadas. \u00c9 un potente nadador pel\u00e1xico que se pode encontrar tanto cerca da costa como en mar aberto e preferentemente en zonas de profundidade de 20 a 400 m. Aparentemente \u00e9 o tibur\u00f3n m\u00e1is tolerante coas temperaturas da auga. Pode realizar migraci\u00f3ns e a mi\u00fado forma grupos.\nAlimentaci\u00f3n.\nAlim\u00e9ntase principalmente de pequenos peixes \u00f3seos demersais e pel\u00e1xicos, e tam\u00e9n come crust\u00e1ceos e moluscos.\nReproduci\u00f3n.\n\u00c9 ovoviv\u00edparo, parindo as femias, en cada camada, de 29 a 37 cr\u00edas, que miden entre 50 e 61\u00a0cm ao nacer.\nOs machos maduran cando alcanzan entre 210 e 240\u00a0cm de lonxitude; as femias, cando miden uns 300\u00a0cm aproximadamente.\nAproveitamento.\nP\u00e9scase con palangre, e poden aproveitarse a carne, as aletas, o f\u00edgado e as mand\u00edbulas.\nComportamento.\n\u00c9 agresivo, rexistr\u00e1ndose casos de ataque ao ser humano, o cal o diferencia doutros tibur\u00f3ns martelo.\nEstado de conservaci\u00f3n.\nSegundo a IUCN, o seu estado de conservaci\u00f3n, no ano 2005, estaba cualificado como VU (\"especie vulner\u00e1bel\").\nEn Galicia.\nEsta especie est\u00e1 rexistrada en augas pr\u00f3ximas \u00e1 nosa costa."}
{"id": "230012", "revid": "22795", "url": "https://gl.wikipedia.org/wiki?curid=230012", "title": "Tibur\u00f3n martelo", "text": ""}
{"id": "230013", "revid": "22795", "url": "https://gl.wikipedia.org/wiki?curid=230013", "title": "Martelo (peixe)", "text": ""}
{"id": "230014", "revid": "22795", "url": "https://gl.wikipedia.org/wiki?curid=230014", "title": "Cornuda (peixe)", "text": ""}
{"id": "230015", "revid": "22795", "url": "https://gl.wikipedia.org/wiki?curid=230015", "title": "Sphyrna zygaena", "text": ""}
{"id": "230020", "revid": "23204", "url": "https://gl.wikipedia.org/wiki?curid=230020", "title": "Graciliano Lu\u00eds", "text": "Graciliano Lu\u00eds, nado en Tenerife en 1898 e finado en Santa Cruz de Tenerife o 22 de xu\u00f1o de 1980 foi un futbolista que xogaba na demarcaci\u00f3n de dianteiro.\nTraxectoria.\nComezou a xogar a f\u00fatbol nas Illas Canarias, especialmente no Real Uni\u00f3n e no CD Tenerife. Ao igual que outros compa\u00f1eiros, como Espinosa e C\u00e1rdenes, ficha polo Celta de Vigo no ano 1928.\nSolo xogar\u00eda no Celta d\u00faas tempadas pero tivo ocasi\u00f3n de vivir un momento hist\u00f3rico, que foi a creaci\u00f3n da Primeira e Segunda Divisi\u00f3n, compartindo dianteira con xogadores como Polo, Reigosa, Chicha, Rogelio Tapia ou Alfredo Egu\u00eda. Nesta primeira tempada co formato de divisi\u00f3ns estatais o Celta disputou a promoci\u00f3n para decidir que equipos xogar\u00edan en Primeira e cales en Segunda Divisi\u00f3n, na primeira eliminatoria o Celta vencer\u00eda ao Sporting de Xix\u00f3n pero caeu en semifinais ante o Sevilla FC, polo cal tivo que debutar en Segunda Divisi\u00f3n\nGraciliano foi o primeiro xogador en marcar un gol no Estadio de Bala\u00eddos, no amig\u00e1bel de inauguraci\u00f3n ante o Real Uni\u00f3n de Ir\u00fan, o Celta saltou ao campo con: Lilo, Cabezo, Pasar\u00edn, Paredes, C\u00e1rdenes, Vega, Reigosa, Chicha, Tapia, Polo e Graciliano. O encontro rematar\u00eda con goleada c\u00e9ltica por 7-0, con gol de Graciliano.\nTras retirarse da practica do f\u00fatbol, Graciliano exerceu como adestrador, debutando como preparador f\u00edsico do club tinerfe\u00f1o Iberia no ano 1939, a\u00ednda que non durou moito, xa que presentou a s\u00faa dimisi\u00f3n a ra\u00edz de problemas coa disciplina dos xogadores."}
{"id": "230023", "revid": "1131", "url": "https://gl.wikipedia.org/wiki?curid=230023", "title": "BricoKing", "text": ""}
{"id": "230027", "revid": "89787", "url": "https://gl.wikipedia.org/wiki?curid=230027", "title": "Must! Awards", "text": "Os premios Must! Awards son un galard\u00f3n outorgado anualmente pola revista Must! mediante votaci\u00f3n dos seus lectores, que distinguen o labor en distintos \u00e1mbitos da televisi\u00f3n, m\u00fasica, cine, teatro e moda en Espa\u00f1a.\nHistoria.\nSon realizados desde o ano 2010, ano na que a revista adquiriu moita fama ao sacar nas s\u00faas portadas a grandes personalidades e no que realizaron o seu primeiro aniversario. En 2011 foron presentados pola popular presentadora Berta Collado.\nPalmar\u00e9s.\nOs premios entr\u00e9ganse actualmente en 15 categor\u00edas, cun m\u00e1ximo de cinco candidatos para cada unha delas."}
{"id": "230029", "revid": "865", "url": "https://gl.wikipedia.org/wiki?curid=230029", "title": "Dark Tranquillity", "text": "Dark Tranquillity \u00e9 unha banda sueca de death metal mel\u00f3dico procedente da cidade de Billdal. Tr\u00e1tase dunha das bandas m\u00e1is veteranas da escena metal de Gotemburgo, e dun dos pioneiros m\u00e1is integrais do x\u00e9nero do death metal mel\u00f3dico."}
{"id": "230031", "revid": "98629", "url": "https://gl.wikipedia.org/wiki?curid=230031", "title": "White Rose Movement", "text": "White Rose Movement foi unha banda inglesa de post-punk/electro, procedente da cidade de Londres. O grupo colleu o seu nome do movemento de resistencia antinazi Rosa Branca (Wei\u00dfe Rose en alem\u00e1n e White Rose en ingl\u00e9s). A banda mestura o estilo e actitude post-punk das primeiras bandas do x\u00e9nero como Joy Division, The Sound, Killing Joke e The Chameleons, cunha imaxe m\u00e1is New Romantic que lembra a grupos como Duran Duran, Depeche Mode e A Flock of Seagulls, ademais de ter influencias m\u00e1is modernas do electroclash e do post-punk revival."}
{"id": "230035", "revid": "22570", "url": "https://gl.wikipedia.org/wiki?curid=230035", "title": "Enderezo postal", "text": "Un enderezo postal \u00e9 a indicaci\u00f3n do lugar de env\u00edo de correo dunha persoa, empresa ou organismo presentado nun formato codificado que serve para localizar con precisi\u00f3n a localizaci\u00f3n dun edificio ou calquera outra estrutura habitable, xeralmente utilizando as divisi\u00f3ns pol\u00edticas e os nomes das r\u00faas como referencia e outros identificadores como os n\u00fameros dos edificios e dos andares ou o c\u00f3digo postal que serven para unha mellor prestaci\u00f3n do servizo de correos. As normas relativas \u00e1 s\u00faa presentaci\u00f3n dependen de cada pa\u00eds, variando tam\u00e9n co tempo, pero en xeral o enderezo debe escribirse no centro dereita do anverso dos sobres, postais ou paquetes embaixo do franqueo. A maior\u00eda dos servizos de correos contempor\u00e1neos dos pa\u00edses desenvolvidos utilizan m\u00e1quinas de clasificaci\u00f3n que converten os enderezos en c\u00f3digos de barras para a s\u00faa distribuci\u00f3n cara ao lugar de destino.\nGalicia.\nEn Galicia empr\u00e9gase o mesmo sistema de enderezos que no Estado Espa\u00f1ol recomenda o operador postal p\u00fablico, Correos, e que adoitan tam\u00e9n empregarse cos operadores privados\nQue nas zonas rurais precisa ampliarse con informaci\u00f3n complementaria"}
{"id": "230036", "revid": "5109", "url": "https://gl.wikipedia.org/wiki?curid=230036", "title": "Autoridade Nacional Palestina", "text": "A Autoridade Nacional Palestina (ANP; \u00e1rabe: \u0627\u0644\u0633\u0644\u0637\u0629 \u0627\u0644\u0648\u0637\u0646\u064a\u0629 \u0627\u0644\u0641\u0644\u0633\u0637\u064a\u0646\u064a\u0629 \"As-Sul\u1e6dah Al-Wa\u1e6daniyyah Al-Filas\u1e6d\u012bniyyah\") \u00e9 a organizaci\u00f3n administrativa establecida para gobernar Cisxordania e a Franxa de Gaza, a ra\u00edz dos acordos de Oslo de 1993. Tralas elecci\u00f3ns de 2006 e o conseguinte Conflito de Gaza entre Fatah e Ham\u00e1s, o seu dominio reduciuse s\u00f3 ata a Franxa de Gaza. Fundada orixinalmente co nome de Autoridade Nacional Palestina, o goberno de Fatah renomeouno co nome de Estado de Palestina despois de que Naci\u00f3ns Unidas o reco\u00f1ecera mediante votaci\u00f3n como Estado observador non membro.\nA Autoridade Nacional Palestina formouse en 1994, conforme aos acordos de Oslo entre a Organizaci\u00f3n para a Liberaci\u00f3n de Palestina (OLP) e o goberno de Israel, como un goberno provisional de 5 anos. As negociaci\u00f3ns posteriores, que se deb\u00edan celebrar entre as d\u00faas partes, estaban destinadas buscar un status final para o estado palestino. A d\u00eda de hoxe, m\u00e1is de dezasete anos despois da creaci\u00f3n da Autoridade, este status a\u00ednda non se alcanzou.\nSegundo os acordos de Oslo, a Autoridade Palestina designouse exclusivamente para controlar asuntos relacionados coa seguridade e cos civ\u00eds palestinos nas zonas urbanas (co\u00f1ecidas como \"Area A\") e s\u00f3 o control civil nas zonas rurais de Palestina (\"Area B\"). O resto dos territorios, inclu\u00edndo Asentamentos israel\u00eds, o Val do Xord\u00e1n rexi\u00f3ns e estradas entre comunidades palestinas, deb\u00edan estar baixo control israel\u00ed (\"Area C\"). Xerusal\u00e9n Leste non se inclu\u00edu nos acordos. Co tempo, os cambios pol\u00edticos provocaron que os \u00e1mbitos controlados pola Autoridade tam\u00e9n cambiaran. As negociaci\u00f3ns con varios gobernos israel\u00eds lograron que a Autoridade conseguise un maior control nalgunhas \u00e1reas, pero este control perdeuse cando as Forzas de Defensa de Israel recuperou varias posici\u00f3ns estrat\u00e9xicas durante a Intifada de Al-Aqsa. En 2005, despois da Segunda Intifada, Israel retirouse unilateralmente dos seus asentamentos na Franxa de Gaza, estendendo as\u00ed o control palestino en toda a rexi\u00f3n.\nNas Elecci\u00f3ns Lexislativas Palestinas celebradas o 25 de xaneiro de 2006, Ham\u00e1s sa\u00edu vitorioso e nomeou a Ismail Haniyeh Primeiro Ministro. Por\u00e9n, o goberno de unidade nacional palestino derrubouse cun violento conflito entre Ham\u00e1s e Fatah, especialmente na Franxa de Gaza. Despois de que a Batalla de Gaza de 2007, coa que Ham\u00e1s pasou a controlar a zona, o presidente Mahmoud Abbas despediu o goberno liderado por Ham\u00e1s nomeou a Salam Fayyad Primeiro Ministro.\nA\u00ednda que o novo goberno reclamou autoridade sobre todos os territorios palestinos, o control de Ham\u00e1s na Franxa de Gaza provocou que o goberno s\u00f3 controlara Cisxordania. O presuposto da Autoridade prov\u00e9n principalmente de programas de axuda exterior e da Liga \u00c1rabe, mentres que o goberno de Gaza depend\u00eda na s\u00faa maior parte de Ir\u00e1n, ata o comezo da Primavera \u00e1rabe.\nDende 2007, a Autoridade Nacional Palestina continuou supervisando os territorios palestinos en Cisxordania, mentres que o goberno da Ham\u00e1s continuou controlando a Franxa de Gaza. Un acordo de reconciliaci\u00f3n para unir ambos gobernos, firmado no Cairo en 2011, ratificado no 2012. Por\u00e9n, novas tensi\u00f3ns entre eles, ademais dos efectos da Primavera \u00e1rabe (especialmente a guerra civil siria), atrasaron a s\u00faa aplicaci\u00f3n. En 2011, representantes da Autoridade non conseguiron mellorar o seu status nas Naci\u00f3ns Unidas, a\u00ednda que o seu status finalmente cambiou a membro de pleno dereito. En xullo de 2012, o goberno de Ham\u00e1s en Gaza considerou a declaraci\u00f3n de independencia da Franxa de Gaza, co apoio de Exipto.\nEn agosto de 2012, o Ministro de Asuntos Exteriores Riyad al-Malki informou aos periodistas en Ramala que a Autoridade pedir\u00eda o status de pa\u00eds observador na Asemblea Xeral das Naci\u00f3ns Unidas. O 29 de novembro de 2012, a Asemblea aprobou a Resoluci\u00f3n 67/19, cambiando o status de \"estado non membro\" cunha votaci\u00f3n con 138 votos contra 9, con 41 abstenci\u00f3ns. Isto implicou o reco\u00f1ecemento da s\u00faa soberan\u00eda.\nVisi\u00f3n xeral.\nA Autoridade Nacional Palestina \u00e9 un Goberno provisional establecido segundo os acordos de Oslo despois de que Israel asumira responsabilidades militares nos centros de poboaci\u00f3n palestinos (Area A), en Cisxordania e na Franxa de Gaza, ata que se alcance un acordo definitivo con Israel sobre o status final de Palestina. As responsabilidades administrativas outorgadas \u00e1 Autoridade Ncional Palestina lim\u00edtanse a asuntos civ\u00eds e seguridade interna, e non incl\u00faen seguridade ou asuntos exteriores. Os palestinos residentes no exterior e en Israel non poden votar para elixir os cargos da Autoridade Nacional Palestina. A ANP non debe confundirse coa Organizaci\u00f3n para a Liberaci\u00f3n de Palestina (OlP) que segue sendo reco\u00f1ecida internacionalmente como o goberno lex\u00edtimo do pobo palestino, en representaci\u00f3n deste nas Naci\u00f3ns Unidas baixo o nome de \"Palestina\".\nA ANP recibiu axuda financeira da Uni\u00f3n Europea e dos Estados Unidos (aproximadamente USD 1 bln. entre os dous en 2005). Suspend\u00e9ronse todas as axudas directas o 7 de abril de 2006, pola vitoria de Ham\u00e1s nas elecci\u00f3ns parlamentarias. Pouco despois, o pago da axuda reanudouse, pero entreg\u00e1ndoa directamente nas oficinas de Mahmoud Abbas en Cisxordania. O Conflito entre Ham\u00e1s e Fatah provocou que Ham\u00e1s tomase o control da administraci\u00f3n de todas as instituci\u00f3ns da Autoridade Nacional Palestina na Franxa de Gaza. Dende o 9 de xaneiro de 2009, cando o mandato de Mahmoud Abbas como presidente deber\u00eda rematar e ser convocadas as elecci\u00f3ns, partidarios de Ham\u00e1s, moitos na Franxa de Gaza, retiraron o apoio ao presidente e no seu lugar apoiaron a Aziz Dweik, que fora presidente da C\u00e1mara do Consello Lexislativo Palestino, para ser presidente interino ata as novas elecci\u00f3ns. Os gobernos occidentais, que s\u00f3 reco\u00f1ec\u00edan a Abbas como presidente, non lle deron ningunha axuda internacional \u00e1 ANP.\nO Aeroporto Internacional de Gaza constru\u00eduno a ANP na cidade de Rafah, pero s\u00f3 estivo operativo durante un curto per\u00edodo de tempo, antes de ser destru\u00eddo por Israel Intifada de Al-Aqsa no ano 2000. Tam\u00e9n se comezou a constru\u00edr un porto, pero nunca foi rematado (V\u00e9xase m\u00e1is adiante).\nNos acordos de Oslo pediuse a creaci\u00f3n dunha forza policial palestina. A primeira Polic\u00eda palestina de 9000 homes despregouse en Xeric\u00f3 en 1994, e despois en Gaza. Estas forzas loitaron inicialmente por controlar a seguridade nas zonas nas que ti\u00f1an un control parcial. Est\u00edmase que en 1996 as forzas de seguridade da ANP incorporaron entre 40000 e 80000 recrutas. As forzas de seguridade utilizan alg\u00fans veh\u00edculos blindados e un n\u00famero limitado de armas autom\u00e1ticas. Alg\u00fans palestinos op\u00f3\u00f1ense ou critican o proceso de paz das forzas de seguridade palestina ao ser maior que o de Israel.\nAlg\u00fans palestinos dependen do acceso ao mercado laboral israel\u00ed. Durante a d\u00e9cada de 1990, algunhas empresas israel\u00eds comezaron a substitu\u00edr aos traballadores palestinos por outros estranxeiros. O proceso encontrouse con problemas de seguridade econ\u00f3mica. Este dano \u00e1 econom\u00eda palestina, especialmente na Franxa de Gaza, onde 45.7% da poboaci\u00f3n vive por debaixo do limiar de pobreza, segundo CIA World Factbook, pero tam\u00e9n afectou a Cisxordania.\nHistoria.\nCreaci\u00f3n.\nOs Acordos de Oslo firm\u00e1ronse o 13 de setembro de 1993 entre a Organizaci\u00f3n para a Liberaci\u00f3n de Palestina (OLP) e Israel. O acordo no cal se detallaba a creaci\u00f3n da Autoridade Nacional Palestina firmouse o 4 de maio de 1994. Esta era unha organizaci\u00f3n provisional creada para administrar de forma limitada un autogoberno palestino durante un per\u00edodo de cinco anos, tempo no que as negociaci\u00f3ns sobre o status final ter\u00edan lugar. O Consello Central Palestino, actuou en nome do Consello Nacional Palestino da OLP, executando este acordo nunha reuni\u00f3n celebrada en Tunes do 10 ao 11 de outubro de 1993, facendo \u00e1 Autoridade Nacional Palestina responsable ante o Comit\u00e9 Executivo para a Liberaci\u00f3n de Palestina.\nAs elecci\u00f3ns xerais da s\u00faa primeira asemblea lexislativa, o Consello Lexislativo Palestino, o 20 de xaneiro de 1996. O mandato remataba o 4 de maio de 1999, pero as elecci\u00f3ns non se celebraron debido \u00e1 \"situaci\u00f3n coartiva existente\".\nSegunda Intifada.\nDende o comezo da Segunda Intifada, a ANP neutralizou tanto territorios palestinos (Franxa de Gaza e Cisxordania como no estranxeiro. Ariel Sharon e a administraci\u00f3n Bush neg\u00e1ronse a negociar con Yasser Arafat, l\u00edder da Organizaci\u00f3n para a Liberaci\u00f3n de Palestina e posteriormente presidente da ANP, de quen aseguraron que formaba \"parte do problema\" (en relaci\u00f3n co conflito \u00e1rabe-israel\u00ed) e non da soluci\u00f3n. Israel tam\u00e9n apuntou \u00e1s infraestruturas da Autoridade Nacional Palestina; en particular pecharon zonas do mar palestinas e aeroportos, alegando que eran utilizados para transportar terroristas e o seu equipamento. As incursi\u00f3ns de Israel durante a Intifada tam\u00e9n provocaron danos en parte da infraestrutura inform\u00e1tica palestina.\nOs palestinos criticaron estas medidas, xa que defenden que a Autoridade Nacional Palestina est\u00e1 preto de colapsarse, e xa non \u00e9 capaz de cumprir cos seus compromisos internos e externos. A ONU respondeu que isto era \"algo bo\". Esta constante deterioraci\u00f3n dos recursos e infraestruturas da ANP, denunci\u00e1rono a propia Autoridade e alg\u00fans dos seus colaboradores da Uni\u00f3n Europea, dicindo que Israel est\u00e1 a tratar deliberadamente de limitar os poderes da ANP para facer cumprir a lei, co fin de crear unha imaxe de terrorismo e anarqu\u00eda nos territorios palestinos."}
{"id": "230037", "revid": "22795", "url": "https://gl.wikipedia.org/wiki?curid=230037", "title": "Peixes martelo", "text": ""}
{"id": "230038", "revid": "22795", "url": "https://gl.wikipedia.org/wiki?curid=230038", "title": "Tibur\u00f3ns martelo", "text": ""}
{"id": "230039", "revid": "839", "url": "https://gl.wikipedia.org/wiki?curid=230039", "title": "Oxynotus", "text": "Oxynotus \u00e9 o x\u00e9nero tipo, e \u00fanico, da familia dos oxin\u00f3tidos (\"Oxynotidae\"), peixes elasmobranquios da orde dos escualiformes.\nAs s\u00faas cinco especies actualmente descritas, co\u00f1ecidas popularmente como peixes porco, habitan en augas do Mediterr\u00e1neo, Atl\u00e1ntico e Pac\u00edfico occidental.\nEtimolox\u00eda.\nO nome \"Oxynotus\" deriva das palabras do grego cl\u00e1sico \u1f40\u03be\u03cd\u03c2 \"ox\u00fds\" \"agudo\", \"afiado\", e \u03bd\u1ff6\u03c4\u03bf\u03bd \"n\u00f4ton\", \"detr\u00e1s\", \"atr\u00e1s\", \u00e9 dicir, significa \"afiado pola parte de atr\u00e1s\".\nCaracter\u00edsticas.\nAs principais caracter\u00edsticas dos peixes porco son as seguintes:\nO corpo \u00e9 moi alto e comprimido, triangular en secci\u00f3n transversal, de entre 50 e 150\u00a0cm de lonxitude e coa pel moi rugosa.\nAs aletas dorsais son moi altas (especialmente no peixe porco veleiro, cada unha delas cunha grande espi\u00f1a, que pode estar oculta pola aleta. A orixe da primeira pode estenderse moito m\u00e1is al\u00e1 das aberturas branquiais.\nTe\u00f1en quillas laterais no abdome, entre as aletas pectorais e as pelvianas.\nPresentan \u00f3rganos luminiscentes.\nHistoria natural.\nSon propios da plataforma e o noiro continental.\nTaxonom\u00eda.\nA familia comprende un s\u00f3 x\u00e9nero, Oxynotus coas cinco especies seguintes:\nEn Galicia.\nEn augas pr\u00f3ximas a Galicia aparecen citadas na bibliograf\u00eda ictiol\u00f3xica galega as especies \"Oxynotus centrina\" como \"frecuente\" e, de presenza menos asidua, \"Oxynotus paradoxus\" "}
{"id": "230040", "revid": "96302", "url": "https://gl.wikipedia.org/wiki?curid=230040", "title": "Meshuggah", "text": "Meshuggah \u00e9 unha banda sueca de metal extremo procedente de Ume\u00e5 e fundada no ano 1987. A formaci\u00f3n Meshuggah estivo composta principalmente polos seus fundadores, o vocalista Jens Kidman e o guitarrista Fredrik Thordendal, o bater\u00eda Tomas Haake, que se xuntou a eles en 1990, e o guitarrista M\u00e5rten Hagstr\u00f6m, chegado \u00e1 banda en 1992. Polo grupo pasaron varios baixistas, estando ocupada esa posici\u00f3n na actualidade por Dick L\u00f6vgren dende 2004.\nMeshuggah chamou a atenci\u00f3n internacionalmente co seu \u00e1lbum de 1995 \"Destroy Erase Improve\", debido \u00e1 s\u00faa fusi\u00f3n de death metal con tempos r\u00e1pidos, thrash metal e metal progresivo con elementos de jazz fusion. Dende o seu traballo do ano 2002, \"Nothing\", Meshuggah leva usando guitarras de 8 cordas coa afinaci\u00f3n m\u00e1is grave. Meshuggah f\u00edxose co\u00f1ecida polo seu estilo musical innovador e complexo, con estruturas de canci\u00f3ns con varios tempos e ritmos. O grupo foi considerado un dos 10 m\u00e1is importantes conxuntos de hard rock e heavy metal pola revista \"Rolling Stone\", e unha das bandas m\u00e1is importantes de metal por \"Alternative Press\". Meshuggah tivo algo de \u00e9xito entre o gran p\u00fablico ata a data, pero \u00e9 sobre todo unha significativa banda dentro do \"underground\" da m\u00fasica extrema."}
{"id": "230041", "revid": "98629", "url": "https://gl.wikipedia.org/wiki?curid=230041", "title": "Kula Shaker", "text": "Kula Shaker \u00e9 unha banda inglesa de rock psicod\u00e9lico formada en Londres no ano 1995. Liderada por Crispian Mills, o grupo f\u00edxose famoso durante a era post-britpop a finais dos anos 90. A banda conseguiu un grande \u00e9xito comercial no Reino Unido entre 1996 e 1999, acadando varios \"top 10\" na lista brit\u00e1nica de sinxelos, entre eles os temas \"Tattva\", \"Hey Dude\", \"Govinda\", \"Hush\" e \"Sound of Drums\". Ademais, o seu \u00e1lbum de estrea, \"K\", acadou o n\u00famero 1 na lista brit\u00e1nica de \u00e1lbums, convert\u00e9ndose no \u00e1lbum de estrea con vendas no Reino Unido dende o \"Definitely Maybe\" de Oasis, e conseguindo finalmente a certificaci\u00f3n de dobre platino en xaneiro de 1997."}
{"id": "230042", "revid": "22795", "url": "https://gl.wikipedia.org/wiki?curid=230042", "title": "Oxynotidae", "text": ""}
{"id": "230043", "revid": "22795", "url": "https://gl.wikipedia.org/wiki?curid=230043", "title": "Oxin\u00f3tidos", "text": ""}
{"id": "230044", "revid": "85894", "url": "https://gl.wikipedia.org/wiki?curid=230044", "title": "Carcass", "text": "Carcass \u00e9 unha banda brit\u00e1nica de metal extremo procdente de Liverpool, formada no ano 1985 e desaparecida en 1995. Reun\u00edronse no 2007 sen un dos seus membros orixinais, o bater\u00eda Ken Owen, debido a problemas de sa\u00fade.\nA\u00ednda que son amplamente reco\u00f1ecidos como pioneiros do grindcore, os seus primeiros traballos tam\u00e9n son etiquetados como splatter death metal, hardgore e goregrind; a causa das s\u00faas morbosas letras e as s\u00faas arrepiantes portadas de discos. Por\u00e9n, tam\u00e9n se converteron nos pioneiros do death metal mel\u00f3dico co se \u00e1lbum de 1993 \"Heartwork\"."}
{"id": "230048", "revid": "23204", "url": "https://gl.wikipedia.org/wiki?curid=230048", "title": "Fernando Cervig\u00f3n", "text": "Fernando Cervig\u00f3n, nado en Valencia, Espa\u00f1a, \u00e9 un ocean\u00f3grafo e icti\u00f3logo hispano-venezolano.\nTraxectoria.\nRealizou os seus estudos de licenciatura e doutoramento en Ciencias Biol\u00f3xicas na Universidade de Barcelona. Foi director cient\u00edfico da Estaci\u00f3n de Investigaciones Marinas de Margarita (Nueva Esparta, Venezuela), da \"Fundaci\u00f3n La Salle\" (1961-1970). Posteriormente exerceu como profesor\u2013investigador na Universidade de Oriente (1970-1980), onde ocupou o cargo de director do Instituto Oceanogr\u00e1fico de Cuman\u00e1 (1973-74), e do Centro de Investigaciones Cient\u00edficas do N\u00facleo de Nueva Esparta, at\u00e9 1980, xubil\u00e1ndose como Profesor Titular en 1990.\nFoi comisionado pola oficina rexional da UNESCO para ditar cursos e conferencias en varios pa\u00edses de Iberoam\u00e9rica, e Consultor da FAO en 1977-78 e 1991. En 1983 creou a Fundaci\u00f3n Museo del Mar da Illa de Margarita (Nueva Esparta, Venezuela), da que \u00e9 presidente vitalicio, inaugur\u00e1ndose o Museo Marino de dita fundaci\u00f3n en 1994.\nAo longo dos m\u00e1is de 50 anos de vida cient\u00edfica descubriu e describiu numerosas especies de peixes, entre elas o peixe porco do Caribe e \u00e9 autor de numerosas obras sobre os peixes e o medio ambiente oce\u00e1nico de Venezuela.\nObra.\nEntre as s\u00faas obras cient\u00edficas \u00e9 de destacar \"Los peces marinos de Venezuela\", publicada en cinco volumes entre os anos 1991 e 2000.\nMoi compenetrado coa cultura e o sentir margarite\u00f1os, ademais dos seus traballos cient\u00edficos publicou numerosas obras relacionadas con aspectos da natureza e a idiosincrasia humana dos insulares, interes\u00e1ndose tam\u00e9n pola historia rexional e a s\u00faa proxecci\u00f3n nacional dn Venezuela. Entre estes temas merecen destacarse:\nHonras e distinci\u00f3ns.\n\u00c9 fillo adoptivo dos Municipios Pen\u00ednsula de Macanao e Tubores, do Estado Nueva Esparta, e foi declarado fillo ilustre do mesmo estado pola Asemblea Rexional en 2003.\nAbreviatura.\nA abreviatura Cervig\u00f3n utili\u00edzase para referirse a como autoridade na descrici\u00f3n e taxonom\u00eda en zoolox\u00eda."}
{"id": "230049", "revid": "22795", "url": "https://gl.wikipedia.org/wiki?curid=230049", "title": "Peixes porco", "text": ""}
{"id": "230050", "revid": "22570", "url": "https://gl.wikipedia.org/wiki?curid=230050", "title": "Enderezo de memoria", "text": "O enderezo de memoria \u00e9 en inform\u00e1tica o identificador \u00fanico dunha posici\u00f3n de memoria que permite a un procesador ou outro dispositivo acceder os datos contidos nesta posici\u00f3n permit\u00edndolle a un programa inform\u00e1tico ou a un dispositivo de hardware almacenar os datos para a s\u00faa utilizaci\u00f3n posterior. Este identificador \u00e9 un n\u00famero que o microprocesador recibe como unha serie de bits (8, 16, 24, 32 ou m\u00e1is, dependendo do modelo e do fabricante). Na arquitectura de procesadores baseado no rexistro, o rexistro MAR (Memory Address Register) ded\u00edcase ao enderezo de memoria co que o procesador pode acceder \u00e1 respectiva cela de memoria."}
{"id": "230051", "revid": "23204", "url": "https://gl.wikipedia.org/wiki?curid=230051", "title": "Gran Premio dos Estados Unidos de 1965", "text": "O Gran Premio dos Estados Unidos de 1965 foi unha carreira de automobilismo de F\u00f3rmula Un, celebrada o 3 de outubro de 1965 no circu\u00edto de Watkins Glen. Foi a novena carreira da tempada de F\u00f3rmula Un de ."}
{"id": "230056", "revid": "1131", "url": "https://gl.wikipedia.org/wiki?curid=230056", "title": "Centulle", "text": "O top\u00f3nimo galego Centulle pode referirse a:"}
{"id": "230061", "revid": "89787", "url": "https://gl.wikipedia.org/wiki?curid=230061", "title": "Gran Premio de M\u00e9xico de 1965", "text": "O Gran Premio de M\u00e9xico de F\u00f3rmula 1 de celebrouse en Cidade de M\u00e9xico o 24 de outubro de 1965. A carreira, que foi a d\u00e9cima e \u00faltima da tempada de F\u00f3rmula Un de , foi ga\u00f1ada por Richie Ginther, quen conseguiu a s\u00faa primeira vitoria e tam\u00e9n a primeira para o equipo Honda, logo de liderar toda a carreira. O Brabham - Climax de Dan Gurney que rematou segundo e o Lotus - Climax de Mike Spence completaron o podio."}
{"id": "230062", "revid": "22795", "url": "https://gl.wikipedia.org/wiki?curid=230062", "title": "Escualiforme", "text": ""}
{"id": "230064", "revid": "23204", "url": "https://gl.wikipedia.org/wiki?curid=230064", "title": "Peixe porco", "text": "O peixe porco, \"Oxynotus centrina\", \u00e9 unha especie de peixe elasmobranquio escualiforme da familia dos oxin\u00f3tidos (\"Oxynotidae\").\nDescrici\u00f3n.\nAs principais caracter\u00edsticas do peixe porco son:\nH\u00e1bitat e biolox\u00eda.\n\u00c9 un animal mari\u00f1o propio do mar Mediterr\u00e1neo (falta no mar Negro) e do oc\u00e9ano Atl\u00e1ntico oriental desde as costas de Noruega at\u00e9 Sur\u00e1frica. Raro no mar do Norte setentrional. A s\u00faa presenza nas costas de Mozambique \u00e9 dubidosa.\nEnc\u00f3ntrase en fondos coralinos e fangosos da plataforma e do continentais, principalmente entre os 100 e os 200 m de profundidade, a\u00ednda que se rexistron individuos at\u00e9 unha profundidade de 800 m.\n\u00c9 unha especie de h\u00e1bitos solitarios que adoita nadar lentamente. \u00e9 ovoviv\u00edparo. A fecundaci\u00f3n ten lugar en xaneiro e as cr\u00edas nacen uns 3 meses m\u00e1is tarde. As camadas comp\u00f3\u00f1ense de 7-8 cr\u00edas, que ao nacer miden entre 21 e 24\u00a0cm.\nHai poucos estudos sobre a s\u00faa alimentaci\u00f3n e s\u00f3 Compagno cita que se alimenta de vermes poliquetos; pola s\u00faa parte Terofal \"et al.\" afirman que a s\u00faa alimentaci\u00f3n componse de animais de todo tipo do fondo mari\u00f1o.\nEstado de conservaci\u00f3n.\nSegundo a IUCN, o status de conervaci\u00f3n do peixe porco, no ano 2007, era de VU (\"especie vulner\u00e1bel\").\nEn Galicia.\nO peixe porco \u00e9 unha especie relativamente frecuente en augas pr\u00f3ximas \u00e1 nosa comunidade."}
{"id": "230066", "revid": "85894", "url": "https://gl.wikipedia.org/wiki?curid=230066", "title": "Centulle, San Xurxo de Asma, Chantada", "text": "Centulle e un lugar na parroquia de San Xurxo de Asma, no concello de Chantada, na comarca de Chantada, na provincia de Lugo. Segundo o IGE en 2011 ti\u00f1a 106 habitantes, dos que 55 eran homes, e 51 eran mulleres; o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nO castro de Centulle at\u00f3pase en mal estado de conservaci\u00f3n. P\u00e9nsase que ti\u00f1a unha configuraci\u00f3n do modelo espiral, con dous corpos posu\u00edndo tramos de tres. No recinto atop\u00e1ronse restos de vaixela e de mu\u00ed\u00f1os de man. Diversas hip\u00f3teses defenden que aqu\u00ed estaba a fortaleza dos Circa, arrasada polos normandos e m\u00e1is tarde pertencente \u00e1 casa de Altamira.\nNel constru\u00eduse a mediados do s\u00e9culo XX o santuario da Nosa Se\u00f1ora de F\u00e1tima. Promovido polo p\u00e1rroco Emilio Eyr\u00e9 Lamas, foi o primeiro santuario dedicado en Espa\u00f1a a Virxe de F\u00e1tima. O templo foi concibido a modo de fortaleza, coroado con cruces ga\u00e9licas, dun modo semellante ao dos castelos irlandeses. O santuario recolle unha mestura de elementos arquitect\u00f3nicos moz\u00e1rabes, rom\u00e1nicos e ga\u00e9licos. A talla de Nosa Se\u00f1ora de F\u00e1tima foi elaborada por Capa na escola de Belas Artes de Madrid, sendo consagrada na Academia de San Fernando o 12 de xu\u00f1o de 1945."}
{"id": "230070", "revid": "4817", "url": "https://gl.wikipedia.org/wiki?curid=230070", "title": "Ekran-M", "text": "Ekran-M (\"Ekran\" de \u042d\u043a\u0440\u0430\u043d en ruso, significando \"pantalla\"), tam\u00e9n co\u00f1ecida polo c\u00f3digo de artigo 11F647M, foi unha familia de sat\u00e9lites de comunicaci\u00f3ns xeoestacionarios sovi\u00e9ticos continuaci\u00f3n da seria Ekran orixinal.\nOs sat\u00e9lites Ekran-M eran sat\u00e9lites Ekran mellorados e actualizados e empezaron a porse en funcionamento a partir da segunda metade da d\u00e9cada dos anos 1980. T\u00f3dolos sat\u00e9lites Ekran-M foron posicionados cerca dos 99 graos leste para transmitir directamente a fogares na frecuencia de 0,7 GHz cunha potencia de 200 vatios. En total lanz\u00e1ronse 6 sat\u00e9lites da familia Ekran-M entre 1987 e 2001, todos mediante foguetes Proton e desde o cosm\u00f3dromo de Baikonur e exitosos salvo un fracaso total e un \u00e9xito parcial (que foi denominado Kosmos 1817).\nOs Ekran-M pesaban unhas d\u00faas toneladas e levaban dous transpondedores. Os paneis solares eran maiores e xeraban 1,8\u00a0kW de potencia."}
{"id": "230071", "revid": "4817", "url": "https://gl.wikipedia.org/wiki?curid=230071", "title": "11F647M", "text": ""}
{"id": "230072", "revid": "4817", "url": "https://gl.wikipedia.org/wiki?curid=230072", "title": "Kosmos 1817", "text": ""}
{"id": "230074", "revid": "29398", "url": "https://gl.wikipedia.org/wiki?curid=230074", "title": "Club Deportivo Mestalla", "text": ""}
{"id": "230075", "revid": "29398", "url": "https://gl.wikipedia.org/wiki?curid=230075", "title": "Club Deportivo Espanya Industrial", "text": ""}
{"id": "230077", "revid": "29398", "url": "https://gl.wikipedia.org/wiki?curid=230077", "title": "CD Mestalla", "text": ""}
{"id": "230078", "revid": "88215", "url": "https://gl.wikipedia.org/wiki?curid=230078", "title": "Segunda divisi\u00f3n espa\u00f1ola 1953/54", "text": "A tempada 1953\u201354 da Segunda Divisi\u00f3n Espa\u00f1ola de f\u00fatbol foi a 22\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Deportivo Alav\u00e9s, UD Las Palmas, CD M\u00e1laga e H\u00e9rcules CF ascenderon a Primeira Divisi\u00f3n ao tempo que Gimn\u00e1stica de Torrelavega, UD Salamanca, SD Escoriaza, CD Alcoyano, CD Mestalla, RCD Mallorca e UD Melilla descenderon a Terceira Divisi\u00f3n.\nPromoci\u00f3n de permanencia.\nDisputouse nun sistema de dous grupos compostos polos equipos cuartos e quintos peor clasificados dos dous grupos de Segunda Divisi\u00f3n e os subcampi\u00f3ns de cada un dos seis grupos que conformaban a Terceira Divisi\u00f3n."}
{"id": "230080", "revid": "1987", "url": "https://gl.wikipedia.org/wiki?curid=230080", "title": "Hobbit (hom\u00f3nimos)", "text": "Hobbit, unha determinada raza ficticia de seres antropomorfos creada polo escritor brit\u00e1nico J. R. R. Tolkien, autor \"do Se\u00f1or dos Aneis\", para os seus libros. Tam\u00e9n pod\u00e9monos referir:\nDa obra anterior derivaron os traballos a seguir:\nAdemais, deuse ao termo \"hobbit\" outros usos diferentes:"}
{"id": "230081", "revid": "23204", "url": "https://gl.wikipedia.org/wiki?curid=230081", "title": "Parque Natural de Urdaibai", "text": "Zonas h\u00famidas, costas e bosques comb\u00ednanse en Urdaibai e dan lugar a un dos espazos naturais de maior valor ecol\u00f3xioco do Pa\u00eds Vasco. O esteiro f\u00f3rmase pola confluencia do r\u00edo Oka e o Mar Cant\u00e1brico, e co\u00f1\u00e9cese polo nome de Esteiro ou R\u00eda de Urdaibai.\nA desembocadura do r\u00edo an\u00e9gase cada doce horas pola preamar, axudando \u00f3 deposito de sedimentos no fondo e nas beiras costeiras (especialmente na marxe dereita do estuario, xa que o mar golpea dende o noroeste).\nDebido a todo isto a zona presenta unha gran variedade de h\u00e1bitats, dende praias ata marismas, pasando por terreos lamacentos.\nFlora.\nA especie arb\u00f3rea m\u00e1is estendida \u00e9 a aci\u00f1eira cant\u00e1brica (Quercus ilex ssp. ilex) cun sotobosco formado por \u00e9rbedo, alaterno e os m\u00e1is escasos lentiscos verdadeiros (\"pistacia lentiscus\"). Nas \u00e1reas da marisma viven diversas especies hal\u00f3filas coma o verdello (\"Salicornia ramosissima\"), suaeda mar\u00edtima e spartina. Nos areais costeiros at\u00f3pamos as especies coma as leiterenas. O \"Tamarix canariensis\" \u00e9 com\u00fan na zona.\nFauna.\nEntre os mam\u00edferos salientar a presenza do vis\u00f3n europeo, especie ameazada que incrementa a importancia desta reserva da biosfera. Nas costas rochosas cr\u00eda a gaivota patiamarela e o corvo mari\u00f1o cristado, namentres que nos areais atopamos a p\u00edllara das dunas. Unha gran variedade de aves visitan o parque no pasos migratorios, nas que se poden observar, a Gabita, as aguias pescadoras, os Cullereiros ou o Mazarico real (a lim\u00edcola de maior tama\u00f1o). Tam\u00e9n est\u00e1n presentes diversos tipos de \u00c1nsares: en direcci\u00f3n norte na primavera, e cara o sur no outono. No ver\u00e1n de 2015, confirmouse a observaci\u00f3n dunha aguia pescadora. Varios exemplares, orixinarias de Escocia, desta especie liber\u00e1ranse no parque natural para a s\u00faa reintroduci\u00f3n. Este programa f\u00f3ra dirixido pola Sociedade de Ciencias Aranzadi.\nEntre os anfibios e os r\u00e9ptiles citar a ra patilonga ou a serpe de esculapio.\nEntre os peixes atopamos especies adaptadas \u00f3s diferendes graos de salindade. A angu\u00eda, o sargo, ou crust\u00e1ceos coma a esqu\u00eda son exemplos destas especies."}
{"id": "230082", "revid": "22795", "url": "https://gl.wikipedia.org/wiki?curid=230082", "title": "Oxynotus centrina", "text": ""}
{"id": "230083", "revid": "89787", "url": "https://gl.wikipedia.org/wiki?curid=230083", "title": "The Hobbit (trilox\u00eda)", "text": "The Hobbit \u00e9 a adaptaci\u00f3n cinematogr\u00e1fica da novela \"O hobbit\", publicada en 1937 e escrita polo fil\u00f3logo brit\u00e1nico J. R. R. Tolkien. Dividiuse en tres filmes \u00e9picos de fantas\u00eda, acci\u00f3n e aventuras: ', ' e \"\". A crise da Metro-Goldwyn-Mayer atrasou o proxecto. En Galicia estreouse a primeira parte en castel\u00e1n o d\u00eda 14 de decembro de 2012, tam\u00e9n en 3D.\nO proxecto foi abordado polo neozeland\u00e9s Peter Jackson, director da trilox\u00eda cinematogr\u00e1fica \"The Lord of the Rings\" baseada nas novelas d' \"O Se\u00f1or dos Aneis\", sucesora d' \"O hobbit\"; actuando dende un primeiro momento coma produtor e principal impulsor da idea. Por\u00e9n, neste caso Jackson apart\u00e1rase da direcci\u00f3n, e os filmes \u00edan ser dirixidos polo mexicano Guillermo del Toro; mais este rexeitouno a finais de maio de 2010, por mor do retardo no comezo da filmaci\u00f3n polos problemas financeiros que atravesaba a casa produtora Metro Goldwyn Mayer. Jackson tomou logo a decisi\u00f3n de se facer cargo de ambas as d\u00faas facetas do proxecto de \"The Hobbit\", como xa fixera con \"The Lord of the Rings\". Malia o rexeitamento de Del Toro, ambos os dous se encargaron do gui\u00f3n dos filmes, xunto a Philippa Boyens e Fran Walsh, dona de Jackson.\nOs estudios Warner Bros. e a MGM confirmaron o 1\u00ba de setembro de 2012 as datas das estreas, as\u00ed como os t\u00edtulos definitivos dos tres filmes, unha vez Jackson decidira finalmente que o proxecto ser\u00eda unha trilox\u00eda e non unha bilox\u00eda como establecera inicialmente. A primeira, ' (en galego: \"O hobbit: Unha viaxe inesperada\"), chegou aos cinemas o 13 de decembro de 2012; a segunda, ', estreouse o 13 de decembro de 2013; e a terceira, \"\", o 17 de decembro de 2014 (en Galicia todas en versi\u00f3n castel\u00e1).\nX\u00e9nese do proxecto.\nEn 1995, Peter Jackson e Fran Walsh comezaron a cavilar na posibilidade de adaptar ao cinema \"O hobbit\" e \"O Se\u00f1or dos Aneis\" e pux\u00e9ronse en contacto co presidente de Miramax Films, Harvey Weinstein, quen amosou interese. O plan inicial era realizar a pel\u00edcula d'\"O hobbit\" e, se esta tivese \u00e9xito, adaptar \"O Se\u00f1or dos Aneis\" en d\u00faas partes. As negociaci\u00f3ns con Saul Zaentz, quen ti\u00f1a os dereitos de ambas as d\u00faas obras dende comezos dos anos 1970, along\u00e1ronse e, ademais, o cineasta s\u00f3 posu\u00eda os dereitos de produci\u00f3n d'\"O hobbit\", non os de distribuci\u00f3n, que estaban en propiedade da United Artists. Weinstein insistiu a Jackson en se centrar n'\"O Se\u00f1or dos Aneis\", a\u00ednda que a adaptaci\u00f3n foi producida pola New Line Cinema, non pola Miramax, e estreouse en tres partes a principios dos anos 2000.\nEn setembro de 2006, MGM, por ent\u00f3n propietaria da United Artists e dos dereitos de distribuci\u00f3n d'\"O hobbit\", amosou o seu interese por se asociar con Jackson e a New Line Cinema para realizar a adaptaci\u00f3n cinematogr\u00e1fica da novela.\nSegundo filme.\nEn setembro de 2006, Peter Jackson comentou nunha entrevista para a \"Entertainment Weekly\" que a produtora MGM estaba interesada en realizar dous filmes sobre \"O hobbit\" e cualificou a proposta de intelixente porque, ademais de xerar m\u00e1is beneficios, a novela era relativamente lixeira en comparaci\u00f3n con \"O Se\u00f1or dos Aneis\" e deste xeito poder\u00edase ampliar con escenas que non aparec\u00edan nela, mais si noutros escritos de J. R. R. Tolkien, como a reuni\u00f3n do Concilio Branco que explica o feito de que o Gandalf desapareza por un tempo. Despois da s\u00faa contrataci\u00f3n en 2008, Guillermo del Toro confirmou que a secuela tratar\u00eda sobre estas partes que non se ven na primeira. Por\u00e9n, o contido dese segundo filme depend\u00eda de cantos actores de \"The Lord of the Rings\" pod\u00edan repetir interpretaci\u00f3n. Finalmente, unha vez finalizada a rodaxe dos dous filmes, Jackson confirmou a trav\u00e9s do seu Facebook que haber\u00eda un terceiro co fin de contar m\u00e1is sobre a historia.\nPreproduci\u00f3n.\nEn xaneiro de 2009, Guillermo del Toro comentou nunha entrevista para a MTV que os artistas John Howe e Alan Lee, ilustradores das obras de J. R. R. Tolkien e colaboradores de Jackson na trilox\u00eda de \"The Lord of the Rings\", comezaran xa a debuxar os primeiros dese\u00f1os para o filme e que pronto se unir\u00eda Mike Mignola, autor do c\u00f3mic \"Hellboy\" e colaborador de Del Toro nas adaptaci\u00f3ns da s\u00faa obra \"El laberinto del fauno\".\nElenco.\nEn 2008, Guillermo del Toro contactou con Ian McKellen, Andy Serkis e Viggo Mortensen, quen interpretaron a Gandalf, Gollum/Sm\u00e9agol e Aragorn, respectivamente, na trilox\u00eda de \"The Lord of the Rings\", para que tornasen a desempe\u00f1ar os seus papeis nas adaptaci\u00f3ns d'\"O hobbit\". En xu\u00f1o dese mesmo ano, Christopher Lee, quen interpretou o istari (meigo) Saruman na trilox\u00eda, amosou nunha entrevista para a revista \"Empire\" o seu interese por recrear a corrupci\u00f3n do seu personaxe at\u00e9 se converter en aliado de Sauron; por\u00e9n, durante outra entrevista concedida uns d\u00edas despois no Festival Internacional de Cine de Karlovy Vary, o actor declarou que a viaxe a Nova Zelandia non ser\u00eda recomend\u00e1bel para algu\u00e9n da s\u00faa idade (88 anos nese intre) e amosou a s\u00faa resignaci\u00f3n ante a posibilidade de que as s\u00faas escenas fosen cortadas de novo \u2014Peter Jackson suprimiu a s\u00faa \u00fanica aparici\u00f3n na versi\u00f3n estreada en cinemas d' \"\", a\u00ednda que posteriormente foi incorporada na versi\u00f3n estendida lanzada en DVD\u2014. Lee comentou, ademais, que si lle gustar\u00eda prestar a s\u00faa voz ao drag\u00f3n Smaug.\nDoug Jones, quen xa traballara con Del Toro noutros filmes, interesouse polo papel de Thranduil, rei dos elfos do Bosque Negro e pai de Legolas. O cineasta, por outra banda, afirmou nunha entrevista para a MTV que lle gustar\u00eda contar coa participaci\u00f3n de Jones, a\u00ednda que non necesariamente no rol de Thranduil. Tras a marcha de Del Toro e dado que Jackson non contactou con el, Jones confirmou que a\u00ednda estaba interesado en participar en \"The hobbit\" sempre e cando a s\u00faa rodaxe non entrase en conflito coa de \"Lovecraft\".\nDel Toro considerou a posibilidade de que Ian Holm, int\u00e9rprete de Bilbo Bulseiro na trilox\u00eda, fose o narrador do filme. En xaneiro de 2009, o cineasta confirmou que ti\u00f1an en mente arredor de catro actores para interpretar a Bilbo, malia non teren contactado ning\u00fan. Entre os actores m\u00e1is nomeados como pos\u00edbeis int\u00e9rpretes do rol atop\u00e1banse James McAvoy e Daniel Radcliffe (co\u00f1ecido polo rol en Harry Potter)\nMalia terse involucrado por m\u00e1is de dous anos no dese\u00f1o e produci\u00f3n das adaptaci\u00f3ns ao cinema, o 31 de maio de 2010, o mexicano Guillermo del Toro rexeitou a direcci\u00f3n dos filmes, por mor do atraso no comezo da filmaci\u00f3n, debido a problemas financeiros que atravesaba a produtora Metro Goldwyn Mayer.\nLogo de que o proxecto recibise luz verde, Warner Bros desvelou nun comunicado os primeiros membros do elenco: Martin Freeman coma Bilbo Bulseiro, Richard Armitage coma Thorin, Rob Kazinsky coma F\u00edli, Aidan Turner coma K\u00edli, Graham McTavish coma Dwalin, John Callen coma \u00d3in, Stephen Hunter coma Bombur, Mark Hadlow coma Dori e Peter Hambleton coma Gl\u00f3in. Uns d\u00edas despois, a compa\u00f1\u00eda anunciou que James Nesbitt interpretar\u00eda a Bofur e Adam Brown a Ori.\nA comezos de xaneiro de 2011, Ian McKellen e Andy Serkis foron confirmados nos seus respectivos papeis, mentres que Christopher Lee confirmou a trav\u00e9s da s\u00faa p\u00e1xina web oficial que volver\u00eda interpretar a Saruman.\nXa a finais de abril, Peter Jackson comunicou, v\u00eda Facebook, que o papel de F\u00edli ser\u00eda interpretado finalmente por Dean O'Gorman, actor neozeland\u00e9s co\u00f1ecido polo seu papel en \"The Young Hercules\"; no mesmo comunicado anunciou a presenza de Lee Pace coma rei Thranduil, descartando, polo tanto, a Doug Jones. A finais de maio confirmar\u00eda tam\u00e9n a presenza de Orlando Bloom retomando o papel de Legolas, e xa en xu\u00f1o os seguintes catro actores: Evangeline Lilly interpretando a \u00abun personaxe novo\u00bb, unha elfa silvana chamada Tauriel; Barry Humphries encarnando o Rei Trasgo; Luke Evans coma Bardo, e Benedict Cumberbatch coma Smaug.\nRodaxe.\nMalia os retardos, \"The hobbit\" comezou a s\u00faa rodaxe o 21 de marzo de 2011 en Nova Zelandia e finalizou o 6 de xullo de 2012, logo de 266 d\u00edas de filmaci\u00f3n."}
{"id": "230084", "revid": "839", "url": "https://gl.wikipedia.org/wiki?curid=230084", "title": "Dalat\u00edidos", "text": "A dos dalat\u00edidos (\"Dalatiidae\") \u00e9 unha familia de peixes elasmobranquios selaquimorfos da orde dos escualiformes.\nAs s\u00faas especies distrib\u00faense por todos os oc\u00e9anos do mundo, tanto en rexi\u00f3ns litorais como en mar a f\u00f3ra.\nCaracter\u00edsticas.\nVarias especies pos\u00faen \u00f3rganos luminosos que aparecen como manchas negras principalmente na superficie ventral.\nTaxonom\u00eda.\nDescrici\u00f3n.\nA familia foi descrita en 1851 polo naturalista ingl\u00e9s John Edward Gray, na s\u00faa obra \" List of the specimens of fish in the collection of the British Museum. Part I. Chondropterygii\". British Museum (Natural History), Londres.\nEtimolox\u00eda.\nO nome cient\u00edfico da familia est\u00e1 formado, segundo a norma, sobre a ra\u00edz \"Dalati-\" do seu x\u00e9nero tipo, \"Dalatias\", coa adici\u00f3n do elemento do lat\u00edn cient\u00edfico \"-\u01d0dae\", propio dos nomes das familias de animais. \nClasificaci\u00f3n.\nA familia incl\u00fae seis x\u00e9neros con 10 especies:\nEn Galicia.\nRodr\u00edguez Villanueva \"et al.\" citan a especie \"Dalatias licha\" como presente, ocasionalmente, nas augas galegas."}
{"id": "230086", "revid": "12452", "url": "https://gl.wikipedia.org/wiki?curid=230086", "title": "Selaquimorfo", "text": ""}
{"id": "230087", "revid": "6412555", "url": "https://gl.wikipedia.org/wiki?curid=230087", "title": "Club Deportivo San Mamede", "text": "O Club Deportivo San Mamede \u00e9 un club de f\u00fatbol galego, da parroquia de San Mamede de Ribadulla, pertencente ao concello de Vedra. Actualmente xoga no grupo 6 da Segunda Auton\u00f3mica de Galicia."}
{"id": "230092", "revid": "109216", "url": "https://gl.wikipedia.org/wiki?curid=230092", "title": "Audiencia Nacional de Espa\u00f1a", "text": "A Audiencia Nacional \u00e9 un tribunal espa\u00f1ol con sede na cidade de Madrid e que ten xurisdici\u00f3n en todo o territorio de Espa\u00f1a. \u00c9 un tribunal tanto de apelaci\u00f3n como de instancia naquelas materias que a Lei Org\u00e1nica do Poder Xudicial indica pero en ning\u00fan caso tr\u00e1tase dun tribunal de casaci\u00f3n.\nRegulaci\u00f3n.\nA s\u00faa regulaci\u00f3n at\u00f3pase no cap\u00edtulo II, do t\u00edtulo IV do libro I da Lei Org\u00e1nica 6/1985, de 1 de xullo, do Poder Xudicial.\nEste tribunal int\u00e9grase do seguinte modo:\nHai que destacar que non conta con sala do civil ao non posu\u00edr competencia civil.\nA Audiencia Nacional co\u00f1ece, entre outras, de materias de especial importancia como:\nA Audiencia Nacional est\u00e1 composta polo seu Presidente, os Presidentes de Sala e os maxistrados que determine a lei para cada unha das s\u00faas Salas e Secci\u00f3ns. O Presidente da Audiencia Nacional, que ter\u00e1 a consideraci\u00f3n de Presidente de Sala do Tribunal Supremo, \u00e9 o Presidente nato de todas as s\u00faas Salas."}
{"id": "230093", "revid": "10599", "url": "https://gl.wikipedia.org/wiki?curid=230093", "title": "Audiencia Nacional", "text": ""}
{"id": "230094", "revid": "23204", "url": "https://gl.wikipedia.org/wiki?curid=230094", "title": "Tribunal Supremo de Espa\u00f1a", "text": "O Tribunal Supremo \u00e9 o \u00f3rgano constitucional de Espa\u00f1a que se atopa na c\u00faspide do Poder Xudicial. \u00c9 o tribunal superior en todas as ordes, salvo o disposto en materia de garant\u00edas constitucionais cuxa responsabilidade descansa no Tribunal Constitucional, alleo ao Poder Xudicial.\nA sede do Tribunal Supremo at\u00f3pase en Madrid, na Praza da Villa de Par\u00eds, ocupando dependencias do que foi o Palacio e convento das Salesas Reais, fundado pola ra\u00ed\u00f1a B\u00e1rbara de Bragan\u00e7a no s\u00e9culo XVIII.\nAtribuci\u00f3ns.\nO Tribunal Supremo \u00e9 o tribunal de \u00faltima instancia (final) en todos os casos e as s\u00faas decisi\u00f3ns s\u00f3 poden ser deixadas sen efecto cando o Tribunal Constitucional atopa lesi\u00f3n dos dereitos e liberdades constitucionais. En todos os demais casos, non \u00e9 posible apelar ou recorrer unha decisi\u00f3n firme do Tribunal Supremo.\nNo entanto, no \u00e1mbito penal, o Rei pode deixar sen efecto ata as condenas impostas ou ratificadas polo Tribunal Supremo, en exercicio do dereito de graza que a Constituci\u00f3n lle reco\u00f1ece, a proposta do Consello de Ministros que \u00e9 o \u00f3rgano que decide, decisi\u00f3n que posteriormente formaliza o Rei como acto debido.\nCo\u00f1ece e decide en \u00fanica instancia os procesos de responsabilidade civil ou penal contra o Presidente e os ministros do Goberno da Naci\u00f3n, os senadores e deputados das Cortes Xerais, o Presidente e os maxistrados do propio Tribunal Supremo e vogais do Consello Xeral do Poder Xudicial, o Presidente e os maxistrados do Tribunal Constitucional e outros integrantes de altas instituci\u00f3ns do Estado e das comunidades aut\u00f3nomas.\nAs\u00ed mesmo, co\u00f1ece e decide os procesos de ilegalizaci\u00f3n de partidos pol\u00edticos, a instancia exclusiva do Ministerio Fiscal ou do Goberno, requirido a iso polo Senado ou o Congreso dos Deputados.\nTam\u00e9n co\u00f1ece e decide os recursos ordinarios e extraordinarios previstos pola Lei contra as resoluci\u00f3ns dos tribunais inferiores.\nPara rematar, co\u00f1ece e decide os demais procesos que a Constituci\u00f3n ou a Lei reservan \u00e1 s\u00faa competencia.\nGarant\u00edas constitucionais.\nO Tribunal Supremo goza dunha posici\u00f3n an\u00e1loga \u00e1 das Cortes Xerais e o Goberno da Naci\u00f3n, por mor de posici\u00f3n equivalente como cabeza dun dos tres Poderes do Estado.\nEn garant\u00eda da s\u00faa liberdade de funcionamento, o Tribunal Supremo conta coa prerrogativa de executividade dos seus actos en virtude do principio de obediencia \u00e1s resoluci\u00f3ns xudiciais firmes consagrado pola Constituci\u00f3n, en conxunci\u00f3n co feito de que a maior\u00eda das resoluci\u00f3ns deste Tribunal son firmes por tratarse de soluci\u00f3ns a recursos contra actos dos Tribunais inferiores.\nAdemais, o Tribunal Supremo \u00e9 o \u00fanico que pode ordenar a detenci\u00f3n dos seus propios membros e s\u00f3 el pode procesalos e separalos por responsabilidades civ\u00eds e penais no desempe\u00f1o das s\u00faas funci\u00f3ns.\nAdicionalmente, o Consello Xeral do Poder Xudicial tam\u00e9n supervisa o funcionamento do Tribunal Supremo, a\u00ednda que todos os actos deste Consello poden ser anulados polo propio Tribunal Supremo en v\u00eda contencioso-administrativa.\nOrganizaci\u00f3n e funcionamento.\nO Tribunal Supremo est\u00e1 composto por un Presidente e por un n\u00famero indeterminado de Maxistrados adscritos \u00e1s diversas Salas que o integran, todos eles nomeados polo Rei a proposta do Consello Xeral do Poder Xudicial.\nNo seo do Tribunal Supremo existen \u00f3rganos xurisdicionais, \u00e9 dicir, encargados de administrar xustiza en nome do Rei xulgando e facendo executar o xulgado, e \u00f3rganos gobernativos e administrativos, \u00e9 dicir, aqueles con funci\u00f3n de goberno e direcci\u00f3n ou de simple administraci\u00f3n e auxilio aos outros dous grupos.\n\u00d3rganos xurisdicionais: as salas.\nO Tribunal Supremo est\u00e1 dividido en cinco Salas, que entenden dos recursos que se presenten contra as resoluci\u00f3ns dos Tribunais inferiores e en primeira ou \u00fanica instancia dos procesos sobre responsabilidade do Presidente e os Ministros do Goberno da Naci\u00f3n, dos Senadores e Deputados das Cortes Xerais, do Presidente e os Maxistrados do Tribunal Supremo, dos Vogais do Consello Xeral do Poder Xudicial, do Presidente e os Maxistrados do Tribunal Constitucional e doutros integrantes de \u00d3rganos Constitucionais do Estado e as comunidades aut\u00f3nomas, sempre segundo as respectivas ordes xurisdicionais:\nAdemais, dentro do Tribunal Supremo existen uns \u00f3rganos xurisdicionais especiais:\n\u00d3rganos gobernativos.\nCon subordinaci\u00f3n ao Consello Xeral do Poder Xudicial, os \u00f3rganos gobernativos do Tribunal Supremo son os encargados de co\u00f1ecer e resolver as cuesti\u00f3ns de \u00edndole administrativa e de funcionamento do Tribunal e os seus \u00f3rganos xurisdicionais. Son \u00f3rganos gobernativos:\n\u00d3rganos de administraci\u00f3n.\nA Secretar\u00eda de Goberno do Tribunal Supremo, o Gabinete T\u00e9cnico de Documentaci\u00f3n e Informaci\u00f3n, o Departamento de Arquivo, Biblioteca e Informaci\u00f3n, o Departamento de Inform\u00e1tica e o Rexistro Xeral son \u00f3rganos administrativos e t\u00e9cnicos que posibilitan o funcionamento do Tribunal nos seus respectivos \u00e1mbitos de actuaci\u00f3n.\nPresidentes do Tribunal Supremo.\nEsta \u00e9 a lista dos presidentes que tivo o Alto Tribunal. Desde 1980, ano da creaci\u00f3n do Consello Xeral do Poder Xudicial, o presidente do Tribunal Supremo \u00e9o tam\u00e9n deste."}
{"id": "230096", "revid": "56817", "url": "https://gl.wikipedia.org/wiki?curid=230096", "title": "Corredor (hom\u00f3nimos)", "text": "O termo corredor p\u00f3dese referir a:"}
{"id": "230097", "revid": "89787", "url": "https://gl.wikipedia.org/wiki?curid=230097", "title": "Chamoso, Paradela, O Corgo", "text": "Chamoso \u00e9 un lugar da parroquia de Paradela no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 19 habitantes (10 homes e 9 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 32 habitantes."}
{"id": "230098", "revid": "85894", "url": "https://gl.wikipedia.org/wiki?curid=230098", "title": "O Placer, Paradela, O Corgo", "text": "O Placer \u00e9 un lugar da parroquia de Paradela no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a un habitante (un home), dous menos ca en 1999."}
{"id": "230099", "revid": "839", "url": "https://gl.wikipedia.org/wiki?curid=230099", "title": "Dalatias licha", "text": "Dalatias licha \u00e9 unha especie de tibur\u00f3n selaquimorfo da orde dos escualiformes (\"Squaliformes\") e familia dos dalat\u00edidos (\"Dalatiidae\"), \u00fanica do x\u00e9nero Dalatias.\nTaxonom\u00eda.\nA especie foi orixinalmente descrita como Squalus licha polo naturalista franc\u00e9s Pierre Joseph Bonnaterre en 1788, no seu \"Tabeau encyclop\u00e9dique et m\u00e9thodique des trois regnes de la naturaleza\". Despois foi colocada no seu propio x\u00e9nero, \"Dalatias\", que vi\u00f1a do sin\u00f3nimo de Constantine Samuel Rafinesque 1810 \"Dalatias sparophagus\" para \"S. licha\". Por\u00e9n, algunhas autoridades argumentaron que \"D. sparophagus\" \u00e9 un \"nomen dubium\", e prefiriron utilizar o seguinte nome de x\u00e9nero dispo\u00f1\u00edbel, \"Scymnorhinus\".\nO nome do x\u00e9nero \"Dalatias\" deriva do grego \u03b4\u03b1\u03bb\u03cc\u03c2 \"dal\u00f3s\", \"facho\". O nome espec\u00edfico \"licha\" v\u00e9n do franc\u00e9s \"la liche\", antigo nome deste tibur\u00f3n.\nFiloxenia e evoluci\u00f3n.\nEstudos clad\u00edsticos comprobaron que os parentes m\u00e1is achegados de \"Dalatias licha\" son os tibur\u00f3ns d x\u00e9nero \"Isistius\", cos que comparten varias particularidades da dentici\u00f3n, do esqueleto e a musculatura.\nP\u00e9nsase que \"Dalatias\" e \"Isistius\" diverxeron evolutivamente pouco despois dos tempos da transici\u00f3n entre o cret\u00e1ceo e o Terciario (hai 65,5 mill\u00f3ns de anos), como parte dunha radiaci\u00f3n adaptativa de escualos nas profundidades do mar en h\u00e1bitats relativamente superficiais.\nOs restos f\u00f3siles m\u00e1is antigos (dentes) que pertencen inequivocamente ao \"Dalatias licha\" datan do eoceno medio (entre 43,0-37,0 Ma), e foron achados en Nova Zelandia.\nBiolox\u00eda.\nDistribuci\u00f3n e h\u00e1bitat.\n\"Dalatias licha\" distrib\u00faese case en todas as augas en temperadas e tropicais do globo, pero con poboaci\u00f3ns moi distantes entre si, co que hai poucas probabilidades de ointercambio xen\u00e9tico entre elas. Non se rexistrou a s\u00faa presenza no Pac\u00edfico oriental nin no norte do oc\u00e9ano \u00cdndico. No Atl\u00e1ntico norte, enc\u00f3ntrase no banco Georges (ao leste do estado de Massachusetts, Estados Unidos) e no norte do golfo de M\u00e9xico, no mar do Norte, en particular ao redor das illas Brit\u00e1nicas, no oeste e centro do Mediterr\u00e1neo, en Madeira e os Azores, as\u00ed como no norte do golfo da Guinea. No oc\u00e9ano \u00cdndico enc\u00f3ntrase en Sur\u00e1frica e Mozambique. No Pac\u00edfico, no Xap\u00f3n, Xava, Australia e Nova Zelandia e nas illas Hawai. Hai un s\u00f3 rexistro desta especie no Atl\u00e1ntico sur, fronte \u00e1s costas do Brasil.\nEspecie de augas profundas, \u00e9 com\u00fan a unha profundidade de 600 m, pero captur\u00e1ronse exemplares desde a superficie at\u00e9 unha profundidade de 1880 m.\nNos Azores este tibur\u00f3n segr\u00e9gase por sexos, sendo as femias m\u00e1is com\u00fans a profundidades duns 1.650 m e os machos en torno aos 412\u2013418 m.\nHabita nas zonas exterior e superior do noiro continental, e tam\u00e9n ao redor das illas oce\u00e1nicas e montes submarinos. \u00c9 o \u00fanico membro da s\u00faa familia que adopita encontrarse cerca do fondo do mar, a\u00ednda que en ocasi\u00f3ns capturouse a menos profundidade.\nAlimentaci\u00f3n.\nNo seu tracto dixestivo se encontraron peixes \u00f3seos pertencentes \u00e1s families dos cauliod\u00f3ntidos, est\u00f3midos, arxent\u00ednidos, paralep\u00eddidos, cloroft\u00e1lmidos, mict\u00f3fidos, gonostom\u00e1tidos, macr\u00faridos, g\u00e1didos, merlucc\u00edidos, apog\u00f3nidos, escorp\u00e9nidos e esc\u00f3mbridos; peixes cartilaxinosos como raias, mix\u00edns, e outros; invertebrados como luras, polbos, anf\u00edpodos, is\u00f3podos, lagostas, gambas e vermes poliquetos.\nReproduci\u00f3n.\n\u00c9 ovoviv\u00edparo aplacentario. As femeias paren de 10 a 16 cr\u00edas que miden uns 30\u00a0cm de lonxitude ao naceren.\nOs machos maduran sexualmente cando alcanzan entre 77 e 121\u00a0cm, e as femeias cando miden de 117 a 159\u00a0cm.\nEn Galicia.\nRodr\u00edguez Villanueva \"et al.\" citan a especie \"Dalatias licha\" como presente, ocasionalmente, nas augas galegas."}
{"id": "230100", "revid": "22795", "url": "https://gl.wikipedia.org/wiki?curid=230100", "title": "Dalatias", "text": ""}
{"id": "230101", "revid": "23204", "url": "https://gl.wikipedia.org/wiki?curid=230101", "title": "Andadeiro", "text": "Ch\u00e1mase andadeiro ou corredor ao espazo estreito e longo que comunica as distintas pezas dunha casa ou dun edificio, cuxa funci\u00f3n principal \u00e9 a circulaci\u00f3n. Cando a proporci\u00f3n entre longo e largo non \u00e9 tan acusada, o corredor pasa a se denominar \u00e1strago ou vest\u00edbulo (\"hall\"), e pode acoller outros usos espec\u00edficos, habitualmente como zona de espera.\nOs andadeiros son com\u00fans nas vivendas, onde dan acceso dende o vest\u00edbulo ou a sala aos cuartos interiores. Con prop\u00f3sitos semellantes tam\u00e9n existen corredores noutros edificios coma oficinas, hoteis, centros educativos, centros de sa\u00fade etc.\nOs corredores at\u00f3panse en tendas, almac\u00e9ns e f\u00e1bricas, onde te\u00f1en andeis a ambos os lados. En almac\u00e9ns e f\u00e1bricas, os corredores poden consistir en pallets de almacenamento e en f\u00e1bricas os corredores poden separar \u00e1reas de traballo. Nos ximnasios, os equipos de exercicio dip\u00f3\u00f1ense normalmente en corredores.\nNas vivendas actuais os andadeiros adoitan ter unha largura duns 80 a 100\u00a0cm e unha lonxitude que depende tanto do tama\u00f1o da casa como da distribuci\u00f3n dos cuartos. O andadeiro adoita ser unha peza interior, polo que \u00e9 importante que te\u00f1a unha boa iluminaci\u00f3n. Por mor \u00e1s s\u00faas reducidas dimensi\u00f3ns non admite moito mobiliario, a\u00ednda que pode acoller mesas ou cadeiras pequenas, aparadores ou andeis, as\u00ed coma diversos ornamentos tales coma cadros etc.\nA casa galega.\nA casa tradicional galega adoitaba contar con andadeiros no sobrado que levaban dende a sala de respecto ou dende o exterior (pat\u00edn, solaina) aos diferentes cuartos. Tam\u00e9n na planta terrea pod\u00edan existir andadeiros que comunicaban a entrada coa coci\u00f1a, a adega etc. T\u00e9\u00f1ase en conta que o termo corredor tam\u00e9n designa un tipo de balc\u00f3n ou pat\u00edn desenvolvido que acostuma percorrer a fachada da casa e estar cerrado en madeira."}
{"id": "230103", "revid": "98629", "url": "https://gl.wikipedia.org/wiki?curid=230103", "title": "Duri\u00e1n", "text": "O duri\u00e1n (\"Durio zibethinus\") \u00e9 unha especie de \u00e1rbore tropical asi\u00e1tica pertencente \u00e1 familia Malvaceae, orixinaria do sueste de Asia. D\u00e1 un froito comest\u00edbel.\nEn Galicia non \u00e9 a\u00ednda com\u00fan o consumo.\nEtimolox\u00eda.\nFroita amplamente co\u00f1ecida e reverenciada no sueste de Asia e chamada \"Rei das froitas\", o seu nome prov\u00e9n da verba malaia \"duri\" (espi\u00f1a) co sufixo \"an\", (usado para crear pronomes), e dando coma resultado \"froita espi\u00f1enta\".\nDescrici\u00f3n.\n\u00c9 unha \u00e1rbore duns 25 m de alto, orixinaria do sueste de Asia pertencente \u00e1 familia Malvaceae, unha enorme familia que incl\u00fae o hibisco, o quiabo ou o cot\u00f3n. O seu froito, especialmente apreciado polos nativos, \u00e9 de varias formas, de cadrada a arredondada, dependendo da especie, con at\u00e9 40\u00a0cm de circunferencia. e entre 2 ou 3\u00a0kg de peso; ten unha codia de espi\u00f1as de cor verde ou caf\u00e9, a casca \u00e9 entre p\u00e1lida a vermella, sempre dependendo especie. Ten un gusto intenso e agrad\u00e1bel, unha textura cremosa (como o aguacate) e un cheiro moi forte, que pode desgustar a algunhas persoas. As sementes son comest\u00edbeis unha vez asadas, esmagadas serven para preparar tortas.\nAs \u00e1rbores de duri\u00e1n son relativamente altas, entre 25 e 50 metros de altura, dependendo da especie. As follas son perennes, opostas, el\u00edpticas e cadradas, de 10 a 18 cent\u00edmetros de longo. As flores reprod\u00facense en grupos de 3 a 30, en p\u00f3las longas e no toro; cada flor ten un c\u00e1liz e 5 (raramente 4 ou 6) p\u00e9talos.\nAs \u00e1rbores te\u00f1en unha ou d\u00faas floraci\u00f3n se frutificaci\u00f3ns por ano, a\u00ednda que o tempo var\u00eda dependendo da especie, cultivo e localidade. Unha \u00e1rbore de duri\u00e1n t\u00edpica pode soster os froitos de 4 a 5 anos. O froito que pendura de cada p\u00f3la, madura arredor dos tres meses despois da polinizaci\u00f3n.\nEspecies.\nHai arredor de 30 especies reco\u00f1ecidas de \u00e1rbores \"duri\u00e1n\", todas nativas do sueste de Asia e polo menos 9 producen froitos comest\u00edbeis. coma: \"D. zibethinus\", \"D. dulcis\", \"D. grandiflorus\", \"D. graveolens\", \"D. kutejensis\", \"D. lowianus\", \"D. macrantha\", \"D. oxleyanus\" e \"D. testudinarum\". Por\u00e9n, hai moitas especies a\u00ednda non estudadas debidamente.\nO \"Durio zibethinus\" \u00e9 a \u00fanica especie dispo\u00f1\u00edbel no mercado internacional, as outras son vendidas localmente.\nUsos.\n\u00c9 unha especie altamente co\u00f1ecida polo valor alimentario dos seus froitos. Estes caracter\u00edzanse por presentar un mal cheiro (un fedor semellante a unha cebola podre), incluso en moitos hoteis de Malaisia te\u00f1en prohibido o seu consumo nos cuartos, dado que o fedor fica no cuarto m\u00e1is de tres horas. A polpa \u00e9 dunha cremosidade exquisita polo que \u00e9 co\u00f1ecido coma o mellor froito do mundo (P\u00e9rez, 1996).\nB\u00e4rtels (2002), comenta que a polpa de tan exquisito froito cont\u00e9n prote\u00ednas, graxas e azucres. Cons\u00f3mese cru, a\u00ednda que forma parte de diversos pratos en estado verde, semi maduro e fermentado. En Asia \u00e9 considerado afrodis\u00edaco. As s\u00faas ra\u00edces, cascas e follas empr\u00e9ganse en menci\u00f1as populares. As sementes fr\u00edtense ou t\u00f3rranse en aceite. Empr\u00e9gase tam\u00e9n na elaboraci\u00f3n de xeados.\n\u00c9 moi comercializado en Tailandia, Indonesia e Malaisia."}
{"id": "230104", "revid": "89787", "url": "https://gl.wikipedia.org/wiki?curid=230104", "title": "\u00a1Non m\u00e1is emigraci\u00f3n!", "text": "\u00a1Non m\u00e1is emigraci\u00f3n! \u00e9 unha zarzuela con m\u00fasica do compositor galego Felisindo Rego e libreto en galego de Ram\u00f3n Armada Teixeiro adaptada da peza teatral hom\u00f3nima de Ram\u00f3n Armada. Foi estreada o 10 de abril de 1886 no Teatro Tac\u00f3n (actualmente Gran Teatro da Habana). Destaca por ser a primeira zarzuela en lingua galega e a primeira obra en galego representada f\u00f3ra de Galiza. Actualmente a partitura da obra non est\u00e1 localizada.\nHistoria.\nEn 1885 o escritor galego Ram\u00f3n Armada Teixeiro publicou na Habana a s\u00faa peza teatral \"Non m\u00e1is emigraci\u00f3n\". O 10 de agosto do ano seguinte estreouse no Teatro Tac\u00f3n da capital cubana unha segunda edici\u00f3n da peza con m\u00fasica do compositor galego Felisindo Rego a xeito de zarzuela.\nNo seu tempo foi moi ben vista pola meirande parte dos intelectuais, como mostran as boas cr\u00edticas recibidas. As poucas cr\u00edticas negativas colleitadas pola obra fac\u00edan referencia ao escaso impacto que lle auguraron \u00e1 s\u00faa mensaxe antiemigracionista, oscilando entre o escepticismo duns:\nE o pensamento de que o intento era nulo doutros:\nA obra pon de manifesto e expresa o seu total desacordo cun un dos problemas do momento, a emigraci\u00f3n, que foi o tema principal da obra de Armada Teixeiro, enmascarado a trav\u00e9s da historia de amor de Xan e Marica e das falcatruadas de Farruco, o cal ofrece unha visi\u00f3n que moitas veces foi rebatida pola cr\u00edtica. A obra non amosa as experiencias persoais de Ram\u00f3n Armada, que viviu de cerca de experiencia doutros galegos afincados na Illa.\nArgumento.\nNa obra pres\u00e9ntase a vida coti\u00e1 dos galegos emigrados en Cuba e outros lugares de Am\u00e9rica. Conta a historia dun rapaz namorado que decide marchar de Galiza para facer as am\u00e9ricas. Por\u00e9n, ao chegar \u00e1 outra beira do Atl\u00e1ntico descobre a miseria e as penas, o lado escuro do so\u00f1o latinoamericano."}
{"id": "230105", "revid": "98629", "url": "https://gl.wikipedia.org/wiki?curid=230105", "title": "Juan Teller\u00eda", "text": "Juan Teller\u00eda Arrizabalaga, nado o 12 de xullo de 1895 en Zegama, Guip\u00fascoa e finado o 26 de febreiro de 1949 en Madrid, foi un compositor vasco.\nTraxectoria.\nQuedou orfo moi xove quedando el e os seus catro irm\u00e1ns ao cargo do seu t\u00edo Baldomero Teller\u00eda, sacerdote do que aprender\u00eda solfexo, piano e harmon\u00eda. Estes co\u00f1ecementos serv\u00edronlle para ga\u00f1ar unha pensi\u00f3n da Deputaci\u00f3n de Guip\u00fascoa que lle permitiu trasladarse a Donostia e ampliar os seus estudos con Germ\u00e1n Cendoya e Beltr\u00e1n Pagola.\nEn 1915 trasladouse a Madrid para estudar composici\u00f3n con Conrado del Campo e piano con Manuel Fern\u00e1ndez Alberdi. Na capital do Estado serviuse das s\u00faas dotes como improvisador e compositor prol\u00edfico para asegurarse a s\u00faa manutenci\u00f3n, dende tocar o \u00f3rgano en igrexas a dar clases particulares.\nNo ano 1916 iniciou a composici\u00f3n do poema sinf\u00f3nico \"La Dama de Aizgorri\", que se estrenou o 29 de setembro de 1917 en Donostia no Gran Casino, tam\u00e9n se tocou en Madrid coa Orquestra Sinf\u00f3nica da man do mestre Enrique Fern\u00e1ndez Arb\u00f3s. Esta obra, coa que Teller\u00eda obtivo grande \u00e9xito con s\u00f3 22 anos, non se volveu programar ata o ano 1952, interpretada pola Orquestra Nacional de Espa\u00f1a baixo a direcci\u00f3n de Ata\u00falgo Argenta.\nNo ano 1919 trasladouse a estudar a Par\u00eds e m\u00e1is tarde a Alema\u00f1a, desta \u00e9poca non temos demasiada informaci\u00f3n sobre Juan Teller\u00eda, ata 1925 cando regresa a Espa\u00f1a.\nEntre 1927 e 1947 centrouse na m\u00fasica l\u00edrica, compo\u00f1endo zarzuelas coma \"El joven piloto\", \"El cabaret de la Academia\", \"Los Blasones\" o \"Las viejas ricas\". Por\u00e9n tam\u00e9n compuxo m\u00fasica de c\u00e1mara e himnos relixiosos e militares. A s\u00faa composici\u00f3n m\u00e1is co\u00f1ecida \u00e9 \"Amanecer en Cegama\" cuxa m\u00fasica foi utilizada para a base do himno fascista \"Cara al sol\", himno de Falange Espa\u00f1ola de las JONS. Outras das s\u00faas composici\u00f3ns tam\u00e9n foron utilizadas para a creaci\u00f3n de himnos de parecida vinculaci\u00f3n, coma o da Divisi\u00f3n Azul, o da Vieja Guardia de FE de las JONS e da Fronte de Xuventudes.\nDurante a guerra civil foi detido pero ingresou na CNT, colaborando co seu talento na filmograf\u00eda republicana coma por exemplo \"Defendemos nuestra tierra\" ou \"Mores de juventud\".\nAta 1946 deu clases na c\u00e1tedra de m\u00fasica da c\u00e1mara no Real Conservatorio Superior de M\u00fasica de Madrid. Tam\u00e9n foi pianista no Palacio da Prensa e ata 1946 desempe\u00f1ou a c\u00e1tedra de M\u00fasica de C\u00e1mara no Conservatorio de Madrid.\nEst\u00e1 enterrado no cemiterio de Aravaca (Madrid)."}
{"id": "230106", "revid": "1576", "url": "https://gl.wikipedia.org/wiki?curid=230106", "title": "Address Resolution Protocol", "text": "Address Resolution Protocol (ARP) \u00e9 un protocolo de rede que efect\u00faa a traduci\u00f3n dun enderezo de capa de rede nun enderezo MAC, xeralmente un ethernet. Para facelo env\u00eda un paquete ao enderezo de multidifusi\u00f3n da rede (broadcast, MAC = FF-FF-FF-FF-FF-FF) con enderezo IP polo que pregunta, e espera que esa m\u00e1quina, ou outra, responda co enderezo MAC que lle corresponde. Cada m\u00e1quina ten unha cach\u00e9 cos enderezos traducidos para reducir o tempo de espera. ARP est\u00e1 posto en funcionamento con moitas tecnolox\u00edas de redes, o m\u00e1is empregado \u00e9 o IPv4 pero tam\u00e9n est\u00e1 en uso en Chaosnet, DECnet e Xerox PARC Universal Packet (PUP) co est\u00e1ndar IEEE 802 , FDDI, X.25, Frame Relay e Asynchronous Transfer Mode (ATM). No modelo de arquitectura TCP/IP, ARP est\u00e1 nun punto intermedio entre a capa de rede e a de internet, mentres no modelo OSI est\u00e1 na capa de rede. O protocolo RARP realiza a operaci\u00f3n inversa."}
{"id": "230107", "revid": "56817", "url": "https://gl.wikipedia.org/wiki?curid=230107", "title": "Ben Stiller", "text": "Benjamin Edward \"Ben\" Stiller, nado o 30 de novembro de 1965 Nova York, estado de Nova York, \u00e9 un actor, humorista, director de cine, produtor de cine, guionista e actor de voz estadounidense."}
{"id": "230108", "revid": "56817", "url": "https://gl.wikipedia.org/wiki?curid=230108", "title": "Hebe (revista)", "text": "Hebe foi unha revista editada en Pontevedra entre 1920 e 1921.\nHistoria e caracter\u00edsticas.\nSubtitulada \"Publicaci\u00f3n quincenal\" apareceu o 15 de outubro de 1920. Fundada por Modesto Bar\u00e1 \u00c1lvarez, Xo\u00e1n Vidal Mart\u00ednez e Alfonso Lois, estaba dirixida por Modesto Bar\u00e1. Tentou introducir elementos vangardistas no movemento cultural e inclu\u00edu poemas, alg\u00fans relatos, recensi\u00f3ns, e biobibliograf\u00edas. Cesou a s\u00faa publicaci\u00f3n co n\u00famero 13, o 17 de abril de 1921."}
{"id": "230109", "revid": "22795", "url": "https://gl.wikipedia.org/wiki?curid=230109", "title": "Agav\u00e1ceas", "text": ""}
{"id": "230110", "revid": "88215", "url": "https://gl.wikipedia.org/wiki?curid=230110", "title": "Carlos Pi\u00f1eiro Iglesias", "text": "\"Para o director de cine do mesmo nome vex\u00e1se Carlos L\u00f3pez Pi\u00f1eiro\"\nCarlos Pi\u00f1eiro Iglesias, nado na Coru\u00f1a c. 1955 e finado o 16 de decembro de 2012, foi un piloto de rally galego que competiu en diversos campionatos, tanto en Galicia como Espa\u00f1a.\nTraxectoria.\nNatural do coru\u00f1\u00e9s barrio da Gaiteira, foi un destacado piloto nas d\u00e9cadas de 1970 e 1980 e logrou varias vitorias no campionato de Espa\u00f1a, rematando en terceira posici\u00f3n no campionato de 1983. Foi campi\u00f3n galego en cinco ocasi\u00f3ns (1980, 1981, 1982, 1984 e 1987), cifra s\u00f3 superada por V\u00edctor Senra e Germ\u00e1n Castrill\u00f3n, ademais de obter un total de 22 vitorias. Competiu con diversos coches, principalmente co Porsche 911 ao longo da s\u00faa traxectoria e con diversas escuder\u00edas como Escuder\u00eda La Coru\u00f1a ou o equipo Rothmans tendo de compa\u00f1eiros entre outros ao galego Beny Fern\u00e1ndez ou ao vascofranc\u00e9s Marc Etchebers. Posu\u00eda un taller de venda e reparaci\u00f3n de autom\u00f3biles en Sada.\nFaleceu o 16 de decembro de 2012 debido a un tumor cerebral."}
{"id": "230111", "revid": "22795", "url": "https://gl.wikipedia.org/wiki?curid=230111", "title": "Euterios", "text": ""}
{"id": "230112", "revid": "1822", "url": "https://gl.wikipedia.org/wiki?curid=230112", "title": "Hebe", "text": "Hebe pode referirse a:"}
{"id": "230113", "revid": "22795", "url": "https://gl.wikipedia.org/wiki?curid=230113", "title": "Ovoviv\u00edpara", "text": ""}
{"id": "230114", "revid": "22570", "url": "https://gl.wikipedia.org/wiki?curid=230114", "title": "Pl\u00e1cido \u00c1ngel Rey Lemos", "text": "Pl\u00e1cido \u00c1ngel Rey Lemos, co\u00f1ecido como El Mella Franciscano e Fray Pl\u00e1cido, nado en Lugo o 30 de outubro de 1867 e finado en \u00c9ibar o 12 de febreiro de 1941, foi un relixioso galego, bispo de Lugo entre 1919 e 1927.\nTraxectoria.\nFixo os seus estudos no Instituto de Lugo e ingresou no Seminario en 1885. Foi ordenado sacerdote o 5 de abril de 1890. Inicialmente ingresou no novizado da orde beneditina no mosteiro de Samos en 1891, mais finalmente profesou como franciscano no colexio de Compostela en 1896. Foi director de \"El Eco Franciscano\". En 1906 marchou a Roma onde foi nomeado procurador xeral en 1911. O 18 de xaneiro de 1917 foi nomeado administrador apost\u00f3lico da diocese de Xa\u00e9n e bispo titular \"Hamatha\", por mor da grave doenza do bispo Juan Manuel Sanz Saravia que lle imped\u00eda gobernar a s\u00faa diocese. Recibiu a consagraci\u00f3n episcopal o 25 de febreiro de mans do cardeal Rafael Merry del Val, e tendo como co-consagrantes ao bispo de Tui Leopoldo Eijo Garay e ao bispo de Urgell Joan Benlloch i Viv\u00f3.\nO 18 de decembro de 1919 foi nomeado bispo de Lugo, e tomou posesi\u00f3n da s\u00e9 o 11 de xu\u00f1o de 1920. Foi senador polo arcebispado de Granada (1919-1920) e pola provincia eclesi\u00e1stica de Santiago de Compostela (1921-1922).\nPromoveu o culto eucar\u00edstico co Centro Eucar\u00edstico Diocesano e a Adoraci\u00f3n Nocturna. Puxo en marcha a Editorial cat\u00f3lica lucense e impulsou o peri\u00f3dico \"La Voz de la Verdad\". Sintonizou coas instituci\u00f3ns sociais que puxo en marcha a Igrexa espa\u00f1ola: O Consello Nacional de Organizaci\u00f3ns cat\u00f3lico-obreiras, a Acci\u00f3n cat\u00f3lica, a Confederaci\u00f3n Nacional de Obreiros Cat\u00f3licos e a Confederaci\u00f3n Nacional Cat\u00f3lico-Agraria. En 1927 viaxa a Roma para a visita \"ad limina\" e ao rematar o despacho co papa P\u00edo XI decidiu non volver po\u00f1er os p\u00e9s en Lugo. Foi nomeado arcebispo titular de \"Pelusium\"."}
{"id": "230115", "revid": "1888", "url": "https://gl.wikipedia.org/wiki?curid=230115", "title": "Pl\u00e1cido \u00c1ngel Rey de Lemos", "text": ""}
{"id": "230116", "revid": "1888", "url": "https://gl.wikipedia.org/wiki?curid=230116", "title": "El Mella Franciscano", "text": ""}
{"id": "230117", "revid": "39164", "url": "https://gl.wikipedia.org/wiki?curid=230117", "title": "Autoridade Palestina", "text": ""}
{"id": "230118", "revid": "67049", "url": "https://gl.wikipedia.org/wiki?curid=230118", "title": "Viviparidade", "text": "A viviparidade (do lat\u00edn \"vivus\", \"vivo\", e \"parire\", \"parir\") \u00e9 un tipo de reproduci\u00f3n dos animais, na que as cr\u00edas \"nacen vivas\", e que tam\u00e9n se aplica \u00e1 de certos vexetais.\nAnimais.\nCh\u00e1mase viv\u00edparo a todo aquel animal que ret\u00e9n os ovos dentro do corpo da nai, onde o embri\u00f3n se desenvolve nunha estrutura especializada dentro do ventre da femia, onde recibir\u00e1 o alimento e o ox\u00edxeno necesarios para formar os seus \u00f3rganos e para crecer e madurar at\u00e9 o momento do nacemento, parindo as cr\u00edas vivas. Este tipo de reproduci\u00f3n \u00e9 com\u00fan no reino animal, ocorrendo dalg\u00fan modo en case todos os filos.\nPor\u00e9n, alg\u00fans zo\u00f3logos usan a palabra \"viv\u00edparo\" s\u00f3 para a situaci\u00f3n que se d\u00e1 en case todos os mam\u00edferos, en que o embri\u00f3n, despois da fecundaci\u00f3n, se desenvolve nunha estrutura especial, a placenta, que se fixa \u00e1 parede do \u00fatero da nai e serve para o intercambio de alimentos e materiais de refugallo entre a nai e o embri\u00f3n. Esta forma m\u00e1is avanzada de viviparismo nos animais ch\u00e1mase viviparismo placentario, que se d\u00e1 na maior parte dos mam\u00edferos (os chamados por iso placentarios ou placentados (euterios). A excepci\u00f3n son os monotremas, que po\u00f1en ovos como as aves, e os marsupiais, que carecen de placenta, polo que as femias paren o feto nun estado moi prematuro, polo que este debe continuar o seu desenvolvemento nunha bolsa exterior chamada marsupio. As femias que paren cr\u00edas vivas, pero que non te\u00f1en placenta, denom\u00ednanse daquela ovoviv\u00edparas.\nRealmente, enc\u00f3ntranse todos os graos intermedios de desenvolvemento de condici\u00f3ns viv\u00edparas a partir das ov\u00edparas. En moitos animais os ovos non pasan ao exterior do corpo da nai inmediatamente despois de seren fecundados (os \u00f3vulos) e de recibiren as s\u00faas membranas. Neste sentido, son tam\u00e9n viv\u00edparos alg\u00fans r\u00e9ptiles, peixes, anfibios urodelos e moitos invertebrados. Algunhas especies de cascudas rete\u00f1en os ovos dentro do corpo durante alg\u00fan tempo antes de po\u00f1elos, e moitos nematodos, particularmente os parasitos, rete\u00f1en os ovos at\u00e9 que est\u00e1n case listos para eclosionar; tales ovos denom\u00ednanse \"ovos embrionados\".\nHai outros casos que se denominan viviparidade facultativa; por exemplo, algunhas cascudas, se as circunstancias son apropiadas, po\u00f1en os seus ovos, pero, se non poden facelo, ret\u00e9\u00f1enos dentro do corpo at\u00e9 que eclosionan. Nalg\u00fans insectos o ovo non recibe unha casca, sen\u00f3n que se desenvolve no corpo da nai, a mi\u00fado envolto nunha masa de tecido fixada \u00e1 parede do aparello reprodutor da nai, a trav\u00e9s do cal o embri\u00f3n absorbe o alimento e o ox\u00edxeno e evac\u00faa os materiais de refugallo; isto asem\u00e9llase moito \u00e1 situaci\u00f3n dos mam\u00edferos placentados. Noutros casos, como o da mosca tse-tse, o ovo eclosiona no \u00fatero na nai dando lugar a unha larva que se alimenta dunha secreci\u00f3n leitosa producida por gl\u00e1ndulas situadas no \u00fatero; cando a larva est\u00e1 totalmente desenvolvida, a nai depos\u00edtaa nalg\u00fan lugar conveniente, onde se converte en pupa e, m\u00e1is tarde, en adulto. Vemos, por tanto, que existen todos os niveis de viviparidade, usando o termo en sentido amplo.\nVexetais.\nNo caso dos vexetais o termo s\u00f3 pode apilcarse en sentido estrito \u00e1s plantas cuxos embri\u00f3ns non quedan nun estado de vida latente dentro da semente, sen\u00f3n que xerminan e proseguen o seu desenvolvemento antes de separarse da planta nai, desprend\u00e9ndose desta nun estado moi avanzado do desenvolvemento, como se observa en moitas plantas do mangleiral. En realidade, neste caso, non chega a formarse a semente, porque a fase de vida latente do embri\u00f3n, que a caracteriza, falta por completo; a pl\u00e1ntula s\u00f3ltase da nai xa formada, ou polo menos considerablemente desenvolvida.\nNos casos en que a pl\u00e1ntula procede de \u00f3rganos de multiplicaci\u00f3n vexetativa, como xemas adventicias, bulbilos etc., como na chamada \"poa viv\u00edpara\" (\"Poa alpina\" L.), en \"Polygonum viviparum\" L. ou en certas agav\u00e1ceas, tr\u00e1tase realmente dun fen\u00f3meno de falsa viviparidade."}
{"id": "230119", "revid": "22795", "url": "https://gl.wikipedia.org/wiki?curid=230119", "title": "Viv\u00edparo", "text": ""}
{"id": "230120", "revid": "839", "url": "https://gl.wikipedia.org/wiki?curid=230120", "title": "Manuel Basulto Jim\u00e9nez", "text": "Manuel Basulto Jim\u00e9nez, nado en Adanero (\u00c1vila) o 17 de maio de 1869 e finado en El Pozo del T\u00edo Raimundo (Madrid) o 12 de agosto de 1936, foi un prelado espa\u00f1ol e bispo de Xa\u00e9n e Lugo. Foi un dos trece bispos asasinados polo bando republicano durante a Guerra Civil Espa\u00f1ola.\nTraxectoria.\nFillo dun mui\u00f1eiro, realizou os seus estudos eclesi\u00e1sticos na diocese de \u00c1vila, e foi ordenado presb\u00edtero en 1892. Licenciouse en Dereito na Universidade de Valladolid. Foi c\u00f3engo maxistral de Le\u00f3n e lectoral de Madrid. En 1909 foi elixido bispo de Lugo, e consagrado o 16 de xaneiro de 1910 polo nuncio Antonio Vico na igrexa dos Padres Pa\u00fales de Madrid. Foi nomeado senador en 1916.\nEn 1919 Bieito XV nomeouno bispo de Xa\u00e9n, diocese da que tomou posesi\u00f3n por poderes o 14 de xu\u00f1o de 1920, celebrando a s\u00faa primeira misa o 29 de xu\u00f1o. No seu escudo rezaba o lema: \"Quien a Dios tiene, nada le falta\".\nMartirio.\nO 2 de agosto de 1936 foi detido no seu domicilio do palacio episcopal xunto coa s\u00faa irm\u00e1 Teresa Basulto e o esposo desta, Mariano Mart\u00edn, as\u00ed como o de\u00e1n da catedral, F\u00e9lix P\u00e9rez Portela. Encarcerado na catedral de Xa\u00e9n, o 11 de agosto foi inclu\u00eddo na segunda expedici\u00f3n de \u201cTrens da morte\u201d que partiu de Xa\u00e9n con destino \u00e1 prisi\u00f3n de Alcal\u00e1 de Henares. Esta expedici\u00f3n foi asaltada na estaci\u00f3n de Santa Catalina (Madrid), e desviada. O bispo e 190 presos m\u00e1is foron metrallados, e os seus cad\u00e1veres saqueados.\nDous dos superviventes, dixeron que o bispo caeu de xeonllos, exclamando: \nEst\u00e1 enterrado na cripta da igrexa do Sagrario da Catedral de Xa\u00e9n.\nProceso de beatificaci\u00f3n.\nO 21 de xu\u00f1o de 2010 a Congregaci\u00f3n para as Causas dos Santos aprobou o car\u00e1cter martirial da morte do bispo e os seus cinco compa\u00f1eiros de martirio."}
{"id": "230121", "revid": "22570", "url": "https://gl.wikipedia.org/wiki?curid=230121", "title": "Felirati P\u00e1rt", "text": "Felirati P\u00e1rt foi un grupo pol\u00edtico h\u00fangaro de corte liberal cl\u00e1sico dirixido por Ferenc De\u00e1k, era un dos dous partidos presentes na Asemblea Nacional h\u00fangara de 1861 e o que ti\u00f1a a maior\u00eda na c\u00e1mara.\nContexto.\nA derrota austr\u00edaca na Guerra Franco-Austr\u00edaca 1859 significou a ca\u00edda do ministro do interior Alexander von Bach que segu\u00eda unha li\u00f1a dura de centralizaci\u00f3n e absolutismo e a modernizaci\u00f3n das estruturas do Imperio dos Habsburgo que se plasmou no co\u00f1ecido como o Diploma de Outubro (1860) que dotaba a Austria de elementos constitucionais federalizantes, pero finalmente a Patente de Febreiro (1861) establec\u00eda un sistema centralizado que disolv\u00eda a Asemblea Nacional h\u00fangara, en resposta o parlamento h\u00fangaro rexeitou ambos os dous textos neg\u00e1ndose a enviar representantes ao Parlamento de Viena e pedindo o restablecemento do r\u00e9xime constitucional de 1848 pero no seu seo hab\u00eda d\u00faas tendencias, o grupo encabezado por De\u00e1k, co\u00f1ecido como Felirati P\u00e1rt, era partidario de chegar a acordos coa coroa austr\u00edaca para obter o autogoberno no seo do Imperio, mentres o grupo minoritario dirixido por L\u00e1szl\u00f3 Teleki ata o seu suicidio en marzo de 1861 estaba pola proclamaci\u00f3n dun estado nacional independente."}
{"id": "230122", "revid": "22795", "url": "https://gl.wikipedia.org/wiki?curid=230122", "title": "Burro fari\u00f1eiro galego", "text": ""}
{"id": "230123", "revid": "22795", "url": "https://gl.wikipedia.org/wiki?curid=230123", "title": "Viv\u00edpara", "text": ""}
{"id": "230124", "revid": "2731547", "url": "https://gl.wikipedia.org/wiki?curid=230124", "title": "Cefet-MG", "text": ""}
{"id": "230126", "revid": "2731573", "url": "https://gl.wikipedia.org/wiki?curid=230126", "title": "UFMG", "text": ""}
{"id": "230127", "revid": "89787", "url": "https://gl.wikipedia.org/wiki?curid=230127", "title": "Marsupiais", "text": "Os marsupiais (\"Marsupialia\") ou metaterios (\"Metatheria\") son unha infraclase de mam\u00edferos terios caracterizados polo curto desenvolvemento do \u00fatero materno e completaren gran parte do desenvolvemento agarrados \u00e1s gl\u00e1ndulas mamarias do interior da bolsa marsupial ou marsupio. Nalgunhas especies o marsupio \u00e9 moi pequeno como para levar a todas as cr\u00edas.\nOs marsupiais representan hoxe un pequeno grupo de mam\u00edferos, unhas 270 especies actuais, das que unhas 70 viven en Am\u00e9rica e aproximadamente 200 en Australasia, onde constit\u00faen a parte preponderante da fauna nativa de vertebrados terrestres.\nTras a desaparici\u00f3n dos dinosauros, as aves e os monotremas diversific\u00e1ronse e as ratites e grupos af\u00edns ocuparon o nicho ecol\u00f3xico dos herb\u00edvoros e o dos depredadores; en Suram\u00e9rica, as aves da familia \"Phorusrhacidae\", e en Europa e Norteam\u00e9rica, durante o eoceno aves como \"Gastornis\".\nOrixe dos marsupiais.\nOs marsupiais desenvolv\u00e9ronse durante o cret\u00e1ceo, a partir dos pantoterios, case contemporaneamente aos placentarios, pero nunha rama fil\u00e9tica diverxente. Por\u00e9n, antes da expansi\u00f3n dos placentarios, os marsupiais xa se estenderan por boa parte da superficie continental.\nPara comprender a distribuci\u00f3n actual dos marsupiais c\u00f3mpre botar unha ollada \u00e1s vicisitudes que sufriron as masas continentais naqueles afastados per\u00edodos xeol\u00f3xicos. \u00c9 preciso recordar, de acordo coas numerosas mostras f\u00f3siles que posu\u00edmos, que a finais do per\u00edodo cret\u00e1ceo os marsupiais ti\u00f1an unha distribuci\u00f3n xeral sobre as terras emerxidas, onde conviv\u00edan, con relativa tranquilidade, cos placentarios primitivos. Encontr\u00e1banse, por exemplo, en \u00c1frica, Europa e Norteam\u00e9rica, de onde se extinguiron, a\u00ednda que tras o Grande intercambio americano alg\u00fans marsupiais recolonizaron este subcontinente.\nOs marsupiais m\u00e1is antigos co\u00f1ecidos proceden da China, onde tam\u00e9n se acharon os placentarios m\u00e1is antigos. Naquela \u00e9poca, as masas continentais non iniciaran a\u00ednda o proceso de fragmentaci\u00f3n e deriva revelado pola teor\u00eda de Alfred Wegener, proceso que comezou ao final da era mesozoica. Co principio da era terciaria ocorreu o desenvolvemento explosivo dos placentarios, que sen se especializar ao principio, diversific\u00e1ronse con rapidez ante a indefensi\u00f3n dos competidores nos novos nichos ecol\u00f3xicos que foron ocupando.\nO grupo placentario tivo como competidores ou depredadores mam\u00edferos aos marsupiais e aos monotremas; estes \u00faltimos xa se especializaran en varios nichos. E, f\u00f3ra dos mam\u00edferos, \u00e1s grandes aves terrestres. A independencia e o grao de desenvolvemento m\u00e1is completo co que nac\u00eda a proxenie destes primeiros euterios superou aos outros grupos \"de sangue quente\" na taxa de supervivencia dos neonatos, facilitando as\u00ed a s\u00faa expansi\u00f3n demogr\u00e1fica.\nA principios do paleoceno, hai uns 65 mill\u00f3ns de anos, non hab\u00eda mam\u00edferos carn\u00edvoros euterios; o nicho ecol\u00f3xico dos predadores estaba ocupado por grupos animais aparecidos antes: grandes aves depredadoras non voadoras, os r\u00e9ptiles modernos e os marsupiais.\nA desintegraci\u00f3n de Panxea que comezou ao inicio do cret\u00e1ceo, hai 150-140 mill\u00f3ns de anos, d\u00e1 as claves da dispersi\u00f3n dos grupos animais, cando o supercontinente Gondwana comezou a fragmentarse.\nEn Panxea creouse unha fendsa que abarcaba desde o oc\u00e9ano Tetis, ao leste, at\u00e9 o Pac\u00edfico ao oeste. A greta separou Laurasia e, con ela, a Norteam\u00e9rica, de Gondwana, e produciu o nacemento dun futuro novo oc\u00e9ano, o Atl\u00e1ntico. Este oc\u00e9ano non se abriu uniformemente, se non que comezou no Atl\u00e1ntico norte-central; o Atl\u00e1ntico sur non se abrir\u00eda at\u00e9 o cret\u00e1ceo.\nClasificaci\u00f3n.\nNun gran n\u00famero de clasificaci\u00f3ns dos animais actuais, marsupiais e metaterios son sin\u00f3nimos. Pero a posici\u00f3n do taxon \u00e9 vari\u00e1bel segundo os autores. Por exemplo \"Marsupialia\" \u00e9 unha cohorte, unha orde ou outro taxon.\nPor\u00e9n, os marsupiais son xeralente repartidos en d\u00edas superordes, con 7 ordes viventes e 2 extintas:"}
{"id": "230128", "revid": "22795", "url": "https://gl.wikipedia.org/wiki?curid=230128", "title": "Marsupial", "text": ""}
{"id": "230129", "revid": "12452", "url": "https://gl.wikipedia.org/wiki?curid=230129", "title": "Phascolarctos cinereus", "text": ""}
{"id": "230130", "revid": "22795", "url": "https://gl.wikipedia.org/wiki?curid=230130", "title": "Marsupialia", "text": ""}
{"id": "230131", "revid": "22795", "url": "https://gl.wikipedia.org/wiki?curid=230131", "title": "Metatheria", "text": ""}
{"id": "230132", "revid": "22795", "url": "https://gl.wikipedia.org/wiki?curid=230132", "title": "Metaterios", "text": ""}
{"id": "230133", "revid": "22795", "url": "https://gl.wikipedia.org/wiki?curid=230133", "title": "Metaterio", "text": ""}
{"id": "230139", "revid": "1131", "url": "https://gl.wikipedia.org/wiki?curid=230139", "title": "O Alto de San Roque, Sobrecedo, Taboada", "text": "O Alto de San Roque \u00e9 un lugar na parroquia de Sobrecedo, no concello de Taboada, na comarca de Chantada, pertencente a provincia de Lugo. Segundo o INE e o IGE en 2011 ti\u00f1a 27 habitantes (oncehomes e dezaseis mulleres).\nAtravesa o lugar a estrada N-540 que une Lugo e Ourense."}
{"id": "230140", "revid": "38330", "url": "https://gl.wikipedia.org/wiki?curid=230140", "title": "Michel Strogoff", "text": ""}
{"id": "230141", "revid": "38330", "url": "https://gl.wikipedia.org/wiki?curid=230141", "title": "L'\u00cele myst\u00e9rieuse", "text": ""}
{"id": "230148", "revid": "98629", "url": "https://gl.wikipedia.org/wiki?curid=230148", "title": "Aadu Hint", "text": "Aadu Hint ( Adolf Edmund Hint) nado o 10 de xaneiro de 1910 en K\u00fclasema e finado o 26 de outubro de 1989 en Tallin, foi un escritor estoniano.\nTraxectoria.\nAadu Hint naceu na illa de Muhu mais pasou gran parte da s\u00faa infancia na aldea de Kuusn\u00f5mmes, na illa de Saaremaa. Entre 1923 e 1929 estudou no instituto en Kuressaare e tras graduarse traballou como profesor de primaria na escola da aldea de Rootsik\u00fcla e de 1936 a 1940 foi profesor en Tartu. En 1940 ingresou no Partido Comunista de Estonia e foi editor da revista cultural \"Viisnurk\". Durante a segunda guerra mundial e a ocupaci\u00f3n alem\u00e1 de Estonia (1941-1944) loitou no Ex\u00e9rcito Vermello e foi membro do Consello Supremo de Estonia e do Soviet Supremo da URSS e entre 1945 e 1946 foi presidente da Asociaci\u00f3n de Pescadores de Estonia.\nObra literaria.\nDesde 1946 ata a s\u00faa morte Hint dedicouse case exclusivamente \u00e1 creaci\u00f3n literaria pero xa empezara a escribir antes, na d\u00e9cada de 1930. En 1934 publicou a novela \"Pidalit\u00f5bi\" e en 1936 apareceu \"Vatku t\u00f5bilas\", ambas as d\u00faas tratan o tema da lepra na illa de Saaremaa. En 1937 deu ao prelo unha novela psicol\u00f3xica \"Kuldne v\u00e4rav\", \u00e1 que lle seguiu en 1939 \"Tulemees\", onde trata dun tema que ser\u00e1 recurente no resto das s\u00faas obras, a vida dos pescadores de Saaremaa e a s\u00faa relaci\u00f3n co mar. Despois da guerra escribiu \"Vesse poeg\" (1948) e \"Angerja teekond\" (1950) dirixidas aos lectores xuven\u00eds e os dramas \"Tagaranna meeste kalakuunar\" (1947) e \"Kuhu l\u00e4hed, seltsimees direktor\" (1949) . Entre 1951 e 1966 apareceron os catro volumes da que se considera a s\u00faa obra mestra \"Tuuline rand\" no que describe a vida de varias xeraci\u00f3ns de humildes familias das illas estonianas ao longo do s\u00e9culo XIX e principios do XX, que recibiu cr\u00edticas das autoridades sovi\u00e9ticas por non facer fincap\u00e9 na amizade sovi\u00e9tico-estonianas e na revoluci\u00f3n proletaria, o que provocou que en edici\u00f3ns posteriores do primeiro volume Hint engadiu pormenores da revoluci\u00f3n en Tallin."}
{"id": "230149", "revid": "89787", "url": "https://gl.wikipedia.org/wiki?curid=230149", "title": "Segunda divisi\u00f3n espa\u00f1ola 1952/53", "text": "A tempada 1952\u201353 da Segunda Divisi\u00f3n Espa\u00f1ola de f\u00fatbol foi a 21\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. CA Osasuna e Real Ja\u00e9n ascenderon a Primeira Divisi\u00f3n ao tempo que Gimn\u00e0stic de Tarragona, SD Huesca, Burgos CF, Atl\u00e9tico Baleares, AD Plus Ultra, CD Cacere\u00f1o, C\u00f3rdoba CF e Orihuela Deportiva descenderon a Terceira Divisi\u00f3n.\nClasificaci\u00f3n.\nGrupo 1.\n&lt;br&gt;\nPromoci\u00f3n de ascenso.\n1 \"O Espa\u00f1a Industrial non ascende a Primeira Divisi\u00f3n ao ser o filial do FC Barcelona.\"\nPromoci\u00f3n de permanencia.\nDisputouse nun sistema de dous grupos compostos polos equipos cuartos e quintos peor clasificados dos dous grupos de Segunda Divisi\u00f3n e os subcampi\u00f3ns de cada un dos seis grupos que conformaban a Terceira Divisi\u00f3n. M\u00e1is unha eliminatoria disputada polo CD Tenerife en calidade do campi\u00f3n rexional das Illas Canarias.\nI.\n1 \"A UD Salamanca foi repescada para xogar en Segunda Divisi\u00f3n trala renuncia a disputala do UE Sant Andreu.\""}
{"id": "230150", "revid": "29398", "url": "https://gl.wikipedia.org/wiki?curid=230150", "title": "AD Plus Ultra", "text": ""}
{"id": "230152", "revid": "89787", "url": "https://gl.wikipedia.org/wiki?curid=230152", "title": "Segunda divisi\u00f3n espa\u00f1ola 1951/52", "text": "A tempada 1951\u201352 da Segunda Divisi\u00f3n Espa\u00f1ola de f\u00fatbol foi a 20\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un.\nOs campi\u00f3ns de cada grupo ascend\u00edan directamente a Primeira Divisi\u00f3n, ao tempo que os segundos e terceiros clasificados de cada grupo disputaban unha liguilla de ascenso junto o terceiro e cuarto peor equipos clasificados de Primeira Divisi\u00f3n. Pola s\u00faa parte os tres \u00faltimos equipos da clasificaci\u00f3n de cada grupo descendieron directamente a Tercera Divisi\u00f3n.\nPromoci\u00f3n de ascenso.\n1 \"O CD Mestalla non ascendeu a Primeira Divisi\u00f3n ao ser o filial do Valencia CF.\""}
{"id": "230153", "revid": "89787", "url": "https://gl.wikipedia.org/wiki?curid=230153", "title": "Jean Negulesco", "text": "Jean Negulesco ou Jean Negulescu, nado o 26 de febreiro de 1900 en Craiova, (Roman\u00eda) e finado o 18 de xullo de 1993 en Marbella (Espa\u00f1a), foi un director e guionista de cine de orixe roman\u00e9s.\nTraxectoria.\nNado en Roman\u00eda trasladouse en 1915 a Viena e catro anos despois a Bucarest onde comezou a adicarse \u00e1 pintura e incluso chegou a traballar como decorador de escenarios en Par\u00eds.\nEn 1927 trasladouse a Nova York co gallo dunha exposici\u00f3n da s\u00faa obra e quedou a vivir al\u00ed.\nNo ano 1934 comezou a traballar na industria do cine, primeiro coma artista de sketches e m\u00e1is tarde coma produtor executivo. Poucos anos despois comezou a s\u00faa carreira de director e guionista.\nA primeira pel\u00edcula que dirixiu foi \"Singapore Woman\" no ano 1941.\nEn 1948 foi nomeado aos Premios Oscar por \"Belinda\". Non ga\u00f1ar\u00eda a estatuilla, por\u00e9n si a acadar\u00eda a actriz protagonista do filme, Jane Wyman.\nEn 1955 ga\u00f1ou o Premio BAFTA \u00e1 mellor pel\u00edcula por \"C\u00f3mo casarse con un millonario\", con Marilyn Monroe e Lauren Bacall.\nA finais da d\u00e9cada de 1960 trasladouse a vivir a Marbella, onde morreu a causa dun infarto.\nEscribiu unha autobiograf\u00eda titulada \"Thins I did and things I thing I did\"."}
{"id": "230154", "revid": "1576", "url": "https://gl.wikipedia.org/wiki?curid=230154", "title": "Segunda divisi\u00f3n espa\u00f1ola 1932/33", "text": "A tempada 1932-33 de Segunda Divisi\u00f3n Espa\u00f1ola foi a 5\u00aa edici\u00f3n do campionato, O Oviedo CF foi o campi\u00f3n.\nA categor\u00eda estivo formada por un \u00fanico grupo, composto por 10 equipos de todo o Estado Espa\u00f1ol, obtendo cada un dous puntos por cada encontro ga\u00f1ado e un por cada un dos empates. En caso de empate nos puntos ao final da tempada ter\u00edanse en conta os resultados entre os equipos igualados e no caso de persistir o empate o mellor cociente de goles.\nO campi\u00f3n da categor\u00eda ascendeu directamente \u00e1 Primeira Divisi\u00f3n ao final da tempada, ocupando o lugar do \u00faltimo clasificado desta que descendeu a Segunda Divisi\u00f3n\nPola s\u00faa parte o \u00faltimo clasificado de Segunda descendeu directamente a Terceira Divisi\u00f3n, posici\u00f3n que foi ocupada polo ga\u00f1ador da promoci\u00f3n de ascenso disputada entre os clubs de Terceira.\nClasificaci\u00f3n.\n1 \"Ca chegada da Segunda Rep\u00fablica todos os clubs perderon a s\u00faa condici\u00f3n de \"Real\".\"\n2 \"A ra\u00edz dos incidentes rexistrados no encontro CD Castell\u00f3n-Oviedo FC o estadio do Castell\u00f3n, \"El Seguiol\", foi clausurado e este negouse a xogar os catro encontros que lle restaban como local no Estadio do Valencia CF, Mestallla, polo que se lles deu por ga\u00f1ado aos seus rivais sen chegar a disputarse.\""}
{"id": "230155", "revid": "22570", "url": "https://gl.wikipedia.org/wiki?curid=230155", "title": "Segunda divisi\u00f3n espa\u00f1ola 1933/34", "text": "A tempada 1933\u201334 de Segunda Divisi\u00f3n Espa\u00f1ola foi a 6\u00aa edici\u00f3n do campionato, O Sevilla FC foi o campi\u00f3n. Foi a \u00faltima disputada co actual formato xa que ao rematar a presente tempada se ampliou o n\u00famero de equipos participantes para incentivar a competitividade\nFormato de competici\u00f3n.\nA categor\u00eda estivo formada por un \u00fanico grupo, composto por 10 equipos de todo o Estado Espa\u00f1ol, obtendo cada un dous puntos por cada encontro ga\u00f1ado e un por cada un dos empates. En caso de empate nos puntos ao final da tempada ter\u00edanse en conta os resultados entre os equipos igualados e no caso de persistir o empate o mellor cociente de goles.\nO campi\u00f3n da categor\u00eda ascendeu directamente \u00e1 Primeira Divisi\u00f3n ao final da tempada, ocupando o lugar do \u00faltimo clasificado desta que descendeu a Segunda Divisi\u00f3n\nPola s\u00faa parte o \u00faltimo clasificado de Segunda descendeu directamente a Terceira Divisi\u00f3n, posici\u00f3n que foi ocupada polo ga\u00f1ador da promoci\u00f3n de ascenso disputada entre os clubs de Terceira.\nClasificaci\u00f3n.\n1 \"A pesar de non ser obrigatorio o descenso do \u00faltimo clasificado o Deportivo Alav\u00e9s renunciou a dita praza na categor\u00eda tras quedar colista.\""}
{"id": "230156", "revid": "17467", "url": "https://gl.wikipedia.org/wiki?curid=230156", "title": "Presidente de Brasil", "text": ""}
{"id": "230158", "revid": "158", "url": "https://gl.wikipedia.org/wiki?curid=230158", "title": "Janio Quadros", "text": ""}
{"id": "230164", "revid": "22570", "url": "https://gl.wikipedia.org/wiki?curid=230164", "title": "Wikivoyage", "text": "Wikivoyage \u00e9 unha gu\u00eda tur\u00edstica libre en Internet baseada na tecnolox\u00eda wiki. Foi fundada en setembro do ano 2006 por autores alem\u00e1ns de Wikitravel desconformes coas pol\u00edticas dos donos do devandito sitio. Converteuse no wiki co tema viaxes m\u00e1is popular en Alema\u00f1a, con m\u00e1is de 8000 artigos, e en decembro do 2007 lanzouse a versi\u00f3n en italiano, que actualmente rolda os 1600 artigos.\nA mediados do 2012 a maior parte da comunidade en ingl\u00e9s de Wikitravel, inclu\u00edndo a maior\u00eda dos administradores, e a maior\u00eda da comunidade Wikivoyage buscou soluci\u00f3ns para reunir as comunidades Wikitravel e Wikivoyage baixo un proxecto non comercial novo. Pux\u00e9ronse en contacto coa Fundaci\u00f3n Wikimedia para co\u00f1ecer o seu interese en aloxar o proxecto, e destes contactos naceu unha proposta de gu\u00eda de viaxes que foi aprobada pola WMF en outubro de 2012. Mov\u00e9ronse as p\u00e1xinas \u00f3s servidores da WMF en decembro de 2012 e est\u00e1 programado o seu lanzamento oficial o 15 de xaneiro de 2013.\nO nome prov\u00e9n de \"wiki\", pola tecnolox\u00eda usada, e \"voyage\", o que en franc\u00e9s significa \"viaxe\".\nHistoria.\nWikivoyage est\u00e1 baseado no wiki tur\u00edstico Wikitravel. En 2006, o dominio wikitravel.org, orixinalmente un sitio privado, foi vendido \u00e1 empresa \"Internet Brands\". A escasa transparencia desta decisi\u00f3n e a desconformidade coa pol\u00edtica dos anteriores donos de Wikitravel levaron a que un grupo de autores alem\u00e1ns crearan un fork (copia) da versi\u00f3n de Wikitravel en alem\u00e1n en setembro de 2006. Isto foi posible xa que Wikitravel atop\u00e1base baixo unha licenza de copyleft de Creative Commons (\"CC Attribution ShareAlike 1.0\"), que permite un uso libre dos textos, se se mencionan os autores e se mante\u00f1en os textos baixo unha licenza compatible. A maior\u00eda dos autores de Wikitravel Alema\u00f1a pasaron \u00f3 novo proxecto, e pronto o novo sitio tivo m\u00e1is artigos que o orixinal.\nOrganizaci\u00f3n.\nA diferenza de Wikitravel que \u00e9 manexado por unha empresa con fins comerciais, o dono de Wikivoyage \u00e9 unha asociaci\u00f3n sen fins de lucro, Wikivoyage e. V., cuxa sede \u00e9 a cidade alem\u00e1 de Ache. A asociaci\u00f3n toma soamente as decisi\u00f3ns sobre as pol\u00edticas b\u00e1sicas do sitio, o resto \u00e9 regulado pola comunidade dos autores.\nO software utilizado \u00e9 MediaWiki.\nIdiomas.\nOrixinalmente Wikivoyage existiu soamente en idioma alem\u00e1n, pero pronto se decidiu contemplar a posibilidade de crear versi\u00f3ns noutros idiomas. Para tal fin, deben existir polo menos tres persoas con co\u00f1ecementos profundos nun idioma que estar\u00e1n de acordo en ocupar un cargo de administrador; ademais debe haber un grupo estable de polo menos cinco usuarios activos que apoien a creaci\u00f3n dunha nova versi\u00f3n.\nEn decembro de 2007 creouse a versi\u00f3n en italiano, a segunda en alcanzar os requisitos. At\u00e9 o mes de novembro de 2012 existen sete versi\u00f3ns de Wikivoyages como en ingl\u00e9s, ruso, alem\u00e1n, franc\u00e9s, holand\u00e9s, italiano e sueco."}
{"id": "230167", "revid": "23204", "url": "https://gl.wikipedia.org/wiki?curid=230167", "title": "\u00c1rbore (hom\u00f3nimos)", "text": "O termo \u00e1rbore p\u00f3dese referir a:\nBot\u00e1nica.\nTipos:\nEspecies:\nExemplos de \u00e1rbores de sona:\nRepresentaci\u00f3n.\nGr\u00e1fico descritivo que segue a estrutura t\u00edpica dunha \u00e1rbore, coma:\nMec\u00e1nica.\nCh\u00e1mase \u00e1rbore ou eixo ao elemento empregado para transmitir un movemento de rotaci\u00f3n, coma:"}
{"id": "230168", "revid": "1131", "url": "https://gl.wikipedia.org/wiki?curid=230168", "title": "\u00c1rbore xeneal\u00f3xica", "text": "Unha \u00e1rbore xeneal\u00f3xica \u00e9 unha t\u00e1boa xeneal\u00f3xica que amosa datos xeneal\u00f3xicos dun suxeito ou dun matrimonio dun xeito organizado e sistem\u00e1tico. A \u00e1rbore pode ser ascendente, \u00e9 dicir que amosa os antergos do suxeito de estudo, ou pode ser descendente, amosando, logo, a s\u00faa descendencia. A imaxe da \u00e1rbore para ilustrar as relaci\u00f3ns de parentesco data da Idade Media. \u00c1s veces, a \u00e1rbore ref\u00edrese s\u00f3 \u00e1 li\u00f1axe masculina, \u00e9 dicir, sen inclu\u00edr a descendencia das fillas casadas; ou, pola contra, s\u00f3 a feminina. Hai diferentes m\u00e9todos de representar \u00e1s \u00e1rbores xeneal\u00f3xicas, sendo o m\u00e1is sonado o sistema de numeraci\u00f3n de Sosa-Stradonitz\u200e."}
{"id": "230169", "revid": "22795", "url": "https://gl.wikipedia.org/wiki?curid=230169", "title": "Oviparidade", "text": ""}
{"id": "230170", "revid": "22795", "url": "https://gl.wikipedia.org/wiki?curid=230170", "title": "Ovoviviparismo", "text": ""}
{"id": "230171", "revid": "12452", "url": "https://gl.wikipedia.org/wiki?curid=230171", "title": "Viviparismo", "text": ""}
{"id": "230172", "revid": "29398", "url": "https://gl.wikipedia.org/wiki?curid=230172", "title": "Stadium Avilesino", "text": ""}
{"id": "230173", "revid": "50011", "url": "https://gl.wikipedia.org/wiki?curid=230173", "title": "Segunda divisi\u00f3n espa\u00f1ola 1934/35", "text": "A tempada 1934\u201335 da Segunda Divisi\u00f3n de Espa\u00f1a foi a 7\u00aa edici\u00f3n deste torneo. Foi o primeiro ano no que se competiu segundo este formato de tres grupos e unha fase final que disputar\u00edan os dous primeiros clasificados de cada un deles. O H\u00e9rcules CF declarouse campi\u00f3n e acadou o ascenso a Primeira Divisi\u00f3n xunto ao CA Osasuna ao tempo que o \u00faltimo clasificado de cada grupo descendeu directamente \u00e1s categor\u00edas rexionais, neste caso ser\u00edan o Racing de Ferrol, CD Logro\u00f1o e Sport La Plana.\nTendo en conta a ampliaci\u00f3n de 10 a 24 equipos que sufriu a categor\u00eda ascenderon gran n\u00famero de equipos, por\u00e9n o ano anterior non se disputara a Terceira Divisi\u00f3n polo que estes clubs foron designados directamente pola Federaci\u00f3n Espa\u00f1ola de F\u00fatbol, ag\u00e1s ao Gimn\u00e1stico de Valencia, Sport La Plana, Malacitano e Recreativo de Granada que foron os campi\u00f3ns e subcampi\u00f3ns dos Campionatos Superrexionais Levante e Sur. As\u00ed mesmo o Elche CF substitu\u00edr o Deportivo Alav\u00e9s que renunciou \u00e1 s\u00faa praza en Segunda Divisi\u00f3n.\nFase de grupos.\nGrupo 2.\n1 \"O CD Logro\u00f1o retirouse da competici\u00f3n tras so 3 encontros e rematou desaparecendo por motivos econ\u00f3micos.\"\nV\u00e9xase tam\u00e9n.\nT\u00e1boa de resultados"}
{"id": "230180", "revid": "197", "url": "https://gl.wikipedia.org/wiki?curid=230180", "title": "As \u00e1rbores na cultura popular galega", "text": "As plantas te\u00f1en un significado primordial na cultura galega sendo as \u00e1rbores e os bosques e as fragas os m\u00e1ximos expo\u00f1entes.\nCastelao dic\u00eda : \"O albre \u00e9 o s\u00edmbolo do se\u00f1or\u00edo espritual de Galiza.&lt;br&gt;O albre \u00e9 un engado dos ollos, pola s\u00faa fremosura; \u00e9 unha ledicia dos ouvidos, porque nel cantan os paxaros; \u00e9 un arrolador do esprito, porque nas s\u00faas ponlas conta contos o vento.&lt;br&gt;O albre p\u00eddelle auga ao ceo para que a terra te\u00f1a sangue, vida e bonitura.\"\nTerra de bosques sagrados.\nNunha terra primordialmente campesi\u00f1a e forestal as \u00e1rbores eran esenciais na vida coti\u00e1: combust\u00edbel, construci\u00f3n (trabes), ferramentas (carro), menci\u00f1as (plantas medicinais), alimento (froiteiras) etc, polo que o sentido espiritual non era tampouco raro. Todos os trebellos que arrodeaban a vida dunha persoa dende o seu nacemento at\u00e9 o seu enterro (nunha caixa de madeira ), provi\u00f1an das \u00e1rbores, non \u00e9 de estra\u00f1ar que tam\u00e9n dende a noite dos tempos forme parte dos nosos deuses.\nGalicia identif\u00edcase cun pa\u00eds de meigas e menci\u00f1eiras, unha mestura moi antiga de tradici\u00f3ns preindoeuropeas, atl\u00e1nticas, c\u00e9lticas coa cultura cristi\u00e1 occidental, onde sobreviven mitos, malia a oposici\u00f3n da Igrexa cat\u00f3lica, que intentou riscar os diversos cultos procedentes de vellas relixi\u00f3ns, entre os que atopamos o culto \u00e1s \u00e1rbores. Os bosques e fragas galegas \u00e9nchense de lendas e tradici\u00f3ns pag\u00e1s, moitas delas cristianizadas.\nA \u00e1rbore era o s\u00edmbolo da resurrecci\u00f3n da vexetaci\u00f3n, tal como amosa a celebraci\u00f3n dos maios, asoci\u00e1ndose con festas de primavera-ver\u00e1n. O 3 de maio en Laza, os mozos rouban unha \u00e1rbore e l\u00e9vana at\u00e9 a praza principal da vila para presidir a festa. Os maios son en si mesmos unha festa de exaltaci\u00f3n da fertilidade vexetal celebrada con cantares e con roupas vexetais que visten os mozos. Vicente Risco levou a cabo un estudo sobre os distintos tipos de cultos con vixencia en Galicia e distingue ao respecto: \nCrese que na antig\u00fcidade estaba moi estendido en Galicia o culto \u00e1s \u00e1rbores. Unha boa proba ap\u00f3rtaa a toponimia galega: \"Nemet\u00f3briga\", \"Nemetatos\", \"Lucus\" etc. \"Nemeth\" \u00e9 unha voz celta que significa bosque sagrado, do mesmo xeito \"lucus\" \u00e9 un voc\u00e1bulo latino de semellante significado, ou incluso provir dunha ra\u00edz prerromana en relaci\u00f3n coas divindades da luz. Todo isto d\u00e1 xa conta da existencia de numerosos bosques sagrados na Gallaecia prerromana.\nAos nosos d\u00edas chegan lendas e contos galegos relacionados cos bosques e fragas: trasnos, meigas, fadas, lobishomes, a Santa Compa\u00f1a, o oll\u00e1paro, o apalpador, mouros e mouras etc. F\u00e1lase de demos que foran expulsados do ceo \u00e1s fragas. A Igrexa Cat\u00f3lica encirrouse en desprestixiar, concilio tras concilio, o culto as \u00e1rbores que, procedente das vellas relixi\u00f3ns, non desapareceu de todo e chega at\u00e9 os nosos d\u00edas. As m\u00e1is das veces mestur\u00e1ronse tradici\u00f3ns pag\u00e1s coas cristi\u00e1s, como os ba\u00f1os das nove ondas da Lanzada, as lendas de Santo Andr\u00e9 de Teixido, o San Xo\u00e1n etc. No caso das \u00e1rbores sagradas, moitas foron consagradas a santos, como o carballo de Santa Mari\u00f1a de Augas Santas en Allariz ou o carballo de Santo Antonio no Pazo de Vilardefrancos en Carballo. Os dous te\u00f1en unha lenda en com\u00fan que di que cando se lle produce unha ferida no tronco botan sangue. Nos dous casos atrib\u00faen este feito aos milagres dos respectivos santos.\nA Carballa da Rocha \u00e9 un carballo situado no concello de Rairiz de Veiga (provincia de Ourense), Monumento Natural dende o ano 2007. Est\u00edmase que ten uns 500 anos. Na carballeira do pazo de Cartelos no concello de Carballedo (Lugo), subsiste un exemplar, pouco co\u00f1ecido, que pode ser o m\u00e1is vello do mundo desta especie, que fai que sexa o ser vivo m\u00e1is vello de Galicia xunto co casti\u00f1eiro de Pumbari\u00f1os en Manzaneda (Ourense).\nPropiedades m\u00e1xicas dalgunhas \u00e1rbores.\nAs \u00e1rbores e plantas en xeral, presentan diversas propiedades m\u00e1xicas e para sandar, pero tam\u00e9n efectos contrarios. Cada \u00e1rbore ten a s\u00faa funci\u00f3n, os perennifolios, moitas veces considerados ex\u00f3ticos en Galicia, xa que adoitaban ser m\u00e1is propios de climas mediterr\u00e1neos, coma \u00e9 o caso dos loureiros e das oliveiras, dic\u00edase que protex\u00edan contra os l\u00f3stregos, os malos esp\u00edritos, as bruxas e evitaban que a envexa prexudique os meni\u00f1os ou os animais da casa. Abondaba con p\u00f3r unha p\u00f3la enriba da entrada, tanto da casa coma da corte. Na porta das pousadas e tabernas era com\u00fan p\u00f3r unha p\u00f3la de loureiro para indicarlle \u00e1 xente que eran bos lugares de descanso. Cumpr\u00eda as\u00ed o ramo d\u00faas funci\u00f3ns: protex\u00eda o viaxeiro e d\u00e1balle sorte ao negocio. No caso da oliveira, nove follas purifican e lev\u00e1banas as mulleres que \u00edan tomar as ondas. Tam\u00e9n se usaba para protexer e conxurar nos nenos o mal da envexa, l\u00e9vase o neno \u00e1 oliveira e al\u00ed, espido, toca a \u00e1rbore dicindo: \"oliveira bendita quita do neno a fada da envexa\".\nA sombra da nogueira non \u00e9 recomend\u00e1bel para as persoas e consid\u00e9rase nociva para as colleitas, dificultando que xermolen as sementes. Ademais da nogueira, son tam\u00e9n \u00e1rbores de \"mala sombra\" o casti\u00f1eiro, a figueira e o alcipreste dos cemiterios; durmir ao seu car\u00f3n senta mal e at\u00e9 se pode enfermar. Pero xeralmente as \u00e1rbores consid\u00e9ranse beneficiosas. Son as m\u00e1is salient\u00e1beis o loureiro, a oliveira, o carballo e todas as \u00e1rbores froiteiras. Este sentir popular rec\u00f3llese no refr\u00e1n: \"Quen a boa \u00e1rbore se achega, ben acubilla\".\nTam\u00e9n hai outras especies \u00e1s que se lles outorga un car\u00e1cter m\u00e1xico, moitas delas forman parte dos calendarios celtas, tal e como poden ser: o loureiro, o teixo, o bidueiro, o estripeiro, a abeleira, o freixo,o sabugueiro, a cerdeira, o, o lodoeiro, o cerqui\u00f1o, o salgueiro, incluso algunhas \u00e1rbores for\u00e1neas como o casti\u00f1eiro das bruxas, a oliveira ou o cinamomo ou \u00e1rbore de Santo Eutelo (para curar a rabia).\nA\u00ednda hoxe est\u00e1 moi estendido o costume de plantar un limoeiro e un loureiro na horta ou no eido, ben preto da casa, ademais da utilidade, porque d\u00e1 \"boa sorte\".\nAs \u00e1rbores, en xeral, na cultura popular.\nAcivro.\nO acivro, segundo a cultura popular e o nomeado libro \"Ciprianillo\" pos\u00fae facultades prodixiosas para namorar. Cando un mozo desexaba ser amado por unha rapaza abondaba ir \u00e1 media noite da noite de San Xo\u00e1n a apa\u00f1ar unha p\u00f3la de acivro, levala ao mar e pasala por baixo das trece ondas, rezando de cada vez un credo. As\u00ed, a p\u00f3la t\u00f3rnase m\u00e1xica e a moza \u00e1 que se lle tocase con ela ficar\u00eda tolamente namorada do gal\u00e1n. Esta p\u00f3la m\u00e1xica recibe o nome de \"acivi\u00f1o\".\nBidueiro.\nContra a ca\u00edda da \"paletilla\", os manci\u00f1eiros do Barco de Valdeorras colocan no colo do enfermo un rosario feito con poli\u00f1as de bidueiro .\nCedro.\nA chamada \"cruz de san Bartolomeu\" util\u00edzase para protexerse do demo. Faise con tres anacos de pau de cedro, cobertos con romeu, ruda e apio, e p\u00f3nselle no p\u00e9 unha \"maz\u00e1\" de alcipreste; finalmente, d\u00e9ixase en aiga benta durante tres d\u00edas e s\u00e1case \u00f3 dar a media noite .\nPi\u00f1eiro.\nSon boas, beneficiosas, as sombras do carballo e mais do pi\u00f1eiro. Pola contra, \u00e9 prexudicial, por h\u00famida e fr\u00eda, a sombra do casti\u00f1eiro; e a de nogueira pode enfermar a quen durma baixo ela .\nSabugueiro.\nA flor do sabugueiro util\u00edzase para curar a \"erisipela\" (en Celanova) ou o sarampelo (en Louriz\u00e1n (Pontevedra) .\nDado o cheiro desagradable das s\u00faas p\u00f3las e follas, util\u00edzase como repelente de sapos, c\u00f3bregas, salam\u00e1ntigas e outros bechos diab\u00f3licos .\nSalgueiro.\nA casca de salgueiro util\u00edzase para tinguir (\"encascar\") as redes ."}
{"id": "230181", "revid": "98629", "url": "https://gl.wikipedia.org/wiki?curid=230181", "title": "Latente", "text": "Latente (do lat\u00edn \"latens, -ntis\", \"oculto\", \"invis\u00edbel\") designa a cualidade dunha propiedade oculta que pode manifestarse ulteriormente.\nA esta cualidade ch\u00e1maselle latencia. As\u00ed, en diversas circunstancias falamos de tempo de latencia ou de per\u00edodo de latencia para refer\u00edrmonos \u00e1 demora entre unha acci\u00f3n e o desencadeamento dunha reacci\u00f3n na s\u00faa resposta."}
{"id": "230182", "revid": "22795", "url": "https://gl.wikipedia.org/wiki?curid=230182", "title": "Latencia", "text": ""}
{"id": "230188", "revid": "89787", "url": "https://gl.wikipedia.org/wiki?curid=230188", "title": "Per\u00edodo de incubaci\u00f3n", "text": "O per\u00edodo de incubaci\u00f3n \u00e9 o tempo comprendido entre a exposici\u00f3n dun individuo a un organismo, a unha substancia qu\u00edmica ou a unha radiaci\u00f3n patox\u00e9nico a a aparici\u00f3n dos primeiros signos e s\u00edntomas da enfermidade. Este per\u00edodo pode ser tan curto como alg\u00fans minutos, ou tan longo como trinta anos, como no caso da enfermidade de Creutzfeldt-Jakob.\nA\u00ednda que latencia ou per\u00edodo de latencia poden ser sin\u00f3nimos, \u00e1s veces faise unha diferenza entre estes termos e o de per\u00edodo de incubaci\u00f3n \u2014o per\u00edodo entre o contaxio e o inicio cl\u00ednico da enfermidade\u2014 e per\u00edodo latente \u2014o tempo desde a infecci\u00f3n at\u00e9 que se volve contaxiosa\u2014 o cal adoita ser m\u00e1is curto.\nUnha persoa pode ser portadora dunha enfermidade infecciosa, tales como as producidas por \"Streptococcus\" na gorxa, sen exhibir ning\u00fan s\u00edntoma. Dependendo da enfermidade, unha persoa pode ser ou non ser capaz de transmitir a doenza a outras durante o \"per\u00edodo de incubaci\u00f3n\".\nExemplos de per\u00edodos de incubaci\u00f3n.\nOs per\u00edodos de incubaci\u00f3n var\u00edan moito e usualmente expr\u00e9sanse en termos de rango. Cando \u00e9 pos\u00edbel, \u00e9 mellor expresar a media e o d\u00e9cimo e nonax\u00e9simo percentil, a\u00ednda que esta informaci\u00f3n non est\u00e1 sempre dispo\u00f1\u00edbel. Os valores mencionados est\u00e1n acomodados en orde ascendente por n\u00fameros de d\u00edas, a\u00ednda que nalg\u00fans casos a media debe inferirse.\nPara moitas condici\u00f3ns, os per\u00edodos de incubaci\u00f3n son m\u00e1is longos nos adultos que nos nenos."}
{"id": "230192", "revid": "29398", "url": "https://gl.wikipedia.org/wiki?curid=230192", "title": "Oviedo CF", "text": ""}
{"id": "230196", "revid": "29398", "url": "https://gl.wikipedia.org/wiki?curid=230196", "title": "Real Gij\u00f3n CF", "text": ""}
{"id": "230203", "revid": "17467", "url": "https://gl.wikipedia.org/wiki?curid=230203", "title": "Per\u00edodo de latencia sexual", "text": "En psicolox\u00eda e psican\u00e1lise, denom\u00ednase per\u00edodo de latencia sexual, fase de latencia sexual ou, simplemente, per\u00edodo de latencia, \u00e1 fase do desenvolvemento libidinal que vai desde os 5 ou 6 anos, idade en que declina a sexualidade infantil, at\u00e9 a puberdade. Caracter\u00edzase por unha not\u00e1bel diminuci\u00f3n dos impulsos libidinais.\nA teor\u00eda psicanal\u00edtica sit\u00faa a orixe deste per\u00edodo na debilitaci\u00f3n do complexo de Edipo, que sobrevive como consecuencia da incompatibilidade entre as estruturas edipianas e a imadurez biol\u00f3xica infantil.\nAcomp\u00e1\u00f1ase dunha diminuci\u00f3n das actividades sexuais e da aparici\u00f3n de sentimentos como o pudor e o noxo, \u00e1 vez que serve de est\u00edmulo para o desenvolvemento das sublimaci\u00f3ns e das aspiraci\u00f3ns est\u00e9ticas e morais. As instancias represoras da sociedade reforzan secundariamente o adormecemento da libido, a pesar do cal a s\u00faa supresi\u00f3n sempre dista moito de ser absoluta.\nO final da fase de latencia v\u00e9n marcado pola irrupci\u00f3n da puberdade que, co seu correlato de reorganizaci\u00f3ns biol\u00f3xicas, \u00e9 a encargada de preparar as bases para o establecemento da sexualidade adulta."}
{"id": "230204", "revid": "22795", "url": "https://gl.wikipedia.org/wiki?curid=230204", "title": "Fase de latencia sexual", "text": ""}
{"id": "230205", "revid": "1410", "url": "https://gl.wikipedia.org/wiki?curid=230205", "title": "La Gran V\u00eda", "text": "La Gran V\u00eda, subtitulada \"revista l\u00edrico-c\u00f3mica, fant\u00e1stico-callejera en un acto\" (en galego, A Gran V\u00eda) \u00e9 unha zarzuela nun acto e cinco cadros con m\u00fasica de Federico Chueca e Joaqu\u00edn Valverde sobre un libreto de Felipe P\u00e9rez Gonz\u00e1lez. Foi estreada o 2 de xullo de 1886 no Teatro Felipe de Madrid."}
{"id": "230206", "revid": "98629", "url": "https://gl.wikipedia.org/wiki?curid=230206", "title": "Batman Forever", "text": "Batman Forever \u00e9 un filme estadounidense dirixido por Joel Schumacher que se estreou en 1995. Bas\u00e9ase na serie de banda dese\u00f1ada \"Batman\" de Bob Kane. Terceiro filme da saga dirixida entre Tim Burton e Schumacher.\nSinopse.\nA cidade de Gotham est\u00e1 ameazada por un home que intenta vingarse da Humanidade; a metade da s\u00faa faciana est\u00e1 desfigurado polo \u00e1cido e faise chamar D\u00faas Caras. Por outra parte, un psic\u00f3pata con intenci\u00f3n de dominar o mundo, inventou un estrafalario aparato que permite absorber as ondas cerebrais dos seres humanos. Ambos uniranse para lograr o seu prop\u00f3sito de acabar con Batman."}
{"id": "230209", "revid": "23204", "url": "https://gl.wikipedia.org/wiki?curid=230209", "title": "The hobbit (trilox\u00eda)", "text": ""}
{"id": "230213", "revid": "5863", "url": "https://gl.wikipedia.org/wiki?curid=230213", "title": "Revelado", "text": "Revelado pode referirse a:"}
{"id": "230215", "revid": "25871", "url": "https://gl.wikipedia.org/wiki?curid=230215", "title": "Revelado fotogr\u00e1fico", "text": "O revelado fotogr\u00e1fico \u00e9 o proceso que hai que levar a cabo para que a imaxe en negativo impresa na placa ou pel\u00edcula fotogr\u00e1fica se faga vis\u00edbel. Cando o proceso se realiza sobre papel a partir do negativo se lle d\u00e1 o nome de \"positivado\".\nO proceso consta de 5 pasos, tanto en negativo como en papel:"}
{"id": "230216", "revid": "98629", "url": "https://gl.wikipedia.org/wiki?curid=230216", "title": "The Hobbit (filme de 1985)", "text": "The Hobbit (en ruso \u0421\u043a\u0430\u0437\u043e\u0447\u043d\u043e\u0435 \u043f\u0443\u0442\u0435\u0448\u0435\u0441\u0442\u0432\u0438\u0435 \u043c\u0438\u0441\u0442\u0435\u0440\u0430 \u0411\u0438\u043b\u044c\u0431\u043e \u0411\u0435\u0433\u0433\u0438\u043d\u0441\u0430 \u0425\u043e\u0431\u0431\u0438\u0442\u0430, \"Skazochnoye puteshestviye mistera Bilbo Begginsa Khobbita\", que se traduce \u00f3 galego como \"A fabulosa viaxe do Sr. Bilbo Bulseiro o hobbit\") \u00e9 unha curtametraxe sovi\u00e9tica dirixida por Vladimir Latyshev que se estreou en 1985. \u00c9 unha adaptaci\u00f3n do libro de J. R. R. Tolkien \"O hobbit\" e est\u00e1 protagonizado por Mikhail Danilov e Igor Dmitriev."}
{"id": "230217", "revid": "23204", "url": "https://gl.wikipedia.org/wiki?curid=230217", "title": "\u0421\u043a\u0430\u0437\u043e\u0447\u043d\u043e\u0435 \u043f\u0443\u0442\u0435\u0448\u0435\u0441\u0442\u0432\u0438\u0435 \u043c\u0438\u0441\u0442\u0435\u0440\u0430 \u0411\u0438\u043b\u044c\u0431\u043e \u0411\u0435\u0433\u0433\u0438\u043d\u0441\u0430 \u0425\u043e\u0431\u0431\u0438\u0442\u0430", "text": ""}
{"id": "230219", "revid": "89787", "url": "https://gl.wikipedia.org/wiki?curid=230219", "title": "Dormencia", "text": "Dormencia ou latencia \u00e9 o per\u00edodo de tempo en que unha planta \u00e9 incapaz de medrar, debido \u00e1s condici\u00f3ns ambientais adversas (temperatura, nutrientes, humidade...) a\u00ednda que contin\u00faa desenvolvendo actividades morfol\u00f3xicas e fisiol\u00f3xicas. O termo ref\u00edrese non s\u00f3 aos vexetais, sen\u00f3n ao per\u00edodo no ciclo de vida de calquera organismo no cal o desenvolvemento queda temporalamente suspenso. Minimiza o gasto enerx\u00e9tico, por reducir a actividade metab\u00f3lica, e pode auxiliar un organismo a conservar enerx\u00eda. A dormencia est\u00e1 normalmente asociada coas condici\u00f3ns ambientais. Os organismos poden sincronizar a entrada nunha fase dormente co seu ambiente por medios preditivos ou consecuenciais.\nTipos de dormencia.\nDormencia preditiva.\nA dormencia preditiva ocorre cando un organismo entra nunha fase de dormencia antes do establecemento das condici\u00f3ns adversas. Por exemplo, o fotoper\u00edodo e a baixa da temperatura son usados por moitas plantas para prever a chegada do inverno.\nDormencia consecuencial.\nA dormencia consecuencial ocorre cando o organismo entra en fase dormente ap\u00f3s as condici\u00f3ns adversas teren \u201cchegado\u201d. Esta obs\u00e9rvase normalmente en \u00e1reas de climas imprevis\u00edbeis. Ser\u00eda de agardar, que alteraci\u00f3ns moi s\u00fabitas nas condici\u00f3ns, leven a unha alta mortalidade entre animais con dormencia consecuencial, por\u00e9n o seu uso pode ser vantaxoso, unha vez que os organismos se mante\u00f1en activos m\u00e1is tempo, est\u00e1n aptos a maior uso dos recursos dispo\u00f1\u00edbeis.\nDormencia en sementes.\nClasificaci\u00f3n e mecanismos.\nDormencia \u00e9 a condici\u00f3no na cal a semente non xermola durante certo tempo, en condici\u00f3ns ambientais nas cales a mesma xermolar\u00eda se non estivese dormente. A dormencia debe ser interrompida por un proceso denominado \u201ccreba de dormencia\u201d, que torna a semente apta a xermolar.\nDe acordo coa s\u00faa orixe, a dormencia da semente pode ser primaria, cando se inicia durante as fases iniciais ou finais de desenvolvemento da semente na planta-nai; ou pode ser secundaria, cando a semente se torna dormente ap\u00f3s a liberaci\u00f3in no ambiente, e xeralmente decorre da restauraci\u00f3n dunha dormencia primaria, inducida por factores externos.\nA dormencia pode ser tam\u00e9n dividida en: fisiol\u00f3xica, dependente de factores metab\u00f3licos e xen\u00e9ticos, sendo en xeral crebada por tratamentos con baixa temperatura; morfol\u00f3xicas, na cal a semente \u00e9 dispersa antes de que o embri\u00f3n complete o seu desenvolvemento, ou; morfofisiol\u00f3xica, que presenta unha combinaci\u00f3n de ambos os tipos anteriores: ap\u00f3s completar o seu desenvolvemento no ambiente, a\u00ednda \u00e9 necesario crebar a dormencia fisiol\u00f3xica a trav\u00e9s dun tratamento qu\u00edmico (hormonal). Al\u00e9n destas, existe ademais a dormencia f\u00edsica, caracterizada pola presenza dun envoltorio que confire unha impermeabilidade, imposibilitando o desenvolvemento da pl\u00e1ntula."}
{"id": "230220", "revid": "111586", "url": "https://gl.wikipedia.org/wiki?curid=230220", "title": "Derivada parcial", "text": "En matem\u00e1ticas, unha derivada parcial dunha funci\u00f3n de diversas variables, \u00e9 a s\u00faa derivada respecto a unha desas variables mantendo as outras como constantes. As derivadas parciais son \u00fatiles no c\u00e1lculo vectorial e na xeometr\u00eda diferencial.\nA derivada parcial dunha funci\u00f3n \"f\" respecto \u00e1 variable \"x\" repres\u00e9ntase con calquera das seguintes notaci\u00f3ns equivalentes:\nOnde formula_1 \u00e9 a letra 'd' redondeada, co\u00f1ecida como o 'd de Jacobi'.\nCando unha magnitude formula_2 \u00e9 funci\u00f3n de diversas variables (formula_3,formula_4,formula_5,formula_6), \u00e9 dicir:\nAo realizar esta derivada obtemos a expresi\u00f3n que nos permite obter a pendente da recta tanxente a dita funci\u00f3n formula_2 nun punto dado. Esta recta \u00e9 paralela ao plano formado polo eixe da inc\u00f3gnita respecto \u00e1 cal se fixo a derivada e o eixe z.\nAnaliticamente o gradiente dunha funci\u00f3n \u00e9 a m\u00e1xima pendente de dita funci\u00f3n na direcci\u00f3n que se elixa. Visto desde a \u00e1lxebra linear, a direcci\u00f3n do gradiente ind\u00edcanos cara a onde hai maior variaci\u00f3n na funci\u00f3n.\nIntroduci\u00f3n.\nSupo\u00f1amos que formula_8 \u00e9 unha funci\u00f3n de m\u00e1is dunha variable, \u00e9 dicir, unha funci\u00f3n real de variable vectorial. Para o caso,\n\u00c9 dif\u00edcil describir a derivada de tal funci\u00f3n, xa que existe un n\u00famero infinito de li\u00f1as tanxentes en cada punto da s\u00faa superficie. A derivaci\u00f3n parcial \u00e9 o acto de elixir unha desas li\u00f1as e encontrar a s\u00faa pendente. Xeralmente, as li\u00f1as que m\u00e1is interesan son aquelas que son paralelas ao eixe \"x\", e aquelas que son paralelas ao eixe \"y\".\nUnha boa maneira de encontrar os valores para esas li\u00f1as paralelas \u00e9 a de tratar as outras variables como constantes mentres se deixa a variar s\u00f3 unha. Por exemplo, para encontrar a li\u00f1a tanxente da funci\u00f3n de arriba en (1,\u00a01,\u00a03) que \u00e9 paralela o eixe \"x\", tratamos a variable \"y\" como constante. O gr\u00e1fico da funci\u00f3n e o plano y = 1 m\u00f3stranse \u00e1 dereita. \u00c1 esquerda, vemos como se ve a funci\u00f3n, no plano \"y\"\u00a0=\u00a01. Encontrando a li\u00f1a tanxente neste gr\u00e1fico, descubrimos que a pendente da li\u00f1a tanxente de \"\u0192\" en (1,\u00a01,\u00a03) que \u00e9 paralela ao eixe x \u00e9 tres. Que escribimos:\nno punto (1,\u00a01,\u00a03),\nou como \"a derivada parcial de \"z\" con respecto a \"x\" en (1,\u00a01,\u00a03) \u00e9 3.\"\nExemplos.\nAs derivadas parciais de \"V\" respecto a \"r\" e \"h\" son:\na derivada parcial de formula_11 respecto de formula_3 \u00e9:\nmentres que con respecto de formula_4 \u00e9:\nDefinici\u00f3n formal.\nComo as derivadas nunha variable, as derivadas parciais est\u00e1n definidas como o l\u00edmite. Onde \"U\" \u00e9 un subconxunto aberto de R\"n\" e \"f\" : \"U\" \u2192 R unha funci\u00f3n. Definimos derivada parcial de \"f\" no punto a = (\"a\"1..., \"a\"\"n\") \u2208 \"U\" con respecto \u00e1 \"i\"-\u00e9sima variable \"x\"\"i\" como:\nOu visto respecto \u00e1 derivada direccional:\nf \\left( \\vec{x}_0 \\right) =\nonde formula_16 \u00e9 o vector unitario do eixe respecto ao que se deriva (formula_17).\nSe todas as derivadas parciais existen no punto \"a\", a funci\u00f3n non necesariamente \u00e9 continua nese punto. Mais, se todas as derivadas parciais existen arredor de \"a\" e son continuas, ent\u00f3n a funci\u00f3n non s\u00f3 \u00e9 continua sen\u00f3n ademais diferenciable onda \"a\". Neste caso, \"f\" \u00e9 unha funci\u00f3n C1.\nNotaci\u00f3n.\nPara o seguinte exemplo, \"f\" ser\u00e1 unha funci\u00f3n de \"x\" e \"y\".\nDerivadas parciais (dobres) de segunda orde:\nDerivadas cruzadas de segunda orde:\nTermodin\u00e1mica.\nEn termodin\u00e1mica e outras \u00e1reas da f\u00edsica empr\u00e9gase a seguinte notaci\u00f3n:\nQue significa que formula_18 e ent\u00f3n:\nEsta notaci\u00f3n \u00fasase pois frecuentemente unha magnitude pode expresarse como funci\u00f3n de diferentes variables polo que en xeral:\nXa que a forma precisa das funci\u00f3ns formula_19 e formula_20 \u00e9 diferente, \u00e9 dicir, tr\u00e1tanse de funci\u00f3ns diferentes.\nDerivadas parciais de orde superior.\n\u00c1 s\u00faa vez, a derivada parcial formula_21 pode verse como outra funci\u00f3n definida en \"U\" e derivarse parcialmente. Se todas as s\u00faas derivadas parciais existen e son continuas, chamamos a \"f\" unha funci\u00f3n C2; neste caso, as derivadas parciais poden ser intercambiadas polo teorema de Clairaut tam\u00e9n co\u00f1ecido como teorema de Schwartz.\nEn R\"2\", se se cumpre o xa dito, aseg\u00farase que:"}
{"id": "230221", "revid": "95967", "url": "https://gl.wikipedia.org/wiki?curid=230221", "title": "Cono", "text": "\"Para o froito das con\u00edferas, ver artigo pi\u00f1a\"\nEn xeometr\u00eda, un cono recto \u00e9 un s\u00f3lido de revoluci\u00f3n xerado polo xiro dun tri\u00e1ngulo rect\u00e1ngulo arredor dun dos seus catetos. O c\u00edrculo conformado polo outro cateto denom\u00ednase base e o punto onde confl\u00faen as xeratrices denom\u00ednase v\u00e9rtice.\nA xeratriz dun cono \u00e9 cada un dos segmentos cuxos extremos son o v\u00e9rtice e un punto da circunferencia da base.\nA altura dun cono \u00e9 a distancia do v\u00e9rtice ao plano da base. Nos conos rectos ser\u00e1 a distancia do v\u00e9rtice ao centro da circunferencia da base.\nPropiedades.\n\u00c1rea da superficie c\u00f3nica.\nA \u00e1rea formula_1 da superficie do cono recto \u00e9:\nonde r \u00e9 o radio da base e g a lonxitude da xeratriz do cono recto.\nA xeratriz dun cono recto equivale \u00e1 hipotenusa do tri\u00e1ngulo rect\u00e1ngulo que conforma a altura do cono e o radio da base; sendo ent\u00f3n a s\u00faa lonxitude formula_3.\nDesenvolvemento dun cono recto.\nO desenvolvemento plano dun cono recto \u00e9 un sector circular e un c\u00edrculo.\nO sector circular est\u00e1 delimitado por d\u00faas xeratrices, sendo a medida do lado curvo igual \u00e1 lonxitude da circunferencia da base.\nA forma de calcular a distancia a no desenvolvemento \u00e9 coa ecuaci\u00f3n de formula_4\nonde r \u00e9 o radio da base e h \u00e9 a altura do cono.\nO \u00e1ngulo que est\u00e1 sombreado na figura calc\u00falase coa seguinte f\u00f3rmula:\nVolume dun cono.\nO volume formula_5 dun cono de radio formula_6 e altura formula_7 \u00e9 1/3 do volume do cilindro que pos\u00fae as mesmas dimensi\u00f3ns: \nA ecuaci\u00f3n obtense mediante formula_9,\nonde formula_10 \u00e9 a \u00e1rea da secci\u00f3n perpendicular \u00e1 altura, con relaci\u00f3n \u00e1 altura formula_11, neste caso formula_12.\nCono oblicuo.\nUn cono oblicuo \u00e9 aquel cono cuxo eixe de revoluci\u00f3n non \u00e9 perpendicular \u00e1 s\u00faa base.\nPoden ser de dous tipos: de base circular ou de base el\u00edptica. O de base el\u00edptica \u00e9 o corpo xeom\u00e9trico resultante de cortar un cono recto mediante un plano oblicuo ao seu eixe de revoluci\u00f3n.\nA base \u00e9 un c\u00edrculo ou unha elipse, e a altura \u00e9 o segmento que cont\u00e9n o v\u00e9rtice, sendo perpendicular ao plano da base; pero non \u00e9 coincidente co eixe do cono.\nSuperficie.\nA superficie lateral dun cono oblicuo \u00e9 un tri\u00e1ngulo curvil\u00edneo, con d\u00faas xeratrices por lados e base semi-el\u00edptica.\nA superficie da base dun cono oblicuo \u00e9 un c\u00edrculo ou unha elipse.\nVolume.\nA ecuaci\u00f3n empregada para calcular o volume dun cono oblicuo de base circular \u00e9 similar \u00e1 do cono recto:\nonde r \u00e9 o radio da base e h a altura do cono oblicuo.\nA ecuaci\u00f3n do volume dun cono oblicuo de base el\u00edptica \u00e9:\nsendo a e b os semieixes da elipse e h a altura do cono oblicuo.\nA xustificaci\u00f3n das d\u00faas f\u00f3rmulas anteriores bas\u00e9ase no principio de Cavalieri, cuxo enunciado \u00e9 o seguinte:\nSecci\u00f3ns c\u00f3nicas.\nAo cortar cun plano unha superficie c\u00f3nica, obt\u00e9\u00f1ense distintas figuras xeom\u00e9tricas: as secci\u00f3ns c\u00f3nicas. Dependendo do \u00e1ngulo de inclinaci\u00f3n e a posici\u00f3n relativa, poden ser: circunferencias, elipses, par\u00e1bolas e hip\u00e9rboles.\nSe o plano pasa polo v\u00e9rtice a intersecci\u00f3n poder\u00e1 ser: unha recta, un par de rectas cruzadas ou un punto (o v\u00e9rtice).\nAs curvas c\u00f3nicas son importantes en astronom\u00eda: dous corpos masivos que interact\u00faan segundo a lei universal da gravitaci\u00f3n, describen \u00f3rbitas similares a secci\u00f3ns c\u00f3nicas: elipses, hip\u00e9rboles ou par\u00e1bolas en funci\u00f3n das s\u00faas distancias, velocidades e masas.\nTam\u00e9n son moi \u00fatiles en aerodin\u00e1mica e outras aplicaci\u00f3ns industriais, xa que permiten ser reproducidas por medios simples con grande exactitude, logrando volumes, superficies e curvas de gran precisi\u00f3n.\nEcuaci\u00f3n en coordenadas cartesianas.\nEn xeometr\u00eda anal\u00edtica e xeometr\u00eda diferencial, o cono \u00e9 o conxunto de puntos do espazo que verifican, respecto a un sistema de coordenadas cartesianas, unha ecuaci\u00f3n do tipo:\nEste conxunto tam\u00e9n coincide coa imaxe da funci\u00f3n:\nque \u00e9 chamada \"parametrizaci\u00f3n\" do cono.\nPor exemplo, no caso que a = b (non nulos), este conxunto \u00e9 obtido a partir de rotar a recta formula_17 respecto ao eixe z, e por iso \u00e9 chamada parametrizaci\u00f3n de revoluci\u00f3n.\nO cono non \u00e9 unha superficie regular, pois pos\u00fae unha singularidade: o seu v\u00e9rtice; quit\u00e1ndoo conv\u00e9rtese nunha superficie regular disconexa e aberta. Entre as s\u00faas caracter\u00edsticas, podemos destacar que \u00e9 unha \"superficie regrada\" (\u00e9 dicir que se pode xerar polo movemento dunha recta), e \u00e9 desenvolvible, \u00e9 dicir, que se pode \"despregar\" sobre un plano; tecnicamente isto expr\u00e9sase dicindo que a s\u00faa curvatura gaussiana \u00e9 nula (como no plano ou o cilindro)."}
{"id": "230222", "revid": "4817", "url": "https://gl.wikipedia.org/wiki?curid=230222", "title": "Transbordador espacial Endeavour", "text": "O transbordador espacial Endeavour, designaci\u00f3n OV-105 (OV de \"Orbital Vehicle\") foi un transbordador espacial que pertenceu \u00e1 frota de transbordadores espaciais da NASA. Foi o quinto e \u00faltimo transbordador da frota, constru\u00eddo para substitu\u00edr o Challenger, destru\u00eddo en 1986, e fixo 25 misi\u00f3ns nos seus 20 anos de servizo. Fixo a s\u00faa \u00faltima aterraxe o 21 de setembro de 2012, \u00f3 regreso da misi\u00f3n STS-133.\nHistoria.\nEndeavour foi nomeado polo primeiro buque comandado por James Cook. Puido ser constru\u00eddo grazas a que, durante a construci\u00f3n dos transbordadores Discovery e Atlantis, a NASA encargou pezas de substituci\u00f3n para facilitar a reparaci\u00f3n en caso de dano, entre elas partes da fuselaxe anterior, posterior e media e o tim\u00f3n. Eventualmente estas pezas, xunto con outras novas, ser\u00edan usadas para ensamblar o Endeavour como substituci\u00f3n do Challenger. O Endeavour foi dese\u00f1ado para mellorar as s\u00faas capacidades con respecto dos transbordadores previos, sendo m\u00e1is lixeiro, usando por primeira vez un paraca\u00eddas durante a aterraxe para frear antes, levando equipamento para estender as s\u00faas misi\u00f3ns no espazo, con avi\u00f3nica nova a bordo e outras melloras."}
{"id": "230224", "revid": "4817", "url": "https://gl.wikipedia.org/wiki?curid=230224", "title": "Discovery", "text": ""}
{"id": "230225", "revid": "56817", "url": "https://gl.wikipedia.org/wiki?curid=230225", "title": "Atlantis", "text": ""}
{"id": "230228", "revid": "89787", "url": "https://gl.wikipedia.org/wiki?curid=230228", "title": "Aadukalam", "text": "Aadukalam \u00e9 un filme t\u00e1mil de 2011 escrito e dirixido por Vetrimaran protagonizado por Dhanush, Taapsee Pannu, V. I. S. Jayabalan e Kishore. A s\u00faa estrea foi o 14 de xaneiro de 2011 con cr\u00edticas moi positivas. Ga\u00f1ou seis premios nos National Film Awards, entre eles ao do mellor director, mellor actor e mellor gui\u00f3n e cinco no Filmfare Awards South, entre eles o mellor filme, mellor director e mellor actor. O filme sit\u00faase na localidade de Madurai onde as pelexas de galos son m\u00e1is ca unha tradici\u00f3n, constit\u00faen a forma de vida para xente como Pettaikaaran e Rathnaswamy, competidores habituais."}
{"id": "230233", "revid": "85894", "url": "https://gl.wikipedia.org/wiki?curid=230233", "title": "O Chouso, San Xurxo de Asma, Chantada", "text": "O Chouso \u00e9 un lugar na parroquia de San Xurxo de Asma, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 2 habitantes segundo datos do INE e do IGE. dos que un era home e o outro era muller."}
{"id": "230234", "revid": "85894", "url": "https://gl.wikipedia.org/wiki?curid=230234", "title": "Li\u00f1ares, San Xurxo de Asma, Chantada", "text": "Li\u00f1ares \u00e9 un lugar na parroquia de San Xurxo de Asma, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 22 habitantes segundo datos do INE e do IGE. deles 13 eran homes e 9 eran mulleres."}
{"id": "230235", "revid": "85894", "url": "https://gl.wikipedia.org/wiki?curid=230235", "title": "O Seixo, San Xurxo de Asma, Chantada", "text": "O Seixo \u00e9 un lugar na parroquia de San Xurxo de Asma, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 56 habitantes segundo datos do INE e do IGE. deles 33 eran homes e 23 eran mulleres."}
{"id": "230236", "revid": "1131", "url": "https://gl.wikipedia.org/wiki?curid=230236", "title": "O Chouso", "text": "O top\u00f3nimo galego O Chouso pode referirse a:"}
{"id": "230237", "revid": "85894", "url": "https://gl.wikipedia.org/wiki?curid=230237", "title": "O Peto, San Xurxo de Asma, Chantada", "text": "O Peto \u00e9 un lugar na parroquia de San Xurxo de Asma, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 38 habitantes segundo datos do INE e do IGE. deles 22 eran homes e 16 eran mulleres."}
{"id": "230239", "revid": "89787", "url": "https://gl.wikipedia.org/wiki?curid=230239", "title": "Interkosmos 6", "text": "Interkosmos 6 (\u0418\u043d\u0442\u0435\u0440\u043a\u043e\u0441\u043c\u043e\u0441 6 en ruso), tam\u00e9n denominado Energia 1 ou Energiya 1, foi un sat\u00e9lite artificial sovi\u00e9tico lanzado o 7 de abril de 1972 mediante un foguete Voskhod desde o cosm\u00f3dromo de Baikonur.\nCaracter\u00edsticas.\nInterkosmos 6 foi o primeiro membro (de dous, sendo o outro o Kosmos 1026) da serie de sat\u00e9lites \"Energiya\", adicado \u00f3 estudo da magnetosfera e a atmosfera superior terrestre e dos raios c\u00f3smicos e os meteoroides no espazo pr\u00f3ximo \u00e1 Terra. Estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses.\nFoi inxectado nunha \u00f3rbita inicial de 256\u00a0km de apoxeo e 203\u00a0km de perixeo, cunha inclinaci\u00f3n orbital de 51,8 graos e un per\u00edodo de 89,8 minutos. Reentrou na atmosfera de maneira controlada o 11 de abril de 1972.\nInterkosmos 6 foi o primeiro da segunda xeraci\u00f3n de sat\u00e9lites Interkosmos, sendo m\u00e1is grande e pesado que os seus predecesores, cunha masa de 1825\u00a0kg, dos cales 1044 eran carga cient\u00edfica. O instrumento principal era un calor\u00edmetro de ionizaci\u00f3n (denominado BFB-C) constru\u00eddo en colaboraci\u00f3n con Hungr\u00eda, Polonia, Checoslovaquia e Roman\u00eda. Outro equipamento inclu\u00eda unha emulsi\u00f3n fotogr\u00e1fica multicapa de bromuro de prata para a detecci\u00f3n e seguimento de raios c\u00f3smicos, as\u00ed como instrumentaci\u00f3n electr\u00f3nica para levar a cabo a mesma tarefa. A emulsi\u00f3n foi revelada fotoquimicamente, unha vez regresado a terra o sat\u00e9lite, polo Instituto Conxunto de Investigaci\u00f3n Nuclear de Dubna e posta a disposici\u00f3n dos cient\u00edficos dos pa\u00edses participantes no desenvolvemento da instrumentaci\u00f3n.\nAs tarefas de Interkosmos 6 inclu\u00edron:\nO dese\u00f1o do sat\u00e9lite estaba baseado no das c\u00e1psulas Vostok e regresou \u00e1 Terra tras catro d\u00edas de misi\u00f3n, devolvendo sans e salvos alg\u00fans instrumentos e rexistros para o seu estudo."}
{"id": "230240", "revid": "839", "url": "https://gl.wikipedia.org/wiki?curid=230240", "title": "Carcharhinus", "text": "Carcharhinus \u00e9 un x\u00e9nero de tibur\u00f3ns carcarriniformes, o tipo da familia dos carcarr\u00ednidos.\nComprende 31 especies actuais, que se distrib\u00faen polos mares e oc\u00e9anos de todo o mundo."}
{"id": "230242", "revid": "85894", "url": "https://gl.wikipedia.org/wiki?curid=230242", "title": "Pincelo, A Sari\u00f1a, Chantada", "text": "Pincelo \u00e9 un lugar na parroquia da Sari\u00f1a, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 13 habitantes segundo datos do INE e do IGE. deles 8 eran homes e 5 eran mulleres."}
{"id": "230247", "revid": "7523", "url": "https://gl.wikipedia.org/wiki?curid=230247", "title": "Supercopa de Europa de h\u00f3ckey a pat\u00edns", "text": ""}
{"id": "230250", "revid": "5863", "url": "https://gl.wikipedia.org/wiki?curid=230250", "title": "Grupo de Estados de \u00c1frica, Caribe e Pac\u00edfico", "text": "O Grupo de Estados de \u00c1frica, Caribe e Pac\u00edfico (ACP) \u00e9 un grupo de pa\u00edses de \u00c1frica, o Caribe e o Pac\u00edfico que se creou a ra\u00edz da Convenci\u00f3n de Lom\u00e9 en 1975, e que ten como obxectivos principais o desenvolvemento sustentable, a reduci\u00f3n da pobreza e unha maior integraci\u00f3n dentro da econom\u00eda muncial. Todos os estados membros, ag\u00e1s Cuba, son signatarios do Acordo de Cotonou de 2000 coa Uni\u00f3n Europea. O n\u00famero de pa\u00edses membros pasou de 46 en 1975 a 79 en 2012. As linguas oficiais son o ingl\u00e9s, franc\u00e9s, portugu\u00e9s e castel\u00e1n."}
{"id": "230258", "revid": "2732955", "url": "https://gl.wikipedia.org/wiki?curid=230258", "title": "Cefet-RJ", "text": ""}
{"id": "230259", "revid": "2732957", "url": "https://gl.wikipedia.org/wiki?curid=230259", "title": "Cefet/RJ", "text": ""}
{"id": "230260", "revid": "839", "url": "https://gl.wikipedia.org/wiki?curid=230260", "title": "Tibur\u00f3n gris", "text": "O tibur\u00f3n gris ou tibur\u00f3n lobo, \"Carcharhinus plumbeus\", \u00e9 unha especie de tibur\u00f3n da familia dos carcarr\u00ednidos (\"Carcharhinidae\") que vive nos oc\u00e9anos Atl\u00e1ntico (inclu\u00edndo o mar Mediterr\u00e1neo), \u00cdndico e Pac\u00edfico.\nDist\u00ednguese pola s\u00faa aleta dorsal que \u00e9 m\u00e1is alta que a doutros tibur\u00f3ns.\nCaracter\u00edsticas.\nO tibur\u00f3n gris, ou tibur\u00f3n lobo, \u00e9 un dos m\u00e1is grandes tibur\u00f3ns costeiros do mundo. As femias poden chegar aos 2-2,5 m de lonxitude, e os machos at\u00e9 1,8 m. Ten o foci\u00f1o arredondado, e m\u00e1is curto que a media noutros tibur\u00f3ns. Os dentes superiores te\u00f1en en xeral as c\u00faspides irregulares, con bordos afiados. A primeira aleta dorsal \u00e9 moi alta, e de forma triangular. A segunda aleta dorsal e anal est\u00e1n moi pr\u00f3ximas unha doutra. A s\u00faa cor pode variar, nas partes superiores, desde un azulado a un gris apardazado con tonalidades de bronce; as inferiores son de cor branca ou amarela p\u00e1lida.\nHistoria natural.\nH\u00e1bitat.\nOs tibur\u00f3ns grises nadan sos ou ben reunidos en grupos de tama\u00f1o vari\u00e1bel, separados por sexos.\nEnc\u00f3ntranse comunmente sobre fondos lamentos ou areosos en augas costeiras pouco profundas, tales como ba\u00edas, esteiros e at\u00e9 en portos, pero tam\u00e9n nadan en augas m\u00e1is profundas (200 m ou m\u00e1is).\nViven en augas tropicais e temperadas de todo o mundo, ao oeste do Atl\u00e1ntico, desde Massachusetts at\u00e9 o Brasil; os xuven\u00eds, son com\u00fans e abundantes na parte baixa da ba\u00eda de Chesapeake (Virxinia), e as zonas de cr\u00eda se encontran desde a ba\u00eda de Delaware at\u00e9 Carolina do Sur. Outras zonas de cr\u00eda co\u00f1ecidas son Marmaris e Mu\u011fla, en Turqu\u00eda.\nAlimentaci\u00f3n.\nMostran preferencia pola captura de presas pequenas de h\u00e1bitos bent\u00f3nicos. Comen peixes planos (curuxos, linguados etc.) corvinas (esci\u00e9nidos), angu\u00edas, muxos, robalizas, polbos e lagostas.\nReproduci\u00f3n.\nO tibur\u00f3n gris \u00e9 unha especie ovoviv\u00edpara, con camadas de 15 a 20 cr\u00edas.\nEstado de conservaci\u00f3n.\nSegundo a IUCN, o status do tibur\u00f3n touro en 2012 era de VU (\"especie vulner\u00e1bel\").\nEn Galicia.\nSegundo Rodr\u00edguez Villanueva \"et al.\" (1992), o tibur\u00f3n touro \u00e9 visitante ocasional das augas galegas."}
{"id": "230262", "revid": "22795", "url": "https://gl.wikipedia.org/wiki?curid=230262", "title": "Carcharhinus plumbeus", "text": ""}
{"id": "230263", "revid": "85894", "url": "https://gl.wikipedia.org/wiki?curid=230263", "title": "San Pedro, Recemel, As Somozas", "text": "San Pedro \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 9 habitantes (6 homes e 3 mulleres).\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "230265", "revid": "85894", "url": "https://gl.wikipedia.org/wiki?curid=230265", "title": "Santa Cristina, Recemel, As Somozas", "text": "Santa Cristina \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (4 homes e 3 mulleres)."}
{"id": "230267", "revid": "22795", "url": "https://gl.wikipedia.org/wiki?curid=230267", "title": "Seo materno", "text": ""}
{"id": "230269", "revid": "22795", "url": "https://gl.wikipedia.org/wiki?curid=230269", "title": "Rev\u00e9s (folla)", "text": ""}
{"id": "230270", "revid": "1131", "url": "https://gl.wikipedia.org/wiki?curid=230270", "title": "Santa Cristina", "text": "Santa Cristina pode referirse a:\nToponimia.\nParroquias.\nComo top\u00f3nimo, Santa Cristina d\u00e1 nome a varias parroquias e lugares de Galicia:"}
{"id": "230271", "revid": "89787", "url": "https://gl.wikipedia.org/wiki?curid=230271", "title": "Benjamin Dewar", "text": "Benjamin David Dewar, nado o 30 de agosto de 1981, \u00e9 un xogador profesional de baloncesto americano que xoga para o Cholet Basket franc\u00e9s. Cunha estatura de 1,96 metros pode xogar nas posici\u00f3ns de escolta ou de ala."}
{"id": "230272", "revid": "85894", "url": "https://gl.wikipedia.org/wiki?curid=230272", "title": "As Seixas, Recemel, As Somozas", "text": "As Seixas \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (2 homes e 1 muller)."}
{"id": "230273", "revid": "85894", "url": "https://gl.wikipedia.org/wiki?curid=230273", "title": "O Souto, Recemel, As Somozas", "text": "O Souto \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 contaba cun habitante (1 muller)."}
{"id": "230274", "revid": "89787", "url": "https://gl.wikipedia.org/wiki?curid=230274", "title": "Su\u00ednlle, Recemel, As Somozas", "text": "Su\u00ednlle \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (4 homes e 3 mulleres)."}
{"id": "230275", "revid": "89787", "url": "https://gl.wikipedia.org/wiki?curid=230275", "title": "Os Tafornelos, Recemel, As Somozas", "text": "Os Tafornelos \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (1 home e 2 mulleres)."}
{"id": "230276", "revid": "89787", "url": "https://gl.wikipedia.org/wiki?curid=230276", "title": "O Teixeiro, Recemel, As Somozas", "text": "O Teixeiro \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (3 homes e 1 muller)."}
{"id": "230277", "revid": "89787", "url": "https://gl.wikipedia.org/wiki?curid=230277", "title": "Os Tembr\u00e1s, Recemel, As Somozas", "text": "Os Tembr\u00e1s \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 10 habitantes (7 homes e 3 mulleres)."}
{"id": "230278", "revid": "85894", "url": "https://gl.wikipedia.org/wiki?curid=230278", "title": "A Toca, Recemel, As Somozas", "text": "A Toca \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 29 habitantes (18 homes e 11 mulleres)."}
{"id": "230279", "revid": "4817", "url": "https://gl.wikipedia.org/wiki?curid=230279", "title": "Intercosmos 6", "text": ""}
{"id": "230280", "revid": "4817", "url": "https://gl.wikipedia.org/wiki?curid=230280", "title": "Energia 1", "text": ""}
{"id": "230281", "revid": "4817", "url": "https://gl.wikipedia.org/wiki?curid=230281", "title": "Energiya 1", "text": ""}
{"id": "230282", "revid": "1888", "url": "https://gl.wikipedia.org/wiki?curid=230282", "title": "A Toca", "text": "O top\u00f3nimo A Toca pode referirse a dous lugares de Galicia:"}
{"id": "230283", "revid": "85894", "url": "https://gl.wikipedia.org/wiki?curid=230283", "title": "A Veiga, Recemel, As Somozas", "text": "A Veiga \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (3 homes e 4 mulleres)."}
{"id": "230284", "revid": "85894", "url": "https://gl.wikipedia.org/wiki?curid=230284", "title": "Vi\u00f1as, Recemel, As Somozas", "text": "Vi\u00f1as \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (2 homes e 1 muller)."}
{"id": "230285", "revid": "1131", "url": "https://gl.wikipedia.org/wiki?curid=230285", "title": "Vilastriz, Recemel, As Somozas", "text": "Vilastriz \u00e9 un lugar da parroquia de Recemel no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230287", "revid": "1410", "url": "https://gl.wikipedia.org/wiki?curid=230287", "title": "Tempada 2012-2013 da Serie A1 de h\u00f3ckey a pat\u00edns", "text": "A tempada 2012-2013 da Serie A1 \u00e9 a 90\u00aa edici\u00f3n da m\u00e1xima categor\u00eda do h\u00f3ckey a pat\u00edns en Italia. A competici\u00f3n comezou o 3 de novembro de 2012 e rematar\u00e1 coa disputa da final polo t\u00edtulo."}
{"id": "230292", "revid": "98629", "url": "https://gl.wikipedia.org/wiki?curid=230292", "title": "Lolita (filme de 1962)", "text": "Lolita \u00e9 un filme de drama-comedia dirixido por Stanley Kubrick que se estreou en 1962. Bas\u00e9ase na novela de Vladimir Nabokov \"Lolita\".\nEstreouse en galego o 15 de abril de 1989 na TVG, no espazo \"Telecinema\".\nSinopse.\nHumbert Humbert, un escritor de mediana idade, chega a Ramsdale (Nova Hampshire) e aluga unha habitaci\u00f3n na casa da vi\u00fava Charlotte Haze, que ten unha fermosa filla de catorce anos. Humbert nam\u00f3rase perdidamente da rapaza e concibe un perverso plan: casar coa nai para poder estar sempre preto da irresistible Lolita."}
{"id": "230294", "revid": "23204", "url": "https://gl.wikipedia.org/wiki?curid=230294", "title": "Bleda", "text": "Bleda (390-445), ou Buda (segundo as cr\u00f3nicas h\u00fangaras) foi un dos dous xefes que tiveron os hunos asentados en Europa Oriental entre 434 e 445. O outro xefe era Atila, o seu irm\u00e1n, que herdou o trono xunto con el trala morte do seu t\u00edo Rugas.\nTraxectoria.\nSegundo a tradici\u00f3n, Bleda e Atila naceron de Bendeguz, o l\u00edder dos hunos. Nun primeiro momento, Atila e Bleda optaron por proseguir coa paz cos romanos. Polo tratado de Margus (hoxe Po\u017earevac), o Imperio romano de Oriente duplicaba os tributos anuais \u00f3s hunos e entreg\u00e1balles varias tribos xerm\u00e1nicas que desertaran do ex\u00e9rcito huno e se refuxiaran \u00e1 outra beira do Danubio. Durante os 5 anos seguintes mant\u00edvose a paz, e Atila e Bleda aproveitaron para realizar incursi\u00f3ns contra o Imperio sas\u00e1nida, a\u00ednda que foron finalmente derrotados cando trataban de conquistar Armenia.\nNo 439, hunos e romanos acus\u00e1ronse mutuamente de romper o tratado de Margus. En consecuencia, volveu a guerra entre ambos, e os ex\u00e9rcitos de Atila e Bleda destru\u00edron ou tomaron as cidades romanas de Viminacium, Margus, Sigindunum (Belgrado) e Sirmium. Tras unha breve tregua en 442, os hunos continuaron os seus ataques e saquearon Ratiara, Naissus (Ni\u0161), Serdica (Sof\u00eda), Filip\u00f3polis (Plovdiv) e Arcadi\u00f3polis. Antes de que a situaci\u00f3n se volvese a\u00ednda m\u00e1is cr\u00edtica, o emperador Teodosio II admitiu a s\u00faa derrota e comprometeuse a entregar unha indemnizaci\u00f3n de 1963 quilos de ouro \u00f3s hunos, ademais de triplicar os tributos acordados en Margus e pagar 12 s\u00f3lidos por cada prisioneiro romano liberado.\nBleda morreu no ano 445, \u00f3 parecer durante unha cacer\u00eda xunto co seu irm\u00e1n Atila. Sempre se especulou que a s\u00faa morte non fora accidental."}
{"id": "230297", "revid": "98629", "url": "https://gl.wikipedia.org/wiki?curid=230297", "title": "Monte Carmelo (zarzuela)", "text": "Monte Carmelo \u00e9 unha zarzuela (comedia l\u00edrica) en tres actos con m\u00fasica de Federico Moreno Torroba sobre un libreto de Federico Romero e Guillermo Fern\u00e1ndez-Shaw. Foi estreada no Teatro Calder\u00f3n de Madrid o 17 de outubro de 1939.\nArgumento.\nActo I.\nNa casa do Marqu\u00e9s de Avellano, Esperanza, a maior das fillas do marqu\u00e9s don Sancho, contempla o Albaic\u00edn melanc\u00f3lica, xa que ten un amor imposible. Entra a s\u00faa avoa, Mam\u00e1 Dolores, condesa vi\u00fava de Monte Carmelo, marquesa vi\u00fava de Avellano e de Alminar, unha muller maior e alegre que contaxia a s\u00faa risa a t\u00f3dolos que van entrando.\nMam\u00e1 Dolores anuncia a chegada a Granada do seu sobri\u00f1o Manrique, conde de Monte Carmelo e Garda Real do Vaticano, con quen quere casar a unhas das s\u00faas netas, polo que convidou a tomar chocolate tam\u00e9n a don Alonso (arcebispo de Granada) e a don Lope (capit\u00e1n xeneral).\nEntra Serafina, a nutriz, unha xitana moi limpa, ben composta e moi faladora, nai de Mar\u00eda Cleof\u00e9 e Joselito, o asistente de Manrique, e comeza unha animada conversa con Mam\u00e1 Dolores.\nAparece o marqu\u00e9s don Sancho, un esmorguista que dilapidou a fortuna familiar. Pouco a pouco chegan os convidados, comezando por varios oficiais de cabaler\u00eda entre os que se encontra o axudante do capit\u00e1n xeneral, Luis Doncel, que galantean con Rafaela. Logo chegan Manrique e Joselito, seguidos por don Lope e don Alonso. Logo de servirse o chocolate entran Esperanza e Rafaela, que son presentadas pola s\u00faa avoa.\nActo II.\nNa quinta de Mam\u00e1 Dolores, chamada Monte Carmelo, Esperanza e Rafaela cantan historias de amor do Albaic\u00edn acompa\u00f1adas por unhas xitanas con palmas e baile. Don Lope advirte a don Sancho de que se non liquida axi\u00f1a as s\u00faas d\u00e9bedas acabar\u00e1 por perder t\u00f3dalas s\u00faas posesi\u00f3ns. Joselito pola s\u00faa banda, atopa unha liga de muller, o que desencadea un alboroto entre os homes, que fan conxecturas sobre a propietaria. Nese intre, Luis Doncel proclama o seu amor por Rafaela, cuxa paix\u00f3n se despertou ao pensar que a liga era s\u00faa.\nEntra Mam\u00e1 Dolores rodeada das rapazas convidadas que se preguntan para cal ser\u00e1 Manrique.\nRafaela e Luis Doncel mante\u00f1en un equ\u00edvoco di\u00e1logo respecto \u00e1 liga, estando a moza namorada del. Por outra banda, Esperanza est\u00e1 namorada de Juan Mar\u00eda, o secretario do arcebispo, mais ante a imposibilidade do seu amor dille a Manrique que quere casar con el.\nActo III.\nO primeiro cadro ten lugar nunha encrucillada de r\u00faas do Albaic\u00edn, onde ao mencer un grupo de xitanos quere entrar, e a Madre Martirio s\u00f3 deixa entrar a Serafina para ver a seu fillo, capel\u00e1n. Saen Esperanza e Manrique, que acoden a falar coa Madre Superiora e Juan Mar\u00eda respect\u00edvamente, comunic\u00e1ndolle Manrique a este \u00faltimo que acaba de ser nomeado c\u00f3engo de Guadix.\nO terceiro cadro transcorre na quinta de Monte Carmelo, onde Mam\u00e1 Dolores borda xunto a Esperanza e Rafaela mentres murmuran entre si. Entra Serafina e prod\u00facese unha situaci\u00f3n equ\u00edvoca, xa que non se aclaran sobre quen vai casar con Manrique, \u00e9 ent\u00f3n cando entra Luis Doncel e se declara a Rafaela, quen acepta encantada. Manrique ofr\u00e9celles como agasallo pola voda as notas promisorias de don Sancho unha vez saldadas as s\u00faas d\u00e9bedas.\nMam\u00e1 Dolores ofr\u00e9celle a man de Esperanza a Manrique, mais el cont\u00e9stalle que \u00e9 imposible, xa que Esperanza decidiu meterse a monxa. Manrique d\u00e1lle a liga a Luis Doncel dic\u00edndolle que lle pertence, mais Mam\u00e1 Dolores arreb\u00e1talla nada m\u00e1is vela, xa que era ela quen a perdera.\nDiscograf\u00eda.\nExisten outras gravaci\u00f3ns con fragmentos e extractos desta zarzuela, como o recompilatorio de 1960 \"Granada m\u00eda\", de Renato Cesari, no que participa tam\u00e9n a Orquesta de Conciertos de Madrid dirixida polo propio Moreno Torroba, ou o de 1970 \"Jardines de Granada\" coa Orquesta Filarmon\u00eda de Espa\u00f1a baixo a direcci\u00f3n de Rafael Fr\u00fchbeck de Burgos."}
{"id": "230298", "revid": "35560", "url": "https://gl.wikipedia.org/wiki?curid=230298", "title": "Uni\u00f3n Africana e Malgaxe", "text": "A Uni\u00f3n Africana e Malgaxe (AMU) (en franc\u00e9s Union Africaine et Malgache (UAM)) foi unha organizaci\u00f3n internacional creada por antigas colonias francesas en \u00c1frica. En decembro de 1960 un grupo de pa\u00edses independizados de Francia acordaron en Brazzaville a creaci\u00f3n dunha organizaci\u00f3n de cooperaci\u00f3n, formaliz\u00e1ndose o 12 de setembro de 1961 en Antananarivo axuntando a 12 pa\u00edses, co\u00f1ecidos como o grupo de Brazzaville: Chad, Camer\u00fan, Rep\u00fablica do Congo, Dahomey, Gab\u00f3n, Alto Volta, Mauritania, N\u00edxer, Madagascar, Rep\u00fablica Centroafricana, Senegal e Costa do Marfil. Ti\u00f1a como obxectivo coordinar posici\u00f3ns obre cuesti\u00f3ns internacionais e promover a cooperaci\u00f3n nos \u00e1mbitos econ\u00f3mico e cultural e manter unha organizaci\u00f3n de defensa com\u00fan. Tras a creaci\u00f3n da Organizaci\u00f3n da Unidade Africana en 1963 os pa\u00edses membros da AMU deixaron as cuesti\u00f3ns pol\u00edticas para a OUA e mudou o seu nome en marzo de 1964 a Uni\u00f3n Africana e Malgaxe de Cooperaci\u00f3n Econ\u00f3mica para ser substitu\u00edda finalmente pola Organizaci\u00f3n Com\u00fan Africana e Malgaxe en 1965."}
{"id": "230299", "revid": "89787", "url": "https://gl.wikipedia.org/wiki?curid=230299", "title": "As Cabalares, Seixas, As Somozas", "text": "As Cabalares \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 6 habitantes (3 homes e 3 mulleres)."}
{"id": "230300", "revid": "89787", "url": "https://gl.wikipedia.org/wiki?curid=230300", "title": "Bustabade, Seixas, As Somozas", "text": "Bustabade \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 8 habitantes (4 homes e 4 mulleres)."}
{"id": "230301", "revid": "98629", "url": "https://gl.wikipedia.org/wiki?curid=230301", "title": "Organizaci\u00f3n Com\u00fan Africana e Malgaxe", "text": "A Organizaci\u00f3n Com\u00fan Africana e Malgaxe foi unha organizaci\u00f3n internacional que pa\u00edses franc\u00f3fonos africanos creada o 12 de febreiro de 1965 en Nouakchott (Mauritania) en substituci\u00f3n da Uni\u00f3n Africana e Malgaxe de Cooperaci\u00f3n Econ\u00f3mica e que ti\u00f1a como obxectivo fortalecer a solidariedade e cooperaci\u00f3n econ\u00f3mica, cultural, t\u00e9cnica e social entre os pa\u00edses membros. Estaba formada polos 12 pa\u00edses membros da UAMCE, m\u00e1is Togo un\u00edndose en maio de 1965 Ruanda e Zaire pero xa en xu\u00f1o dese ano Mauritania decidiu retirarse da organizaci\u00f3n. A sede da organizaci\u00f3n estivo primeiro en Yaund\u00e9 (Camer\u00fan) para m\u00e1is tarde trasladarse a Bangui (Rep\u00fablica Centroafricana). En 1970 logo de integrarse Mauritius mudou de nome para \"Organizaci\u00f3n Com\u00fan Africana, Malgaxe e Mauriciana\" e en 1974 tras a retirada de Madagascar quedou en Organizaci\u00f3n Com\u00fan Africana e Mauriciana finalmente en 1985 disolveuse a organizaci\u00f3n."}
{"id": "230302", "revid": "23204", "url": "https://gl.wikipedia.org/wiki?curid=230302", "title": "A Airavella, Seixas, As Somozas", "text": "A Airavella \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (1 home e 3 mulleres)."}
{"id": "230304", "revid": "5863", "url": "https://gl.wikipedia.org/wiki?curid=230304", "title": "O Abeleiral, Seixas, As Somozas", "text": "O Abeleiral \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado.\nO fit\u00f3nimo O Abeleiral fai referencia \u00e1 abeleira."}
{"id": "230305", "revid": "1131", "url": "https://gl.wikipedia.org/wiki?curid=230305", "title": "A Argana, Seixas, As Somozas", "text": "A Argana \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230306", "revid": "1131", "url": "https://gl.wikipedia.org/wiki?curid=230306", "title": "A Asadoira, Seixas, As Somozas", "text": "A Asadoira \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230307", "revid": "1131", "url": "https://gl.wikipedia.org/wiki?curid=230307", "title": "Batefa, Seixas, As Somozas", "text": "Batefa \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230308", "revid": "1131", "url": "https://gl.wikipedia.org/wiki?curid=230308", "title": "Cal da Ortiga, Seixas, As Somozas", "text": "Cal da Ortiga \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230309", "revid": "1131", "url": "https://gl.wikipedia.org/wiki?curid=230309", "title": "Eduardo G\u00f3mez", "text": "Eduardo G\u00f3mez Manzano, nado en Madrid o 27 de xullo de 1951 e finado na mesma cidade o 28 de xullo de 2019, foi un actor espa\u00f1ol, co\u00f1ecido especialmente polos seus papeis de Mariano Delgado en \"Aqu\u00ed no hay quien viva\" e M\u00e1ximo Angulo en \"La que se avecina\".\nTraxectoria.\nA s\u00faa carreira como actor comezou cando tivo que acompa\u00f1ar un amigo \u00e1 gravaci\u00f3n da serie \"\u00a1Ay, Se\u00f1or, Se\u00f1or!\", na segunda metade da d\u00e9cada de 1990. Fixo ent\u00f3n unha pequena intervenci\u00f3n, que supuxo o inicio da s\u00faa traxectoria. Antes traballara en diversos empregos, como vendedor de enciclopedias a domicilio, camareiro nun bar, dependente de grandes almac\u00e9ns, albanel etc.\nAo longo da s\u00faa carreira, actuou en m\u00e1is de trinta pel\u00edculas, numerosos episodios en series de televisi\u00f3n e algunhas obras de teatro. En Espa\u00f1a, foi co\u00f1ecido polo p\u00fablico a trav\u00e9s do seu papel na serie espa\u00f1ola \"Aqu\u00ed no hay quien viva\", emitida por Antena 3 entre 2003 e 2006, na que actuou desde a primeira tempada da serie, como Mariano Delgado, o pai de Emilio (Fernando Tejero), porteiro do edificio. Ese papel reportoulle, \u00e1 parte da popularidade, o premio da asociaci\u00f3n de actores espa\u00f1ois (Uni\u00f3n de Actores).\nEn 2005, aparece na pel\u00edcula \"\". Desde 2007 formou parte da repartici\u00f3n da serie espa\u00f1ola emitida por Telecinco \"La que se avecina\", onde interpreta a M\u00e1ximo Angulo, primeiro como porteiro do edificio Mirador de Montepinar, e logo camareiro do bar \"Max &amp; Henry\".\nEn 2009 participa na primeira \"spoof movie\" espa\u00f1ola (\"Spanish Movie\"), facendo unha parodia de Diego Alatriste.\nFilmograf\u00eda.\nTelevisi\u00f3n.\nAdemaiss participou nalgunhas das series espa\u00f1olas m\u00e1is co\u00f1ecidas como:"}
{"id": "230310", "revid": "69467", "url": "https://gl.wikipedia.org/wiki?curid=230310", "title": "Ortiga (hom\u00f3nimos)", "text": "O termo ortiga p\u00f3dese referir a:\nAmais, o top\u00f3nimo A Ortiga pode referirse a:"}
{"id": "230313", "revid": "1131", "url": "https://gl.wikipedia.org/wiki?curid=230313", "title": "Laura Pamplona", "text": "Laura Gozalves Pamplona, nada en Alacant o 7 de setembro de 1973, co\u00f1ecida artisticamente como Laura Pamplona, \u00e9 unha actriz, modelo e cantante espa\u00f1ola.\nTraxectoria.\n\u00c9 filla da tam\u00e9n actriz Amparo Pamplona e neta do guionista e xornalista Clemente Pamplona. A s\u00faa vida familiar sufriu a traxedia coa morte da s\u00faa irm\u00e1 Aitana, de tan s\u00f3 dez anos de idade, a consecuencia do incendio acaecido no domicilio familiar o 4 de xullo de 1989.\nA\u00ednda que estudou Dese\u00f1o, Laura Pamplona comezou pronto no mundo da interpretaci\u00f3n.\nA s\u00faa carreira estivo estreitamente ligada \u00e1 televisi\u00f3n, medio no que formou parte das repartici\u00f3ns de varias series de \u00e9xito. A primeira foi \"Todos los hombres sois iguales\", e a partir de a\u00ed cabe destacar as s\u00faas participaci\u00f3ns en \"Polic\u00edas, en el coraz\u00f3n de la calle\" e, especialmente, \"Aqu\u00ed no hay quien viva\", onde interpretou papeis moi distintos entre si.\nEn 2006 colaborou en varios cap\u00edtulos de \"Hospital Central\" e en 2007 estreou a pel\u00edcula \"\u00bfQui\u00e9n dice que es f\u00e1cil?\", de Juan Taratuto. Dous anos despois participa na serie \"Los misterios de Laura\".\nTam\u00e9n conta con experiencia teatral e traballou nos mundos da moda e a publicidade.\nEst\u00e1 casada desde 1998 co m\u00fasico Pedro Barcel\u00f3. A parella ten 2 fillos, Sa\u00fal (nacido en 1998) e unha nena chinesa (adoptada en 2006).\nEn 2008 empezou un proxecto chamado Sweet Wasabi, un grupo de m\u00fasica formado por Pamplona e a s\u00faa parella Pedro Barcel\u00f3. O seu primeiro disco sa\u00edu en abril de 2009, titulado \"\u00c1rea de servicio\", e incorpora temas (a maior\u00eda en ingl\u00e9s) con influencia de x\u00e9neros como o jazz, os boleros, a bossa nova e o pop, e que, segundo o d\u00fao Pamplona-Barcel\u00f3, \"ten indubidables ra\u00edces latinas\"."}
{"id": "230314", "revid": "89787", "url": "https://gl.wikipedia.org/wiki?curid=230314", "title": "Parque natural da Serra e dos Can\u00f3ns de Guara", "text": "O Parque Natural da Serra e dos Can\u00f3ns de Guara at\u00f3pase na Comunidade Auton\u00f3mica de Arag\u00f3n, distribu\u00eddo \u00f3 longo das comarcas de Alto Gallego, Hoya de Huesca, Sobrarbe e Somontano de Barbastro.\nXeograf\u00eda.\nA Serra de Guara \u00e9 unha muralla calcaria que delimita o l\u00edmite meridional dos Pireneos Oscenses. Na parte central desta Serra at\u00f3pase o Parque Natural. Sendo este o de maior extensi\u00f3n de Arag\u00f3n e Espazo de Especial Protecci\u00f3n para as Aves (ZEPA). O territorio e paisaxe caracter\u00edzanse pola s\u00faa complexidade xeol\u00f3xica debida \u00e1 acci\u00f3n erosionadora do vento e a auga nun terreo calcario sumamente permeable e poroso. As\u00ed son com\u00fans os canons percorridos por r\u00edos, os acantilados, os barranquos, os Rochedos calcarios coma o Salto de Rold\u00e1n, as covas, saltos de auga e vales.\nFauna e flora.\nSalientar a variada flora e fauna aut\u00f3ctona, sendo un dos territorios m\u00e1is importantes de Europa en canto \u00e1 conservaci\u00f3n das aves rapaces. Aqu\u00ed o Quebraosos ten un dos seus refuxios m\u00e1is importantes. Entre a flora destacar as plantas rup\u00edcolas coma a Orella de Oso e a Coroa do Rei. Ademais hai que engadir o gran valor do patrimonio art\u00edstico, subli\u00f1able pola presenza de restos de pinturas rupestres e construci\u00f3ns megal\u00edticas."}
{"id": "230316", "revid": "89787", "url": "https://gl.wikipedia.org/wiki?curid=230316", "title": "Nervaci\u00f3n", "text": "A palabra nervaci\u00f3n (do lat\u00edn \"nervus, -i\", \"nervio\") pode referirse a:"}
{"id": "230318", "revid": "39164", "url": "https://gl.wikipedia.org/wiki?curid=230318", "title": "Amedeo VIII de Savoia", "text": ""}
{"id": "230319", "revid": "65337", "url": "https://gl.wikipedia.org/wiki?curid=230319", "title": "Banco Africano de Desenvolvemento", "text": "O Banco Africano de Desenvolvemento \u00e9 unha institucional financeira multilateral fundada para contribu\u00edr ao desenvolvemento econ\u00f3mico e ao progreso social dos pa\u00edses africanos, creouse en 1964 e comezou a operar o 1 de xullo de 1966, abrangue tam\u00e9n o Fondo Africano de Desenvolvemento e o Fondo Especial de Nixeria. A s\u00faa sede oficialmente est\u00e1 en Abidjan pero a ra\u00edz da guerra civil en Costa do Marfil trasladouse temporalmente en setembro de 2003 a Tunes. Desde 1982 admite membros non africanos, como doadores, pero cando menos 2/3 do capital ha ser africanos. En 2012 forman parte 53 pa\u00edses africanos e 24 non africanos e o presidente \u00e9 Donald Kaberuka desde 2005."}
{"id": "230320", "revid": "89787", "url": "https://gl.wikipedia.org/wiki?curid=230320", "title": "Camparado, Seixas, As Somozas", "text": "Camparado \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (2 homes e 5 mulleres)."}
{"id": "230321", "revid": "1131", "url": "https://gl.wikipedia.org/wiki?curid=230321", "title": "A Canteira, Seixas, As Somozas", "text": "A Canteira \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230323", "revid": "56817", "url": "https://gl.wikipedia.org/wiki?curid=230323", "title": "A Canteira", "text": "O top\u00f3nimo galego A Canteira indica un lugar onde se extrae pedra, unha canteira. Pode referirse a:"}
{"id": "230324", "revid": "85894", "url": "https://gl.wikipedia.org/wiki?curid=230324", "title": "A Capela, Seixas, As Somozas", "text": "A Capela \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (2 homes e 2 mulleres)."}
{"id": "230325", "revid": "89787", "url": "https://gl.wikipedia.org/wiki?curid=230325", "title": "Nervaci\u00f3n (folla)", "text": "A nervaci\u00f3n ou nervadura \u00e9 a distribuci\u00f3n dos nervios ou veas que compo\u00f1en o tecido vascular do limbo da folla dunha planta. O nervios sit\u00faanse no estrato esponxoso do mes\u00f3filo da folla; a trav\u00e9s deles circula o zume, comunicando as c\u00e9lulas da folla co resto da planta.\nO tipo de nervadura \u00e9 unha das vari\u00e1beis usuais na descrici\u00f3n das plantas.\nFunci\u00f3n.\n\u00c9 a nivel das nervaci\u00f3ns (que destacan polo seu relevo do resto do limbo) onde se sit\u00faan os tecidos condutores da saiva, organizados en fasc\u00edculos: o xilema que achega a auga e os minerais (saiva bruta) desde as ra\u00edces at\u00e9 as follas e o floema que conduce a saiva elaborada coa glicosa producida na fotos\u00edntese, f\u00f3ra da folla. Os nervios principais do mesofilo serven para o transporte da auga e da zume a ou f\u00f3ra da folla, mentres que os secundarios serve para recolectar e difundir estes l\u00edquidos na mesma folla, a nivel celular a medida que a ramificaci\u00f3n se fai m\u00e1is fina.\nClasificaci\u00f3n das nervaduras.\nAs nervaci\u00f3ns clasif\u00edcanse en:"}
{"id": "230326", "revid": "22795", "url": "https://gl.wikipedia.org/wiki?curid=230326", "title": "Nervadura", "text": ""}
{"id": "230327", "revid": "85894", "url": "https://gl.wikipedia.org/wiki?curid=230327", "title": "O Pousadoiro, A Sari\u00f1a, Chantada", "text": "O Pousadoiro \u00e9 un lugar da parroquia da Sari\u00f1a, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 1 habitante segundo datos do INE e do IGE. era un home."}
{"id": "230328", "revid": "85894", "url": "https://gl.wikipedia.org/wiki?curid=230328", "title": "Soutariz, A Sari\u00f1a, Chantada", "text": "Soutariz \u00e9 un lugar da parroquia da Sari\u00f1a, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 30 habitantes segundo datos do INE e do IGE. dos cales 13 eran homes e 17 mulleres."}
{"id": "230329", "revid": "1131", "url": "https://gl.wikipedia.org/wiki?curid=230329", "title": "O Carrilnovo, Seixas, As Somozas", "text": "O Carrilnovo \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230330", "revid": "85894", "url": "https://gl.wikipedia.org/wiki?curid=230330", "title": "Franza, Veiga, Chantada", "text": "Franza \u00e9 un lugar na parroquia de Veiga, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 12 habitantes segundo datos do INE e do IGE. deles 6 eran homes e 6 eran mulleres."}
{"id": "230331", "revid": "1131", "url": "https://gl.wikipedia.org/wiki?curid=230331", "title": "Cernamoura, Seixas, As Somozas", "text": "Cernamoura \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230332", "revid": "89787", "url": "https://gl.wikipedia.org/wiki?curid=230332", "title": "Jorge Sanz", "text": "Jorge Sanz Rodr\u00edguez, nado o 1 de abril de 1993 en Madrid, \u00e9 un xogador profesional de baloncesto espa\u00f1ol que xoga para o Leyma Natura B\u00e1squet Coru\u00f1a da Liga LEB Ouro. Cunha estatura de 1,88 metros xoga na posici\u00f3n de base.\nTraxectoria deportiva.\nJorge Sanz formouse nas categor\u00edas inferiores do Real Madrid, e chegou a debutar co primeiro equipo na Liga ACB e na Euroliga.\nO 22 de agosto de 2012, chegou cedido por un ano \u00f3 Obradoiro CAB. Participou en 10 partidos da tempada 2012-13, nos que xogou 6 minutos por partido, e acadou 1.6 puntos e 0.7 asistencias por encontro.\nTras un ano en Santiago de Compostela, \u00f3 ano seguinte fichou polo filial Baloncesto Fuenlabrada da Liga Adecco Prata."}
{"id": "230333", "revid": "56817", "url": "https://gl.wikipedia.org/wiki?curid=230333", "title": "Nervaci\u00f3n (t\u00e9cnica)", "text": "En tecnolox\u00eda, unha nervaci\u00f3n ou nervadura \u00e9 unha protuberancia que pode utilizarse para:"}
{"id": "230334", "revid": "85894", "url": "https://gl.wikipedia.org/wiki?curid=230334", "title": "Veiga, Veiga, Chantada", "text": "Veiga \u00e9 un lugar da parroquia de Veiga, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 41 habitantes segundo datos do INE e do IGE. deles 23 eran homes e 18 eran mulleres."}
{"id": "230335", "revid": "85894", "url": "https://gl.wikipedia.org/wiki?curid=230335", "title": "Rabelas, Veiga, Chantada", "text": "Rabelas \u00e9 un lugar da parroquia de Veiga, no concello de Chantada, na comarca de Chantada, pertencente a provincia de Lugo. No ano 2011 ti\u00f1a 40 habitantes segundo datos do INE e do IGE. deles 17 eran homes e 23 eran mulleres."}
{"id": "230336", "revid": "56817", "url": "https://gl.wikipedia.org/wiki?curid=230336", "title": "Nervaci\u00f3n (arquitectura)", "text": "En arquitectura a nervadura ou nervaci\u00f3n \u00e9 o conxunto de elementos construtivos, chamados nervios, empregados nas b\u00f3vedas, especialmente nas de crucer\u00eda que, por iso, se chaman tam\u00e9n b\u00f3vedas nervadas.\nEste tipo de b\u00f3vedas, t\u00edpicas da arquitectura g\u00f3tica e derivadas, constr\u00faense polo cruzamento, ou intersecci\u00f3n, de b\u00f3vedas de can\u00f3n apuntadas, que se reforzan nas arestas polos \"nervios\" que a cruzan, e que constitu\u00e9n o armaz\u00f3n o esqueleto da b\u00f3veda. Estes nervios adoitan estaren moi decorados.\nA b\u00f3veda de crucer\u00eda consta de dous elementos: os arcos ou nervios e os panos que cobren os espazos intermedios entre os arcos. Primeiro \u00e9rguense os arcos, creando unha estrutura esvelta, resistente e lixeira, e posteriormente \u00e9nchense os panos intermedios conformando as b\u00f3vedas, ficando enmarcadas transversalmente polos arcos perpia\u00f1os, tam\u00e9n chamados arcos faix\u00f3ns, e lonxitudinalmente polos arcos formeiros, paralelos ao eixo da nave que delimitan os tramos da b\u00f3veda."}
{"id": "230337", "revid": "5749", "url": "https://gl.wikipedia.org/wiki?curid=230337", "title": "Sen\u00e9n Barro", "text": "Sen\u00e9n Barro Ameneiro, nado o 21 de novembro de 1962 nas Pontes de Garc\u00eda Rodr\u00edguez \u00e9 un f\u00edsico e profesor universitario galego.\nTraxectoria.\nObtivo a licenciatura e doutoramento en F\u00edsica pola USC. Na actualidade \u00e9 catedr\u00e1tico da \u00e1rea de Ciencia da Computaci\u00f3n e Intelixencia Artificial dende 1995.\nFoi director do Departamento de Electr\u00f3nica e Computaci\u00f3n da USC entre 1993 e 2002. Tam\u00e9n desempe\u00f1ou a funci\u00f3n de Reitor da Universidade de Santiago de Compostela, asumindo o cargo o 17 de xu\u00f1o de 2002 e sendo relevado por Juan Casares Long no ano 2010.\nNa actualidade \u00e9 investigador colaborador e investigador responsabel de numerosos proxectos e contratos de investigaci\u00f3n, internacionais na Uni\u00f3n Europea, estatais e nacionais.\nRealizou estancias de investigaci\u00f3n no \"Royal Free Hospital\", \"Department of Medical Informatics\", en Londres, Universidade de Maryland, \"Electrical Engineering Department\", EUA, Universidade de California, Berkeley, \"Department of Electrical Engineering and Computer Sciences\", EUA, Universidade de Bristol, \"Department of Engineering Mathematics\", Gran Breta\u00f1a.\nPrincipais obras.\n\"Coautor das seguintes publicaci\u00f3ns\""}
{"id": "230338", "revid": "22795", "url": "https://gl.wikipedia.org/wiki?curid=230338", "title": "B\u00f3veda nervada", "text": ""}
{"id": "230341", "revid": "22795", "url": "https://gl.wikipedia.org/wiki?curid=230341", "title": "VCI", "text": ""}
{"id": "230342", "revid": "22795", "url": "https://gl.wikipedia.org/wiki?curid=230342", "title": "Vocabulario cient\u00edfico internacional", "text": ""}
{"id": "230345", "revid": "89787", "url": "https://gl.wikipedia.org/wiki?curid=230345", "title": "Premio Caine", "text": "O Premio Caine ( nome orixinal completo Caine Prize for African Writing) \u00e9 un premio literario brit\u00e1nico en lingua inglesa outorgado anualmente desde o ano 2000 ao mellor relato orixinal escrito por un autor africano, residente en calquera parte do mundo e dotado con 10,000 \u00a3. O nome est\u00e1 tirado de Michael Harris Caine, presidente que foi de Booker Group polo que \u00e1s veces tam\u00e9n se denomina informalmente \"African Booker\". O ga\u00f1ador an\u00fanciase nunha cea en Oxford \u00e1 que se convida aos candidatos. Entre os padri\u00f1os do premio est\u00e1n os Nobel africanos de literatura Wole Soyinka, Nadine Gordimer, Naguib Mahfouz e J. M. Coetzee."}
{"id": "230346", "revid": "85894", "url": "https://gl.wikipedia.org/wiki?curid=230346", "title": "As Corredoiras, Seixas, As Somozas", "text": "As Corredoiras \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 2 habitantes (1 home e 1 muller).\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "230347", "revid": "22570", "url": "https://gl.wikipedia.org/wiki?curid=230347", "title": "N-540", "text": "A N-540 \u00e9 unha estrada nacional, que vai de Lugo a Ourense. A nomenclatura actual desta v\u00eda, as\u00ed como do resto das estradas nacionais de Espa\u00f1a, estableceuse no cuarto plan xeral de estradas de 1939-41 (Plan Pe\u00f1a).\nPercorrido.\nA estrada comeza en Meixaboi (Gunt\u00edn), onde enlaza coa estrada N-547 Lugo-Santiago de Compostela. Vai en direcci\u00f3n sur compartindo v\u00eda coa estrada N-640, que deixa \u00e1 dereita cun desv\u00edo cara a Agolada en Vendas de Nar\u00f3n. Despois a N-540 atravesa Taboada, Chantada (cunha circunvalaci\u00f3n) e A Barrela (Carballedo). Segue polos concellos de Vilamar\u00edn e A Peroxa at\u00e9 enlazar coa estrada N-525 (Benavente-Santiago de Compostela) no Empalme, en Cambeo (concello de Coles).\nAntigamente continuaba at\u00e9 a fronteira con Portugal por Barbad\u00e1s, Celanova, Bande e Lobios con fin na raia seca, mais este tramo foi renomeado como OU-540."}
{"id": "230348", "revid": "1131", "url": "https://gl.wikipedia.org/wiki?curid=230348", "title": "Os Doces, Seixas, As Somozas", "text": "Os Doces \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230349", "revid": "85894", "url": "https://gl.wikipedia.org/wiki?curid=230349", "title": "A Esfarrapa, Seixas, As Somozas", "text": "A Esfarrapa \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 6 habitantes (3 homes e 3 mulleres)."}
{"id": "230351", "revid": "56817", "url": "https://gl.wikipedia.org/wiki?curid=230351", "title": "A Esfarrapada", "text": "O top\u00f3nimo galego A Esfarrapada pode referirse a:"}
{"id": "230352", "revid": "1131", "url": "https://gl.wikipedia.org/wiki?curid=230352", "title": "Gandarrozada, Seixas, As Somozas", "text": "Gandarrozada \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230354", "revid": "89787", "url": "https://gl.wikipedia.org/wiki?curid=230354", "title": "O Xunco, Seixas, As Somozas", "text": "O Xunco \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (2 homes e 5 mulleres)."}
{"id": "230355", "revid": "85894", "url": "https://gl.wikipedia.org/wiki?curid=230355", "title": "As Latas, Seixas, As Somozas", "text": "As Latas \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 21 habitantes (8 homes e 13 mulleres)."}
{"id": "230356", "revid": "1131", "url": "https://gl.wikipedia.org/wiki?curid=230356", "title": "As Latas", "text": "O top\u00f3nimo galego As Latas pode referirse a:"}
{"id": "230357", "revid": "1131", "url": "https://gl.wikipedia.org/wiki?curid=230357", "title": "Marv\u00e1n, Seixas, As Somozas", "text": "Marv\u00e1n \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230358", "revid": "85894", "url": "https://gl.wikipedia.org/wiki?curid=230358", "title": "Mar\u00eda de Amido, Seixas, As Somozas", "text": "Mar\u00eda de Amido \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 contaba cun habitante (1 muller)."}
{"id": "230359", "revid": "89787", "url": "https://gl.wikipedia.org/wiki?curid=230359", "title": "Morado, Seixas, As Somozas", "text": "Morado \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (2 homes e 2 mulleres)."}
{"id": "230360", "revid": "85894", "url": "https://gl.wikipedia.org/wiki?curid=230360", "title": "A Panda, Seixas, As Somozas", "text": "A Panda \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (3 homes e 1 muller)."}
{"id": "230361", "revid": "85894", "url": "https://gl.wikipedia.org/wiki?curid=230361", "title": "Pena do Pazo, Seixas, As Somozas", "text": "Pena do Pazo \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (3 homes e 1 muller)."}
{"id": "230362", "revid": "1131", "url": "https://gl.wikipedia.org/wiki?curid=230362", "title": "O Ramallal, Seixas, As Somozas", "text": "O Ramallal \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230363", "revid": "85894", "url": "https://gl.wikipedia.org/wiki?curid=230363", "title": "Ramisquido, Seixas, As Somozas", "text": "Ramisquido \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 8 habitantes (2 homes e 6 mulleres)."}
{"id": "230364", "revid": "1131", "url": "https://gl.wikipedia.org/wiki?curid=230364", "title": "O Rego, Seixas, As Somozas", "text": "O Rego \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230365", "revid": "85894", "url": "https://gl.wikipedia.org/wiki?curid=230365", "title": "Requeixo, Seixas, As Somozas", "text": "Requeixo \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (3 homes e 1 muller)."}
{"id": "230366", "revid": "85894", "url": "https://gl.wikipedia.org/wiki?curid=230366", "title": "A Ribeira, Seixas, As Somozas", "text": "A Ribeira \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 contaba cun habitante (1 home)."}
{"id": "230367", "revid": "85894", "url": "https://gl.wikipedia.org/wiki?curid=230367", "title": "Seixas, Seixas, As Somozas", "text": "Seixas \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 28 habitantes (16 homes e 12 mulleres)."}
{"id": "230368", "revid": "1131", "url": "https://gl.wikipedia.org/wiki?curid=230368", "title": "A Serra, Seixas, As Somozas", "text": "A Serra \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230369", "revid": "85894", "url": "https://gl.wikipedia.org/wiki?curid=230369", "title": "Soutoch\u00e1n, Seixas, As Somozas", "text": "Soutoch\u00e1n \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 6 habitantes (3 homes e 3 mulleres)."}
{"id": "230370", "revid": "98629", "url": "https://gl.wikipedia.org/wiki?curid=230370", "title": "Gerardo Jerem\u00edas Devesa", "text": "Gerardo Francisco Jerem\u00edas Devesa, nado en Santiago de Compostela o 8 de novembro de 1847 e finado na mesma cidade o 27 de abril de 1890, foi un m\u00e9dico e pol\u00edtico galego, reitor da Universidade de Santiago de Compostela.\nTraxectoria.\nFillo natural de Gabriela Gerem\u00edas Debesa, de extracci\u00f3n humilde, rematou o bacharelato en 1863 e licenciouse en Medicina en 1869 realizando tam\u00e9n o doutoramento. En 1875 desprazouse a Granada para facerse cargo da c\u00e1tedra de Anatom\u00eda Xeral e Descritiva. Dous anos despois volveu a Santiago coa c\u00e1tedra de Patolox\u00eda Cir\u00farxica. Foi elixido concelleiro do Concello de Santiago nas elecci\u00f3ns do 2 ao 4 de maio de 1881. Foi alcalde interino de Santiago de Compostela (1884-1885) e reitor da Universidade de Santiago de Compostela entre os anos 1888 e 1890.\nCasou con Luisa Rodr\u00edguez Montero, sobri\u00f1a de Eugenio e Jos\u00e9 Montero R\u00edos, de cuxo matrimonio tivo catro fillos."}
{"id": "230371", "revid": "56817", "url": "https://gl.wikipedia.org/wiki?curid=230371", "title": "Soutoch\u00e1n", "text": "O top\u00f3nimo Soutoch\u00e1n pode referirse a dous lugares de Galicia:"}
{"id": "230372", "revid": "89787", "url": "https://gl.wikipedia.org/wiki?curid=230372", "title": "Vilar da Fraga, Seixas, As Somozas", "text": "Vilar da Fraga \u00e9 un lugar da parroquia de Seixas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 9 habitantes (4 homes e 5 mulleres)."}
{"id": "230373", "revid": "29029", "url": "https://gl.wikipedia.org/wiki?curid=230373", "title": "Vilar da Fraga", "text": "O top\u00f3nimo Vilar da Fraga pode referirse a dous lugares de Galicia:"}
{"id": "230375", "revid": "51040", "url": "https://gl.wikipedia.org/wiki?curid=230375", "title": "Carapuchi\u00f1a Vermella", "text": "Carapuchi\u00f1a Vermella \u00e9 un conto de fadas de transmisi\u00f3n oral, espallado por gran parte de Europa, que despois se plasmou en diferentes escritos; chamado as\u00ed polo feito de que a nena protagonista leva sempre posta unha carapucha ou caparucha de cor vermella. O relato marca un claro contraste entre a aldea segura, e o bosque perigoso; unha contraposici\u00f3n habitual no mundo medieval.\nResumo.\nCarapuchi\u00f1a era unha rapariga que quer\u00eda moito \u00e1 s\u00faa avo\u00ed\u00f1a; un d\u00eda s\u00faa nai deulle un queipo cheo de comida para lle levar \u00e1 s\u00faa avoa, que moraba nunha casa do bosque.\nA nai advertiulle que mentres pasase pola fraga non sa\u00edse do cami\u00f1o e non se entretivera. Carapuchi\u00f1a, obediente, marchou \u00e1 casa da avoa como a s\u00faa nai lle dixera.\nCando pasaba polo bosque, atopou o lobo, que lle preguntou a onde \u00eda. Carapuchi\u00f1a respondeulle que \u00e1 casa da s\u00faa avo\u00ed\u00f1a, que estaba doente, para lle levar algo de merenda, cont\u00e1ndolle todo o que levaba no queipo.\nEnt\u00f3n o lobo retou \u00e1 Carapuchi\u00f1a a facer unha carreira at\u00e9 a casa da vella. D\u00edxolle que exist\u00edan dous carreiros, un longo e outro curto, e que lle deixar\u00eda a ela tomar o curto, mais realmente foi el quen colleu o curto.\nO lobo, que claramente chegou antes \u00e1 casa da anci\u00e1, f\u00edxose pasar por Carapuchi\u00f1a trala porta. A avoa f\u00edxoo pasar, dic\u00edndolle que a porta estaba xa aberta, o lobo entrou, comeu a avoa dunha chanchada, e puxo a roupa desta para se facer pasar pola vella; despois deitouse e agardou \u00e1 rapaza. Entrementres, Carapuchi\u00f1a. Esquecendo o que a nai lle dixera, a\u00ednda fedellaba no bosque a apa\u00f1ar flores polo cami\u00f1o longo.\nCando chegou \u00e1 casa da avoa, petou na porta e ouviu que lle dic\u00edan que abrise a porta e que entrase. Carapuchi\u00f1a f\u00edxoo as\u00ed, e xa dentro comezou a falar con quen cr\u00eda a s\u00faa avoa (que era realmente o lobo). Este invitouna a se deitar con 'ela' para queceren un chisco.\nVersi\u00f3ns.\nCharles Perrault.\nPerrault foi o primeiro que recolleu a historia e a inclu\u00edu nun volume de contos no ano 1697, no que salientaba sobre os outros por ser, m\u00e1is ca un conto, unha lenda bastante cruel, destinada a previr \u00e1s nenas de encontros con desco\u00f1ecidos, e cuxo \u00e1mbito territorial non \u00eda m\u00e1is al\u00f3 da rexi\u00f3n do Loira, a metade norte dos Alpes e o Tirol.\nEste autor suprimiu o lance no que o lobo, xa co disfrace da avoa, convida \u00e1 nena a xantaren carne e sangue, pertencentes \u00e1 coitada da vella que acababa de desmembrar.\nNo mesmo ca no resto dos seus contos, quixo dar unha lecci\u00f3n moral \u00e1s rapazas que falaban con desco\u00f1ecidos, engadindo unha mensaxe moral expl\u00edcita, inexistente at\u00e9 ent\u00f3n na historia.\nIrm\u00e1ns Grimm.\nNo 1812, os irm\u00e1ns Grimm, viraron doutra volta a historia. Retomaron o conto, e escribiron unha nova versi\u00f3n, que foi a que converteu \u00e1 Carapucha nun personaxe de sona universal, sendo quizais hoxe o conto m\u00e1is lido.\nMalia o que se poida pensar, os irm\u00e1ns Grimm non s\u00f3 transcribiron verba por verba a tradici\u00f3n oral. Partiron de tres fontes: a primeira, o conto de Perrault de 1697; a segunda, unha versi\u00f3n oral dunha moza que tivera acceso a unha boa educaci\u00f3n, e que, polo tanto, \u00e9 prob\u00e1bel que co\u00f1ecese o escrito de Perrault; e a terceira, unha obra escrita no 1800 polo autor Ludwig Tieck, \"Leben und Tod des kleinen Rotk\u00e4ppchens: eine Trag\u00f6die\" (\"Vida e morte da cativa Carapuchi\u00f1a Vermella. Unha traxedia\"), na que se introduce a figura do home que fende le\u00f1a no monte, e que salva \u00e1 meni\u00f1a e mais \u00e1 avoa.\nOs irm\u00e1ns Grimm escribiron unha versi\u00f3n m\u00e1is inocente, e con menos elementos er\u00f3ticos que as publicadas anteriormente. Ademais engadiron un final feliz para o conto, tal e como acostumaban ter os contos da \u00e9poca.\nPropuxeron un final alternativo, no que un pouco antes de que o lobo comese a Carapuchi\u00f1a, ela berra e o le\u00f1ador que andaba preto acode \u00e1 nena, mata o lobo, \u00e1brelle o bandullo e tira \u00e1 avoa milagrosamente viva.\nOutra versi\u00f3n que tam\u00e9n se lle adxudica aos irm\u00e1ns Grimm \u00e9 na que a avoa, salva \u00e1 s\u00faa neta e a si mesma sen axuda algunha. Este segundo final enlaza coa tradici\u00f3n italiana do conto, no que a muller sabe apa\u00f1arse soa ante a ameaza do perigo.\nIcona popular.\nCarapuchi\u00f1a vermella \u00e9 toda unha icona da cultura popular e, en moitas ocasi\u00f3ns, ten influ\u00eddo na sociedade urbana na crenza de que o lobo \u00e9 perigoso para os seres humanos. En troques a outras obras e mitos coma o de R\u00f3mulo e Remo ou O libro da selva, onde son as lobas as que coidan aos cativos, prot\u00e9xenos e qu\u00e9cenos, at\u00e9 se valeren por si mesmos, este conto presenta un lobo intelixente e cruel.\nAdaptaci\u00f3ns.\nTam\u00e9n se fixeron dous filmes de terror, obras pornogr\u00e1ficas e adaptaci\u00f3ns aos tempos actuais substitu\u00edndo os protagonistas e locais por elementos de Internet ou cambiando os personaxes por persoas reais.\nNo filme \"Hard Candy\" (2005), a rapaza que interpreta Ellen Page aparece ao final do filme vestida cunha carapucha encarnada, en alusi\u00f3n ao seu personaxe que semellaba (tan s\u00f3) unha nena indefensa."}
{"id": "230376", "revid": "18868", "url": "https://gl.wikipedia.org/wiki?curid=230376", "title": "Caparuchi\u00f1a vermella", "text": ""}
{"id": "230377", "revid": "18868", "url": "https://gl.wikipedia.org/wiki?curid=230377", "title": "Carrapuchi\u00f1a vermella", "text": ""}
{"id": "230379", "revid": "1131", "url": "https://gl.wikipedia.org/wiki?curid=230379", "title": "Consello de Estudantes Universitarios do Estado", "text": "O Consejo de Estudiantes Universitarios del Estado ou CEUNE \u00e9 un \u00f3rgano dependente do Ministerio de Educaci\u00f3n, Cultura y Deporte de Espa\u00f1a e co que se relaciona a trav\u00e9s da Secretar\u00eda General de Universidades.\nFoi creado en desenvolvemento do Estatuto do Estudante Universitario, do ano 2010:\nEst\u00e1 composto por un representante do alumnado no Consello de Goberno de cada unha das Universidades do Estado, inclu\u00edndo tam\u00e9n as privadas, e est\u00e1 presidido polo propio Ministro de Educaci\u00f3n \u00cd\u00f1igo M\u00e9ndez de Vigo.\nO seu car\u00e1cter \u00e9 totalmente consultivo sen ningunha capacidade real de influ\u00edr nas pol\u00edticas educativas do Estado, tendo so unha funci\u00f3n de ratificaci\u00f3n do xa aprobado polo Goberno. Isto f\u00edxose patente m\u00e1is que nunca cando ante os recortes en Ensino que protagonizou o goberno do Partido Popular no ano 2012 este \u00f3rgano limitouse a asentir, por\u00e9n houbo continuos problemas e desplantes nas reuni\u00f3ns por parte daqueles representantes non conformes con esta farsa.\nV\u00e9xase tam\u00e9n.\nWeb do Consello\nFacebook do Consello"}
{"id": "230380", "revid": "5863", "url": "https://gl.wikipedia.org/wiki?curid=230380", "title": "O libro da selva", "text": "O libro da selva \u00e9 un libro de relatos do escritor ingl\u00e9s Rudyard Kipling, publicado en 1894 co t\u00edtulo orixinal en lingua inglesa de The Jungle Book. Foi traducido ao galego por Rafael Salgueiro, e publicado por Morgante en 2010 e por Sushi Books en 2014.\nEst\u00e1 formado por unha colecci\u00f3n de historias publicadas en revistas en 1893 e 1894, algunhas delas con ilustraci\u00f3ns do pai de Rudyard, John Lockwood Kipling. En 1967 foi adaptado ao cinema por Disney, no filme animado \"The Jungle Book\".\nO libro, escrito cando Kipling moraba en Vermont, conta a historia de Mowgli, un neno indio criado por lobos. Bas\u00e9ase en contos de animais da selva india que, de forma antropom\u00f3rfica, considera lecci\u00f3ns morais.\nTrama.\nA historia de Mowgli.\nOs primeiros oito relatos falan de Mowgli. Comeza cando, fuxindo do ataque de Shere Khan (o tigre), un matrimonio perde ao seu cativo. Este aparece na cova duns lobos quen non s\u00f3 o salvan das gadoupas de Shere Khan, sen\u00f3n que \u00e1 s\u00faa vez o acollen coma o seu propio fillo. Raksha ch\u00e1mao \"Mowgli0\" \u2014'a ra', xa que non ten pelo\u2014 e incorp\u00f3rao \u00e1 s\u00faa manda de lobos.\nMowgli \u00e9 logo presentado no \"Consello da Rocha\", m\u00e1ximo \u00f3rgano deliberativo do fatado de lobos, para ser reco\u00f1ecido coma un m\u00e1is deles. O consello \u00e9 liderado por Akela, que sinala que, para aceptalo como lobeto polo menos dous membros que non sexan da s\u00faa familia adoptiva deben interceder por el. Baloo (o oso que ensina a lei), que \u00e9 o \u00fanico que sen ser lobo \u00e9 membro do consello, fala a favor do Mowgli; e o segundo en falar ao seu favor \u00e9 Bagheera, a pantera negra, que sinala que malia non ser membro pode cumprir a lei da manda ofrecendo a esta un boi que matou, o grupo acepta o agasallo e deste xeito o Mowgli pasa a formar parte do fato de lobos.\nComa calquera outro lobeto, \u00e9 instru\u00eddo na \"lei da xungla\" (un conxunto de seis artigos onde se presentan os principais valores que debe ter un lobo) por Baloo. Mowgli vive as\u00ed diferentes historias que o fan entender o verdadeiro valor das leis (especialmente cando se enfronta aos Bandar-Log \u2014o pobo macaco que non ten lei\u2014), da amizade e, especialmente, do traballo en equipo.\nPor\u00e9n, a medida que medra (e que os seus amigos, como Akela, fanse vellos), as diferenzas entre Mowgli e os lobos fanse m\u00e1is evidentes. \u00c9 aqu\u00ed cando o poder de Shere Khan se torna m\u00e1is forte. Mowgli \u00e9 as\u00ed botado da manda, marchando a morar coa s\u00faa nai biol\u00f3xica, que atopou nunha vila achegada. De calquera xeito, a\u00ednda ti\u00f1a pendente unha tarefa na selva: matar a Shere Khan, tal como predicira Raksha cando Mowgli era soamente un meni\u00f1o.\nNa aldea, Nathoo (nome verdadeiro do Mowgli que Messua, a s\u00faa nai, lle puxera ao nacer) converteuse nun pastor de bois, a\u00ednda que non acada as formas propias dun home: segue a durmir en gaiolas, e a inventar contos dos esp\u00edritos da xungla. Por\u00e9n \u00e9 este choio o que lle d\u00e1 a ferramenta axeitada para cumprir as s\u00faas arelas. Enganando a Shere Khan, coa axuda de Akela e Irm\u00e1n Gris (lobo irm\u00e1n do Mowgli), logra que todo o raba\u00f1o de bois \u2014liderado por Rama o boi- esmague, literalmente, o tigre nunha desbandada.\nCumprida a s\u00faa angueira, Nathoo disponse a vivir para sempre cos humanos, por\u00e9n debe fuxir da vila onde moraba con Messua, pois \u00e9 considerado un esp\u00edrito mal\u00e9fico da selva pola s\u00faa capacidade de falar cos animais e, principalmente, por dirixir os bois ao seu antollo. Deste xeito ambos os dous foxen a outra vila, liderada polos ingleses, que ser\u00e1n os que impo\u00f1an a orde, as leis, e especialmente, a xustiza.\nOutros relatos.\nAs outras historias te\u00f1en distintos personaxes, e non todas transcorren na selva de Seeonee. Aparecer\u00e1n \"Hathi\", o elefante sabio, ou \"Rikki-Tikki-Tavi\", a mangosta.\nAdaptaci\u00f3ns cinematogr\u00e1ficas.\nOs irm\u00e1ns Korda realizaron en 1942, con Zoltan Korda na direcci\u00f3n, o filme \"Jungle Book\", estreada en 1942. A pel\u00edcula non era fiel ao texto de Kipling, mais conservou alg\u00fans dos elementos deste. O filme de Zoltan Korda est\u00e1 no dominio p\u00fablico e at\u00f3pase en \"Internet Archive\", onde pode ser vista en li\u00f1a ou descargada.\nNa d\u00e9cada de 1960 Walt Disney levou persoalmente adiante o proxecto de crear o filme \"The Jungle Book\", unha adaptaci\u00f3n bastante libre da obra de Kipling, estreada nos Estados Unidos en outubro de 1967, menos dun ano despois de que Walt Disney finase en decembro de 1966. Por ter un p\u00fablico obxectivo diferente (o libro non estaba realmente dirixido a nenos) o filme de debuxos animados presenta numerosas diferenzas importantes co libro de Kipling:"}
{"id": "230381", "revid": "29398", "url": "https://gl.wikipedia.org/wiki?curid=230381", "title": "CEUNE", "text": ""}
{"id": "230382", "revid": "47401", "url": "https://gl.wikipedia.org/wiki?curid=230382", "title": "O libro da selva (hom\u00f3nimos)", "text": ""}
{"id": "230383", "revid": "18868", "url": "https://gl.wikipedia.org/wiki?curid=230383", "title": "The jungle book", "text": ""}
{"id": "230384", "revid": "56817", "url": "https://gl.wikipedia.org/wiki?curid=230384", "title": "Mowgli", "text": "Mowgli (\"o neno lobo\") \u00e9 o nome do protagonista da novela O libro da selva (\"The Jungle Book\") escrita por Rudyard Kipling. Aparece por vez primeira no relato \"In the Rukh\" (1893) e por \u00faltima vez (en versi\u00f3n escrita) no relato \"The Spring Running\" (1895).\nA partir do libro fix\u00e9ronse diferentes filmes onde ao protagonista tam\u00e9n lle dic\u00edan Mowgli. O filme m\u00e1is soado foi o de debuxos animados da Disney, do mesmo nome (The Jungle Book), do ano 1967.\nO nome de Mowgli significa \"ra\", d\u00e9ronllo os lobos por carecer de pelo.\nMowgli \u00e9 un neno, que foi roubado polo tigre Shere Khan, cando a\u00ednda \u00e9 un meni\u00f1o. A manda de lobos de Seonee tr\u00f3callo a Bagheera por un boi morto e ac\u00f3lleo coma un lobeto mais. Ademais de obter o acubillo e educaci\u00f3n grazas ao oso Baloo.\nCando medra, Mowgli enfr\u00f3ntase a moito perrigos, mais sempre coa axuda de Bagheera ,\nBaloo, Kaa, irm\u00e1n Gris e mais Akela; como cando se enfronta a Shere-Khan e o mata, vencer a unha manda duns 200 macacos, ou desafiar a unha perigosa cobra india."}
{"id": "230385", "revid": "18868", "url": "https://gl.wikipedia.org/wiki?curid=230385", "title": "Carapuchi\u00f1a", "text": ""}
{"id": "230386", "revid": "18868", "url": "https://gl.wikipedia.org/wiki?curid=230386", "title": "Carapuchi\u00f1a vermella", "text": ""}
{"id": "230387", "revid": "1131", "url": "https://gl.wikipedia.org/wiki?curid=230387", "title": "Jos\u00e9 Luis Gil", "text": "Jos\u00e9 Luis Gil Sanz, nado en Zaragoza o 9 de decembro de 1957, \u00e9 un actor de cine, televisi\u00f3n e teatro espa\u00f1ola, ademais de director de dobraxe.\nTraxectoria.\nNaceu en Zaragoza o 9 de decembro de 1957. O seu papel m\u00e1is co\u00f1ecido \u00e9 o de Juan Cuesta na serie de televisi\u00f3n humor\u00edstica \"Aqu\u00ed no hay quien viva\", pasando posteriormente a interpretar o personaxe de Enrique Pastor na continuaci\u00f3n en Telecinco, \"La que se avecina\". No entanto, leva na dobraxe desde finais da d\u00e9cada de 1970; na s\u00faa carreira ha dobrando a actores como Patrick Swayze, Tim Allen, Hugh Grant e Woody Harrelson.\nCon s\u00f3 vinte anos foi contratado en exclusiva polos estudos de dobraxe Exa de Madrid, e foi ent\u00f3n cando comezou a s\u00faa carreira como actor de dobraxe. Tam\u00e9n dirixiu e protagonizou a dobraxe de varias produci\u00f3ns de Walt Disney Pictures, entre as que destacan \"Tarz\u00e1n\", a trilox\u00eda de pel\u00edculas de \"Toy Story\" (\"Toy Story\", \"Toy Story 2\" e \"Toy Story 3\") dobrando a Buzz Lightyear, e \"Atopando a Nemo\". Ademais de prestar a s\u00faa voz a dobraxes de ficci\u00f3n, colabora asiduamente en publicidade como locutor.\nTam\u00e9n foi actor infantil en case corenta programas dram\u00e1ticos como \"Estudio 1\", \"Teatro de siempre\" e \"Novela\", as\u00ed como en tempadas infant\u00eds do Teatro Espa\u00f1ol e o Teatro da Zarzuela de Madrid, con representaci\u00f3ns para os m\u00e1is pequenos, de obras como \"As aventuras de Tom Sawyer\".\nMembro dun grupo de teatro afeccionado ata os 16 anos, dedicouse fundamentalmente \u00e1 interpretaci\u00f3n de obras cl\u00e1sicas. Tras esta etapa, reincorporouse ao teatro profesional na compa\u00f1\u00eda de Jos\u00e9 Calvo, ao que considera o seu mestre. Despois actuou con outras compa\u00f1\u00edas no Teatro Lara e no Teatro Mar\u00eda Guerrero, entre outros.\nEntre os anos 1992 e 1996 formou parte, xunto a Antonio Hern\u00e1ndez e Alfredo Cernuda, do tr\u00edo de humor Entretr\u00e9s, actuando no Teatro Marquina, as\u00ed como en numerosos programas de televisi\u00f3n, onde tam\u00e9n protagonizou as series \"Fern\u00e1ndez y familia\" (Telecinco) e \"Los Ca\u00f1ete\" (Forta) e facendo colaboraci\u00f3ns en \"El comisario\" e \"Agente 700\".\nEn teatro realizou varias obras: \"Tres versiones de la vida\", de Yasmina Reza, \"Salir del armario\", de Francis Veber, \"Ser o no ser\", de Ernst Lubitsch, e \"Fuga\", de Jordi Galcer\u00e1n.\nEn 2012 debuta como director cinematogr\u00e1fico coa curtametraxe \"Entre Cartones\", un conto urbano sobre a indixencia protagonizado por Carolina Noriega e o propio Jos\u00e9 Luis Gil.\nNo persoal, est\u00e1 casado coa tam\u00e9n actriz Carolina Montijano e son pais de tres fillos. \u00c9 xenro da tam\u00e9n actriz Matilde Conesa.\nFilmograf\u00eda.\nEntre outros filmes:\nTelevisi\u00f3n.\nEntre outras series:\nTeatro.\nEntre outras obras:"}
{"id": "230388", "revid": "23204", "url": "https://gl.wikipedia.org/wiki?curid=230388", "title": "Joseba Apaolaza", "text": "Jos\u00e9 Apaolaza Jauregi, co\u00f1ecido como Joseba Apaolaza, nado en Urretxu (Guip\u00fascoa), o 29 de decembro de 1960, \u00e9 un actor espa\u00f1ol co\u00f1ecido polos seus papeis no cine e en series de televisi\u00f3n como \"Aqu\u00ed no hay quien viva\"."}
{"id": "230389", "revid": "23204", "url": "https://gl.wikipedia.org/wiki?curid=230389", "title": "Sant Andreu de Palomar", "text": "Sant Andreu de Palomar \u00e9 un barrio do distrito de Sant Andreu de Barcelona. Foi o principal n\u00facleo do antigo municipio de Sant Andreu de Palomar, anexionado a Barcelona en 1897 e que ocupa boa parte dos actuais distritos de Sant Andreu e Nou Barris. Ten unha superficie de 174 hect\u00e1reas e conta cuns 50.000 habitants. Os seus l\u00edmites son: a r\u00faa Rovira i Virgili, antiga Riera d'Horta, o paseo de Santa Coloma, a avenida Meridiana, e as v\u00edas de ferrocarril.\nHistoria.\nA primeira noticia escrita data de 992, ano no que se asina un documento de permuta dunha herdanza e no que se menciona un lugar chamado Palomar. No ano 1034 aparecen xuntos os nomes de Sant Andreu (Santo Andr\u00e9), patr\u00f3n da parroquia, e Palomar (Pombal). Os l\u00edmites do antigo pobo de Sant Andreu de Palomar discorr\u00edan polo r\u00edo Bes\u00f2s ata a Serra de Collserola, e de Montcada i Reixac ao norte ata Sant Mart\u00ed de Proven\u00e7als ao sur. A Riera de Horta era a divisi\u00f3n co municipio veci\u00f1o de Sant Mart\u00ed. Situado nunha chaira f\u00e9rtil, a s\u00faa actividade principal era a agricultura. O regad\u00edo era posible grazas ao Rec Comtal, canle que cara ao ano 954 fixo constru\u00edr o conde Mir\u00f3 I para conducir a auga desde Montcada ata Barcelona. Durante os s\u00e9culos XI, XII e XIII constit\u00faese un primeiro n\u00facleo de vivendas ao redor da igrexa.\nNo s\u00e9culo XVI xa se pode falar de mas\u00edas diseminadas pola demarcaci\u00f3n do pobo de Sant Andreu de Palomar. O campesi\u00f1ado de Sant Andreu orixinouse a partir do arrendamento ou cesi\u00f3ns de terras, por parte dunha clase media organizada. Co tempo f\u00f3ronse conformando as diferentes r\u00faas ao redor da r\u00faa Maior, antiga v\u00eda romana. A industrializaci\u00f3n que tivo lugar a finais do s\u00e9culo XIX e principio do s\u00e9culo XX fai que se establezan en Sant Andreu empresas importantes, como a t\u00e9xtil Fabra y Coats, La Maquinista, Fabricaci\u00f3n Nacional de Colorantes, e unha gran cantidade de empresas pequenas e de talleres.\nNa data 20 de abril de 1897 a Ra\u00ed\u00f1a Rexente Mar\u00eda Cristina, case por sorpresa, asina o \u00abDecreto de Agregaci\u00f3n\u00bb que anexionou o pobo de Sant Andreu do Palomar ao municipio de Barcelona, como a moitos outros pobos por un real decreto asinado en Madrid. Nesta anexi\u00f3n tam\u00e9n se viron afectados os municipios de Gr\u00e0cia, Sants, Les Corts, Horta, Sant Mart\u00ed, Sant Gervasi de Cassoles e posteriormente Sarri\u00e0.\nEn 1995 recuper\u00e1ronse as instalaci\u00f3ns da f\u00e1brica Fabra y Coats para centro cultural do barrio. Son 6.000 metros cadrados en catro pisos de planta rectangular onde se sit\u00faa ademais a nova biblioteca.\n\u00c9 co\u00f1ecida a iniciativa asociativa do barrio, principalmente na contorna de entidades de aire deportivo, como a Uni\u00f3 Esportiva Sant Andreu, que conta co Estadio Narc\u00eds Sala con capacidade para 15.000 espectadores e o Club Nataci\u00f3 Sant Andreu. O antigo local do \"Ateneo Obreiro de Sant Andreu\" alberga actualmente a sede da Agrupaci\u00f3n Ferroviaria de Barcelona."}
{"id": "230391", "revid": "29398", "url": "https://gl.wikipedia.org/wiki?curid=230391", "title": "EPS", "text": ""}
{"id": "230392", "revid": "23204", "url": "https://gl.wikipedia.org/wiki?curid=230392", "title": "Reagrupamento Democr\u00e1tico Africano", "text": "O Reagrupamento Democr\u00e1tico Africano (en franc\u00e9s \"Rassemblement d\u00e9mocratique africain\" ) foi unha federaci\u00f3n de partidos africanos fundado en Bamaco (18-21 de outubro de 1946) por F\u00e9lix Houphou\u00ebt-Boigny e Modibo Ke\u00efta, foi o primeiro movemento pol\u00edtico panafricano da \u00c1frica franc\u00f3fona. Formouse logo da IV Rep\u00fablica francesa permitira o env\u00edo a Francia de representantes africanos na Asemblea Nacional e como consecuencia as forzas nacionalistas dos diferentes territorios franceses en \u00c1frica decidiron establecer unha estrutura com\u00fan para a conquista dos seus dereitos e a formaci\u00f3n dun bloque no Parlamento, primeiro afiliada co Partido Comunista Franc\u00e9s e a partir de 1950 achegouse \u00e1 Uni\u00f3n Democr\u00e1tica e Socialista da Resistencia."}
{"id": "230393", "revid": "29398", "url": "https://gl.wikipedia.org/wiki?curid=230393", "title": "Mar\u00eda Xes\u00fas Pato D\u00edaz", "text": ""}
{"id": "230398", "revid": "22795", "url": "https://gl.wikipedia.org/wiki?curid=230398", "title": "Cotiledon", "text": ""}
{"id": "230399", "revid": "22795", "url": "https://gl.wikipedia.org/wiki?curid=230399", "title": "Folla primordial", "text": ""}
{"id": "230401", "revid": "22795", "url": "https://gl.wikipedia.org/wiki?curid=230401", "title": "Folla embrionaria (bot\u00e1nica)", "text": ""}
{"id": "230402", "revid": "22795", "url": "https://gl.wikipedia.org/wiki?curid=230402", "title": "Folla seminal", "text": ""}
{"id": "230403", "revid": "22795", "url": "https://gl.wikipedia.org/wiki?curid=230403", "title": "Plantas vasculares", "text": ""}
{"id": "230404", "revid": "27155", "url": "https://gl.wikipedia.org/wiki?curid=230404", "title": "Biolox\u00eda de sistemas", "text": ""}
{"id": "230407", "revid": "27155", "url": "https://gl.wikipedia.org/wiki?curid=230407", "title": "Pl\u00e1ntula", "text": "En bot\u00e1nica, m\u00e1is especificamente nas plantas vasculares, denom\u00ednase pl\u00e1ntula (do lat\u00edn cient\u00edfico \"plant\u016dla\", diminutivo do lat\u00edn \"planta, -ae\" \"planta\", \"vexetal\") a certa etapa do desenvolvemento do espor\u00f3fito, que comeza cando a semente sae da s\u00faa dormencia e xermina, e ramata cando o espor\u00f3fito desenvolve as s\u00faas primeiras follas non cotiledonarias.\nUnha pl\u00e1ntula t\u00edpica consta de tres partes principais: a rad\u00edcula ou ra\u00edz embrionaria, o hipoc\u00f3tilo ou caule embrionario e os cotiled\u00f3ns, ademais dunha ou d\u00faas das s\u00faas follas verdadeiras, por riba dos cotiled\u00f3ns."}
{"id": "230409", "revid": "22570", "url": "https://gl.wikipedia.org/wiki?curid=230409", "title": "Uni\u00f3n Democr\u00e1tica de Defensa dos Intereses Africanos", "text": "A Uni\u00f3n Democr\u00e1tica de Defensa dos Intereses Africanos (en franc\u00e9s \"Union D\u00e9mocratique de D\u00e9fense des Int\u00e9r\u00eats Africains\", UDDIA) foi un partido da congol\u00e9s fundado por Fulbert Youlou en 1956 de ideolox\u00eda anticomunista e cristi\u00e1-liberal.\nTraxectoria.\nA nova formaci\u00f3n tivo un importante \u00e9xito nas elecci\u00f3ns municipais de novembro de 1956, ao se facer coa alcald\u00eda de Brazzaville para o seu l\u00edder Youlou. A pesar do \u00e9xito, en 1957 o vicepresidente do partido Simon Kikounga N\u2019Got marchou e fundou o seu propio partido que apoiou a coalici\u00f3n dos principais rivais da UDDIA, o Partido Progresista Congol\u00e9s e o Movemento Socialista Africano nas elecci\u00f3ns territoriais de 1957. As\u00ed a coalici\u00f3n PPC-MSA logrou 23 deputados e o partido de Youlou 22 e, tras eses resultados tan axustados, formouse un goberno de coalici\u00f3n entra a UDDIA e o MSA con cinco ministerios para cada forza con Jacques Opangault l\u00edder do MSA como cabeza do goberno, pero as tensi\u00f3ns entre os dous partidos seguen no seo do goberno.\nEn 1958 a UDDIA entra no Reagrupamento Democr\u00e1tico Africano en substituci\u00f3n do Partido Progresista Congol\u00e9s. Logo do referendum da comunidade franco-africana do 28 de setembro de 1958, os territorios africanos aumentan a s\u00faa autonom\u00eda e a Asemblea Congolesa re\u00fanese en novembro para dotarse de instituci\u00f3ns, mais a falta de acordo entre socialistas e youlouistas fai imposible avanzar. En protesta, o MSA abandona o parlamento co que a UDDIA queda con maior\u00eda e aproveita para aprobar novas leis constitucionais e substitu\u00edr a Opangault cun goberno provisiorio presidido por Youlou que non acepta o MSA. Logo de serios enfrontamentos interv\u00e9n o ex\u00e9rcito franc\u00e9s.\nNas elecci\u00f3ns de 1950 a UDDIA co 58% dos votos logra 51 escanos por 10 do MSA, a pesar dos enfrontamentos entre as d\u00faas forzas, Youlou forma en xullo un goberno no que se integran membros do MSA e finalmente entra como vicepresidente e ministro de Estado Opangault e \u00e9 o UDDIA quen lidera ao pa\u00eds ao acceder \u00e1 independencia o 15 de agosto de 1960. Comeza a se desenvolver un culto \u00e1 personalidade en torno ao l\u00edder do UDDIA intentando implantar no pa\u00eds un r\u00e9xime de partido \u00fanico que fracasou ao se aliar o movemento sindical co ex\u00e9rcito no co\u00f1ecido como levantamento dos tres gloriosos en agosto de 1963 que levou \u00e1 dimisi\u00f3n de Youlou e ao desmantelamento da UDDIA."}
{"id": "230410", "revid": "89787", "url": "https://gl.wikipedia.org/wiki?curid=230410", "title": "Embri\u00f3n (bot\u00e1nica)", "text": "En bot\u00e1nica, o embri\u00f3n (do grego \u1f14\u03bc\u03b2\u03c1\u03c5\u03bf\u03bd \"\u00e9mbryon\", \"acabado de nacer\", \"feto\") \u00e9 unha pl\u00e1ntula (planti\u00f1a en miniatura) en estado de vida latente ou durmencia, que se forma xeralmente como consecuencia da fecundaci\u00f3n da oosfera. A dupla fecundaci\u00f3n das anxiospermas d\u00e1 lugar ao desenvolvemento do embri\u00f3n e do endosperma, ou tecido nutricio do embri\u00f3n durante a xerminaci\u00f3n.\nMorfolox\u00eda.\nO embri\u00f3n est\u00e1 formado por:\ne, \u00e1s veces, por alg\u00fans primordios foliares.\nNas pterid\u00f3fitas o embri\u00f3n \u00e9 unipolar: s\u00f3 se establece o polo de crecemento correspondente ao caule, pois as ra\u00edces son adventicias. En cambio nas espermat\u00f3fitas \u00e9 bipolar: nun polo desenv\u00f3lvese o caule e, no outro, a ra\u00edz.\nNas ximnospermas o embri\u00f3n presenta xeralmente de dous a varios cotiled\u00f3ns; dous, no caso de \"Ginkgo\", e de 5 a 18 no caso de \"Pinus.\"\nNas dicotiled\u00f3neas presenta dous cotiled\u00f3ns, que poden ter diverso aspecto, foli\u00e1ceos como nas cabazas ou ab\u00f3boras (\"Cucurbita\" sp) e no r\u00edcino; carnosos como no feix\u00f3n ou no cacahuete; cos extremos retorcidos como no tomate, ou pregados de diversas maneiras, caracter\u00edsticas para cada x\u00e9nero ou familia.\nNas monocotiled\u00f3neas o embri\u00f3n presenta un s\u00f3 cotiled\u00f3n, situado en posici\u00f3n lateral, igual que a da pl\u00famula.\nOrixe e desenvolvemento.\nO embri\u00f3n orix\u00ednase a partir do cigoto. O conxunto de procesos fisiol\u00f3xicos que conducen \u00e1 transformaci\u00f3n dunha soa c\u00e9lula, o cigoto, nun individuo multicelular m\u00e1is complexo, o embri\u00f3n contido na semente madura denom\u00ednase embriox\u00e9nese.\nEste proceso require unha fina regulaci\u00f3n de multitude de elementos de desenvolvemento que conducen \u00e1 elaboraci\u00f3n de morfolox\u00edas b\u00e1sicas (morfox\u00e9nese), o establecemento de estruturas funcionalmente organizadas (organox\u00e9nese) e a diferenciaci\u00f3n tisular. Ademais, debe xerar as estruturas elementais de crecemento activo nos sistemas modulares que son as plantas, isto \u00e9, os meristemas, as\u00ed como as funci\u00f3ns necesarias para a ulterior supervivencia do embri\u00f3n, como son a quiescencia e a xerminaci\u00f3n.\nComo organismo modelo os fisi\u00f3logos vexetais empregaron a pequena cruc\u00edfera \"Arabidopsis thaliana\", cuxa embriox\u00e9nese foi profusamente estudada e compartimentalizada en estadios conceptuais:"}
{"id": "230412", "revid": "89787", "url": "https://gl.wikipedia.org/wiki?curid=230412", "title": "Dafne (\u00f3pera)", "text": "Dafne \u00e9 a primeira obra que pode ser considerada unha \u00f3pera segundo as convenci\u00f3ns actuais, con m\u00fasica de Jacopo Peri e libreto en italiano de Ottavio Rinuccini. A\u00ednda que o libreto sobreviviu completo (e cons\u00e9rvase na New York Public Library), a meirande parte da m\u00fasica composta por Peri perdeuse, sobrevivindo s\u00f3 seis fragmentos, dos cales dous pertencen a Jacopo Corsi. \"Dafne\" foi estreada durante o Entroido de 1598.\nHistoria.\n\"Dafne\" foi escrita para un conxunto m\u00e1is pequeno que o das \u00f3peras posteriores de Claudio Monteverdi, isto \u00e9, un harpsicordio, un la\u00fade, unha viola da gamba, un arquila\u00fade, e unha frauta tripe. Sobre a base dun novo desenvolvemento do tempo, Peri creou recitativos, discursos mel\u00f3dicos acompa\u00f1ados por m\u00fasica, como unha parte central da \u00f3pera.\nA historia de Apolo namorado da ninfa Dafne, foi composta por Jacopo Peri para un c\u00edrculo reducido da elite de humanistas de Florencia, a Camerata Florentina, entre 1594 e 1597, co apoio, e posiblemente a colaboraci\u00f3n, do compositor e mecenas Jacopo Corsi. Foi representada probablemente en 1597 ou 1598 no Palazzo Corsi. e constit\u00fae a tentativa de facer revivir a traxedia grega, segundo novos ditados, moi lonxe do que os antigos gregos ter\u00edan aprobado, mais converteuse nun novo xeito de entretemento que se desenvolver\u00eda nos seguintes 400 anos.\nA meirande parte da m\u00fasica de Peri est\u00e1, non obstante, perdida, a pesar da s\u00faa popularidade en Europa no tempo da s\u00faa publicaci\u00f3n, mais ten chegado aos nosos d\u00edas o libreto constitu\u00eddo por 455 versos. A familia florentina dos Medici, se\u00f1ores de Florencia, quedou tan impresionada co traballo encargado a Peri que a opera Euridice foi representada en ocasi\u00f3n do matrimonio de Mar\u00eda de Medici con Henrique IV no 1600."}
{"id": "230419", "revid": "89787", "url": "https://gl.wikipedia.org/wiki?curid=230419", "title": "Feto", "text": "O feto \u00e9 un vertebrado viv\u00edparo en desenvolvemento, no per\u00edodo que transcorre desde o momento en que se completou a etapa embrionaria at\u00e9 antes de que se produza o nacemento.\nDurante a vida fetal non se forman \u00f3rganos ou tecidos novos, sen\u00f3n que se produce a maduraci\u00f3n dos xa existentes.\nEtimolox\u00eda.\nA palabra feto v\u00e9n do lat\u00edn \"fetus\", \"parto\", \"alumbramento\", \"camada\". \u00c1s veces, en moitos idiomas, vese escrita como \"foetus\" ou \"f\u0153tus\", formas secundarias do lat\u00edn cient\u00edfico debidas a unha hipercorrecci\u00f3n, restitu\u00edndo un ditongo non etimol\u00f3xico (\"fetus\" est\u00e1 relacionado con \"fecundus\", \"fecundo\", por tanto, a s\u00faa ra\u00edz \u00e9 con \"-e\").\nNa especie humana.\nNa especie humana, como noutras de vertebrados, o feto xa pasou a etapa embrionaria, de formaci\u00f3n de novos \u00f3rganos, aparellos e sistemas, e pasa a fortalecelos, progresando no seu crecemento e desenvolvemento como ser humano.\nConsid\u00e9rase que a etapa fetal comeza ao final da 8\u00aa semana de 8 do embarazo. A organox\u00e9nese est\u00e1 case completada. Os xenitais externos, por\u00e9n, a\u00ednda non est\u00e1n diferenciados, o que non permite determinar o sexo do \"nascituris\" mediante ecograf\u00eda.\nAs c\u00e9lulas nai comezan o proceso de creaci\u00f3n da masa encef\u00e1lica, o coraz\u00f3n e os pulm\u00f3ns. Tam\u00e9n se van formando as cavidades auditivas e, finalmente, formar as extremidades e os m\u00fasculos e restantes \u00f3rganos.\nV\u00e9xase tam\u00e9n.\nLigaz\u00f3ns externas.\nEstadios do desenvolvemento humano"}
{"id": "230420", "revid": "1131", "url": "https://gl.wikipedia.org/wiki?curid=230420", "title": "Castro de Toiriz", "text": "O Castro de Toiriz, tam\u00e9n co\u00f1ecida como Eira dos Mouros, \u00e9 un sitio arqueol\u00f3xico da Idade de Ferro, situado preto da aldea de Toiriz, na parroquia e concello de Silleda.\nDescrici\u00f3n.\nEste poboado castrexo, situado \u00e1s aforas do n\u00facleo urbano de Silleda, non foi a\u00ednda escavado, pero dada a s\u00faa localizaci\u00f3n e os restos atopados nel, p\u00e9nsase que este recinto foi levantado arredor do s\u00e9culo IV a.C.. O castro est\u00e1 formado por dous recintos amurallados, un deles de forma circular situado na parte superior do outeiro, a chamada Eira dos Mouros e o outro discorre nun plano inferior apegado ao antes citado pola parte sur e leste. Pola parte exterior deste \u00faltimo recinto aparece un sistema defensivo composto de foso e parapeto.\nAdemais, os Castros de Toiriz son protagonistas de numerosas lendas populares que lle dan un certo car\u00e1cter m\u00edstico. Por todo o recinto at\u00f3panse diversos paneis informativos, explicando algunha das s\u00faas caracter\u00edsticas, as\u00ed como imaxes do paisaxe que se observa. A restauraci\u00f3n foi levada adiante grazas ao Colectivo pola Recuperaci\u00f3n de Os Catros de Toiriz no ano 2010."}
{"id": "230421", "revid": "1131", "url": "https://gl.wikipedia.org/wiki?curid=230421", "title": "A Copa do Castro", "text": "A Copa do Castro, co\u00f1ecida tam\u00e9n como Coto do Castro ou Castro de San Mamede, son os restos dun asentamento castrexo situado na parroquia do Castro no concello pontevedr\u00e9s de Silleda, habitado hai algo m\u00e1is de 2000 anos.\nDescrici\u00f3n.\nSituada a uns 450 m de altitude, este poboado castrexo est\u00e1 composto por un s\u00f3 recinto plano rodeado cunha muralla cuxa altitude \u00e9 de 2 metros de altitude. Hai dispostos varios paneis informativos, con descrici\u00f3n das principais caracter\u00edsticas e con imaxes sinaladas dos lugares que se ven desde o alto do castro.\nNunha das abas do recinto, at\u00f3pase o cruceiro, onde segundo a tradici\u00f3n se situaba a igrexa antes de ser traslada \u00e1 s\u00faa actual localizaci\u00f3n, situada ao p\u00e9 do mesmo, a car\u00f3n da PO-211."}
{"id": "230422", "revid": "1131", "url": "https://gl.wikipedia.org/wiki?curid=230422", "title": "Fortaleza de Cira", "text": "A Fortaleza de Cira ou Torre de Cira \u00e9 unha construci\u00f3n medieval situada na parroquia de Cira, no concello de Silleda.\nHistoria.\nBernardo Xo\u00e1n de Deza fundou este castelo no s\u00e9culo XII aproveitando unha elevaci\u00f3n pr\u00f3xima \u00e1 confluencia dos r\u00edos Deza e Ulla, dando nome ao lugar onde se ergueu. Anos m\u00e1is tarde, a ra\u00ed\u00f1a Dona Urraca f\u00edxose coa s\u00faa tiularidade, tras asediala e apreixar dentro dela ao seu propietario, que lla entregou para ser libre. A partir de ent\u00f3n, a ra\u00ed\u00f1a empregou a fortaleza como base de operaci\u00f3ns para loitar contra o arcebispo Xelm\u00edrez para a conquista das s\u00faas propiedades.\nO \u00fanico que queda a d\u00eda de hoxe en p\u00e9 \u00e9 a torre da homenaxe da fortaleza que fora levantada polo Conde de Altamira e desfeita polos irmandi\u00f1os no ano 1467 a consecuencia do seu levantamento popular."}
{"id": "230428", "revid": "5863", "url": "https://gl.wikipedia.org/wiki?curid=230428", "title": "Igrexa de San Mamede do Castro", "text": "A igrexa de San Mamede do Castro \u00e9 a igrexa parroquial do Castro, no concello de Silleda. De primitiva f\u00e1brica rom\u00e1nica, foi trasladada desde unha das abas da Copa do Castro \u00e1 s\u00faa situaci\u00f3n actual tralo asasinato do p\u00e1rroco. Nese lugar at\u00f3pase agora o cruceiro.\nDescrici\u00f3n.\nDoada ao mosteiro de Carboeiro no s\u00e9culo XII, a igrexa consta dunha soa nave e \u00e1bsida rectangulares. Na fachada presenta unha fiestra e unha portada de arco semicircular, con dous pares de columnas. Compl\u00e9tase a fachada cunha espadana con dous ocos, onde se sit\u00faan as camp\u00e1s, e outro sobre dos primeiros, rematada con pin\u00e1culos.\nA \u00e1bsida ap\u00f3iase sobre unha b\u00f3veda de can\u00f3n con arco de medio punto, sobre columnas de capiteis con figuras zoom\u00f3rficas. No muro do adro poden verse elementos decorativos desta igrexa rom\u00e1nica e interesantes canzorros."}
{"id": "230429", "revid": "56817", "url": "https://gl.wikipedia.org/wiki?curid=230429", "title": "Songs About Fucking", "text": "Songs About Fucking \u00e9 o segundo e derradeiro \u00e1lbum da banda estadounidense de punk rock Big Black, editado o 1 de xaneiro de 1987 a trav\u00e9s do selo Touch and Go Records. Pitchfork Media situouno no posto 54 da s\u00faa lista dos 100 mellores \u00e1lbums dos anos 80. No disco hai unha versi\u00f3n do tea de Kraftwerk \"The Model\" e outra da canci\u00f3n de Cheap Trick \"He's a Whore\".\nListaxe de canci\u00f3ns.\nTodas as canci\u00f3ns compostas por Big Black ag\u00e1s onde se indique."}
{"id": "230431", "revid": "865", "url": "https://gl.wikipedia.org/wiki?curid=230431", "title": "Atomizer", "text": "Atomizer \u00e9 o \u00e1lbum de estrea da banda estadounidense de punk rock Big Black, editado o 1 de xaneiro de 1986 a trav\u00e9s do selo Homestead Records.\nFoi publicado en CD, co EP \"Headache\" e o sinxelo \"Heartbeat\", co nome \"The Rich Man's Eight Track Tape\", onde se eliminou a canci\u00f3n instrumental \"Strange Things\", ademais do libreto do LP orixinal. Isto d\u00e9bese \u00e1 aversi\u00f3n de Steve Albini ao formato CD.\nSinxelos.\nUnha canci\u00f3n do \u00e1lbum, \"Big Money\", foi lanzada como cara b do sinxelo \"Il Duce\" antes da edici\u00f3n de \"Atomizer\". Homestead Records tam\u00e9n publicou \"Big Money\" e \"Il Duce\" como a cara a dun disco de 12\", con tres temas ao vivo na cara b (inclu\u00edda a versi\u00f3n en directo de \"Cables\", que aparecer\u00eda en \"Atomizer\") co acordo de que o 12\" se usase s\u00f3 par prop\u00f3sitos promocionais. O selo enviou o 12\" de promoci\u00f3n a emisoras de radio, e despois vendeu copias extra f\u00f3ra de Chicago, a cidade de Big Black, agardando que a banda non se enterase. Cando o fixo, Big Black deixou Homestead e fichou por Touch and Go Records.\nContinuaci\u00f3n e lanzamentos en CD.\nNo ano seguinte ao lanzamento de \"Atomizer\", Big Black gravou o seu EP de catro canci\u00f3ns \"Headache\" e publicouno cun adhesivo que dic\u00eda, \"Atenci\u00f3n! Non tan bo como \"Atomizer\", as\u00ed que non te fagas ilusi\u00f3ns\". O mesmo adhesivo tam\u00e9n aparece nalgunhas copias do EP de Sonic Youth \"Master=Dik\". Ese mesmo ano \"Atomizer\" foi recompilado nun CD xunto co EP \"Headache\" e o sinxelo \"Heartbeat\" co nome de \"The Rich Man's Eight Track Tape.\" O CD omitiu o tema 9 \"Strange Things\", as\u00ed como a arte e o libreto dos discos orixinais. No seu lugar, Steve Albini expresou o seu desgusto xeral co formato CD no libreto dicindo, \"Este disco compacto, compilado para explotar a aqueles de vostedes o suficientemente cr\u00e9dulos como para posu\u00edr o bastardo sistema de m\u00fasica dixital de primeira xeraci\u00f3n, cont\u00e9n masters completamente anal\u00f3xicos. Os discos compactos son bastante duradeiros, sendo esta a s\u00faa \u00fanica vantaxe sobre os medios musicais reais. Debe aproveitar cada oportunidadi para rascalos, tomarlles pegadas dactilares e comer s\u00e1ndwiches de ovo e touci\u00f1o neles. Nov se preocupe pola s\u00faa lonxevidade, xa que Philips declararaos obsoletos cando comece a seguinte fase da bonanza tecnol\u00f3xica que exprime o mercado\"."}
{"id": "230432", "revid": "98629", "url": "https://gl.wikipedia.org/wiki?curid=230432", "title": "A.M. (\u00e1lbum)", "text": "A.M. \u00e9 o \u00e1lbum de estrea da banda estadounidense de rock alternativo Wilco, publicado o 28 de marzo de 1995. O disco foi editado poucos meses despois da separaci\u00f3n de Uncle Tupelo, un grupo de country alternativo que foi o predecesor de Wilco. Antes do lanzamento do \u00e1lbum houbo un debate sobre se ser\u00eda mellor que fose o disco de estrea de Son Volt, a nova banda do antigo vocalista de Uncle Tupelo, Jay Farrar.\nA\u00ednda que \"A.M.\" foi publicado antes do \"Trace\" de Son Volt', as recensi\u00f3ns dos cr\u00edticos foron modestas e as vendas baixas. Posteriormente os membros da banda consider\u00e1rono un \"fracaso\", xaque \"Trace\" converteuse nun grande \u00e9xito comercial. Foi o derradeiro disco da banda en ser gravado cun estilo principalmente country alternativo, xa que nos seguintes traballos comezaron a expandir o seu son cara distintos x\u00e9neros.\nListaxe de canci\u00f3ns.\nTodos os temas por Jeff Tweedy ag\u00e1s onde se indique."}
{"id": "230437", "revid": "865", "url": "https://gl.wikipedia.org/wiki?curid=230437", "title": "Being There", "text": "Being There \u00e9 o segundo \u00e1lbum da banda estadounidense de rock alternativo Wilco, publicado o 29 de outubro de 1996 a trav\u00e9s do selo Reprise Records. A pesar de tratarse dun disco dobre con 19 temas, \"Being There\" foi vendido ao prezo dun \u00fanico disco tras un acordo entre o vocalista Jeff Tweedy e Reprise Records. O disco tivo mellores cr\u00edticas vendas e cr\u00edticas que o seu predecesor, \"A.M.\""}
{"id": "230440", "revid": "865", "url": "https://gl.wikipedia.org/wiki?curid=230440", "title": "Excellent Italian Greyhound", "text": "Excellent Italian Greyhound \u00e9 o cuarto \u00e1lbum da banda estadounidense de noise rock Shellac, publicado o 5 de xu\u00f1o do 2007 a trav\u00e9s do selo Touch &amp; Go Records. O t\u00edtulo do disco fai referencia ao can do bater\u00eda Todd Trainer, un lebrel italiano (en ingl\u00e9s: \"Italian Greyhound\") chamado Uffizi. O \u00e1lbum foi gravado no estudio Electrical Audio e masterizado en Abbey Road por Steve Rooke. Os debuxos para \"Excellent Italian Greyhound\" foron creados por Jay Ryan, da banda Dianogah."}
{"id": "230446", "revid": "98629", "url": "https://gl.wikipedia.org/wiki?curid=230446", "title": "Tripsina", "text": "A tripsina \u00e9 un encima (co n\u00famero EC 3.4.21.4) do grupo das serina proteases, que se encontra no aparato dixestivo de moitos vertebrados, onde interv\u00e9n na hidr\u00f3lise dixestiva de prote\u00ednas. A tripsina prod\u00facese no p\u00e1ncreas en forma do proencima inactivo tripsin\u00f3xeno. A tripsina cliva as cadeas de p\u00e9ptidos principalmente polo grupo carboxilo dos amino\u00e1cidos lisina ou arxinina, excepto cando calquera deles vai seguido de prolina. Util\u00edzase tam\u00e9n en moitos procesos biotecnol\u00f3xicos. A s\u00faa acci\u00f3n denom\u00ednase xeralmente prote\u00f3lise por tripsina ou tripsinizaci\u00f3n, e as prote\u00ednas que foron dixeridas/tratadas con tripsina dise que foron tripsinizadas.\nTripsin\u00f3xeno.\nO tripsin\u00f3xeno (EC 3.4.23.18/20/21/23/24/26) \u00e9 a forma precursora ou cim\u00f3xeno da tripsina e funciona como unha forma de almacenamento da tripsina no p\u00e1ncreas, que pode ser liberada en cantidades significativas durante a dixesti\u00f3n. Enc\u00f3ntrase no zume pancre\u00e1tico xunto coa amilase, a lipase, e o quimotripsin\u00f3xeno. O tripsin\u00f3xeno almac\u00e9nase en ves\u00edculas intracelulares chamadas gr\u00e1nulos de cim\u00f3xeno, que te\u00f1en membranas que se cre son resistentes \u00e1 degradaci\u00f3n encim\u00e1tica.\nFunci\u00f3n da tripsina.\nA tripsina no duodeno cataliza a hidr\u00f3lise de enlaces pept\u00eddicos para que as prote\u00ednas poidan ser divididas en p\u00e9ptidos m\u00e1is pequenos. Estes p\u00e9ptidos poden despois ser hidrolizados a amino\u00e1cidos por outras proteases antes de entraren na corrente sangu\u00ednea. A dixesti\u00f3n por tripsina \u00e9 un paso necesario para a absorci\u00f3n das prote\u00ednas, porque as prote\u00ednas xeralmente son demasiado grandes para ser absorbidas a trav\u00e9s do revestimento interno do intestino delgado.\nActivaci\u00f3n.\nA tripsina prod\u00facese no p\u00e1ncreas en forma do cim\u00f3xeno inactivo tripsin\u00f3xeno. Cando o p\u00e1ncreas \u00e9 estimulado pola colecistoquinina, o cim\u00f3xeno \u00e9 despois segregado na primeira parte do intestino delgado (o duodeno) a trav\u00e9s do conduto pancre\u00e1tico. Unha vez que est\u00e1 no intestino delgado, o encima enteropeptidase act\u00edvaa ao transformar o tripsin\u00f3xeno en tripsina por medio de clivaxe proteol\u00edtica. A propia tripsina pode despois activar a m\u00e1is tripsin\u00f3xeno (autocat\u00e1lise), polo que s\u00f3 c\u00f3mpre unha pequena cantidade de enteropeptidase para que se inicie a reacci\u00f3n. Este mecanismo de activaci\u00f3n \u00e9 com\u00fan para a maior\u00eda das serina proteases, e serve para impedir a autodegradaci\u00f3n do p\u00e1ncreas (o p\u00e1ncreas poder\u00eda autodixerirse se a tripsina estivese activa al\u00ed). A tripsina pode activar tam\u00e9n a outras proteases como o precursor da quimotripsina.\nA enteropeptidase, tam\u00e9n chamada enteroquinase, producida pola mucosa do duodeno, cliva o enlace pept\u00eddico do tripsin\u00f3xeno situado detr\u00e1s do residuo 15, que \u00e9 unha lisina. Elim\u00ednase o p\u00e9ptido N-terminal de 15 amino\u00e1cidos, e prod\u00facese un lixeiro rearranxo no pregamento da prote\u00edna. O novo residuo N-terminal orixinado (o que era o residuo 16) ins\u00edrese nunha fenda onde o seu grupo \u03b1-amino forma un par i\u00f3nico co aspartato situado preto do sitio activo serina, e isto causa o rearranxo conformacional doutros residuos. O grupo amino da glicina 193 ori\u00e9ntase na correcta posici\u00f3n, o cal completa o burato de oxiani\u00f3n no sitio activo, e a prote\u00edna queda activada..\nNun p\u00e1ncreas normal, chega a activarse arredor do 5% do tripsin\u00f3xeno, polo que hai defensas contra esta inapropiada activaci\u00f3n, como a presenza de inhibidores da tripsina. A activaci\u00f3n autocatal\u00edtica do tripsin\u00f3xeno pola tripsina \u00e9 tam\u00e9n un proceso lento debido \u00e1 presenza de carga negativa no hexap\u00e9ptido N-terminal do tripsin\u00f3xeno, que repele o aspartato situado na parte de atr\u00e1s do peto (\"pocket\") de especificidade da tripsina. A tripsina pode inactivar a outras tripsinas por clivaxe.\nMecanismo de acci\u00f3n.\nO mecanismo encim\u00e1tico \u00e9 similar ao doutras serina proteases. Estes encimas conte\u00f1en unha tr\u00edade catal\u00edtica que consta de histidina-57, aspartato-102 e serina-195 (os n\u00fameros son as posici\u00f3ns na cadea polipept\u00eddica). Estes tres residuos forman un relevo de carga (\"charge relay\") que serve para facer nucleof\u00edlico o sitio activo serina. Isto cons\u00e9guese modificando o ambiente electrost\u00e1tico arredor da serina. A reacci\u00f3n encim\u00e1tica que cataliza a tripsina \u00e9 termodinamicamente favorable pero require unha enerx\u00eda de activaci\u00f3n significativa (\u00e9 \"cineticamente desfavorable\"). Ademais, a tripsina cont\u00e9n un \"burato de oxiani\u00f3n\" formado polo esqueleto de \u00e1tomos de hidr\u00f3xeno da amida da Gly-193 e a Ser-195, que serve para estabilizar a carga negativa que se desenvolve no \u00e1tomo de ox\u00edxeno carbon\u00edlico das amidas clivadas.\nO residuo aspartato (Asp 189) localizado no peto (\"pocket\") catal\u00edtico (S1) das tripsinas \u00e9 responsable da atracci\u00f3n e estabilizaci\u00f3n das lisina e/ou arxinina cargadas positivamente, e, deste xeito, \u00e9 responsable da especificidade do encima. Isto significa que a tripsina cliva predominantemente prote\u00ednas no lado carboxilo (ou \"lado C-terminal\") dos amino\u00e1cidos lisina e arxinina excepto cando calquera delas est\u00e1 unida a unha prolina N-terminal., a\u00ednda que os datos de espectrometr\u00eda de masas a grande escala suxiren que a clivaxe ocorre mesmo en presenza de prolina. As tripsinas consid\u00e9ranse endopeptidases, \u00e9 dicir, a clivaxe (corte) que realizan ocorre no interior da cadea polipept\u00eddica en vez de nos extremos da mesma.\nPropiedades da tripsina.\nAs tripsinas te\u00f1en un pH \u00f3ptimo de funcionamento de 7,5-8,5 e unha temperatura \u00f3ptima de arredor de 37\u00a0\u00b0C.\nA actividade das tripsinas non est\u00e1 afectada polo inhibidor tosil fenilalanil clorometil cetona (TPCK), que desactiva a quimotripsina. Isto \u00e9 importante porque, nalgunhas aplicaci\u00f3ns, como na espectrometr\u00eda de masas, a especificidade de clivaxe \u00e9 importante.\nAs tripsinas deber\u00edan almacenarse a temperaturas moi fr\u00edas (entre \u221220\u00a0\u00b0C e \u221280\u00a0\u00b0C) para impedir a aut\u00f3lise, a cal pode impedirse tam\u00e9n almacen\u00e1ndoas a pH 3 ou usando tripsina modificada por metilaci\u00f3n redutiva. Cando o pH se axusta de novo a pH 8, recuperan a actividade.\nIsoencimas.\nOs seguintes xenes humanos codifican prote\u00ednas con actividade encim\u00e1tica de tripsina:\nNoutros organismos poden encontrarse outras isoformas da tripsina.\nEstes tipos de tripsina est\u00e1n en correspondencia coas tres isoformas de tripsin\u00f3xeno que poden encontrarse no zume pancre\u00e1tico humano. Son os tripsin\u00f3xenos cati\u00f3nico (d\u00e1 a tripsina 1), ani\u00f3nico (tripsina 2) e meso (mesotripsina), que supo\u00f1en respectivamente o 23,1%, 16% e 0,5% do total das prote\u00ednas de secreci\u00f3n pancre\u00e1ticas.\nImportancia m\u00e9dica.\nA activaci\u00f3n da tripsina por clivaxe (corte) proteol\u00edtica do tripsin\u00f3xeno no p\u00e1ncreas pode dar lugar a unha serie de eventos que causan a autodixesti\u00f3n do p\u00e1ncreas, o que orixina pancreatite. Unha consecuencia da enfermidade autos\u00f3mica recesiva fibrose qu\u00edstica \u00e9 a deficiencia no transporte de tripsina e outros encimas dixestivos desde o p\u00e1ncreas. Isto causa un trastorno denominado meconium ileus. O meconio son as feces producidas polos neonatos. Este trastorno implica a obstruci\u00f3n intestinal debido \u00e1 formaci\u00f3n de meconio demasiado mesto, o cal en condici\u00f3ns normais ser\u00eda degradado polas tripsinas e outras proteases, e despois evacuado coas feces.\nNo soro sangu\u00edneo pode medirse a cantidade de tripsin\u00f3xeno por medio dunha an\u00e1lise de sangue. Aparecen niveis altos en casos de pancreatite e fibrose qu\u00edstica.\nAlg\u00fans tipos de pancreatite poden estar asociadas con formas mutantes do tripsin\u00f3xeno. Unha mutaci\u00f3n na arxinina 117, un sitio sensible \u00e1 clivaxe por tripsina, no tripsin\u00f3xeno cati\u00f3nico foi implicado na heredabilidade da pancreatite, un trastorno xen\u00e9tico raro de inicio temper\u00e1. A arxinina 117 pode funcionar como un mecanismo a proba de fallos polo cal a tripsina que est\u00e1 est\u00e1 inapropiadamente activa no p\u00e1ncreas, pode ser inactivada, e ao perder ese sitio de clivaxe p\u00e9rdese tam\u00e9n ese sitio de control, o que pode causar a autodixesti\u00f3n que d\u00e1 lugar \u00e1 pancreatite. Atop\u00e1ronse outras mutaci\u00f3ns que foron ligadas \u00e1 pancreatite.\nAplicaci\u00f3ns.\nA tripsina est\u00e1 presente no p\u00e1ncreas en grandes cantidades (en forma do seu precursor) e pode ser purificada doadamente, polo que se usa moito en diversos procesos biotecnol\u00f3xicos.\nNos laboratorios de cultivo de tecidos, as tripsinas util\u00edzanse para resuspender c\u00e9lulas adheridas \u00e1s paredes da placa de cultivo celular durante o proceso de colleita de c\u00e9lulas. Alg\u00fans tipos celulares te\u00f1en a tendencia a adheririse \u00e1s paredes laterais ou ao fondo da placa de cultivo cando se cultivan \"in vitro\". A tripsina util\u00edzase para clivar as prote\u00ednas que unen as c\u00e9lulas cultivadas \u00e1 placa, para que as c\u00e9lulas se poidan suspender en novas soluci\u00f3ns e transferirse a novas placas.\nA tripsina pode tam\u00e9n usarse para disociar c\u00e9lulas disecadas (por exemplo, antes de fixar e seleccionar as c\u00e9lulas).\nAs tripsinas poden usarse para degradar a case\u00edna no leite humano. Se se engade tripsina a unha soluci\u00f3n de leite en po, a rotura das mol\u00e9culas de case\u00edna fai que o leite se faga transl\u00facido. O grao de reacci\u00f3n pode medirse vendo a cantidade de tempo que o leite tarda en po\u00f1erse transl\u00facido.\nA tripsina util\u00edzase comunmente na investigaci\u00f3n biol\u00f3xica durante experimentos de prote\u00f3mica para dixerir prote\u00ednas a p\u00e9ptidos para a an\u00e1lise de espectrometr\u00eda de masas, por exemplo na dixesti\u00f3n en xel. A tripsina \u00e9 especialmente axeitada para iso, xa que ten unha especificade moi ben definida ao hidrolizar s\u00f3 os enlaces pept\u00eddicos nos cales o grupo carbonilo pertence a unha arxinina ou a unha lisina.\nA tripsina pode tam\u00e9n utilizarse para disolver certos co\u00e1gulos de sangue e tratar a inflamaci\u00f3n na s\u00faa forma pancre\u00e1tica.\nEn alimentaci\u00f3n.\nAs preparaci\u00f3ns comerciais de proteases xeralmente constan dunha mestura de varias proteases entre as que a mi\u00fado est\u00e1 a tripsina. Estas preparaci\u00f3ns son amplamente utilizadas no procesamento de alimentos:\nInhibidores da tripsina.\nPara evitar a acci\u00f3n da tripsina activa no p\u00e1ncreas, que poder\u00eda ser moi dani\u00f1a, est\u00e1n presentes no p\u00e1ncreas inhibidores como BPTI e SPINK1 e no soro sangu\u00edno a \u03b11-antitripsina como parte da defensa contra a s\u00faa activaci\u00f3n inadecuada. O inhibidor unirase a calquera tripsina formada prematuramente a partir do tripsin\u00f3xeno inactivo. A interacci\u00f3n prote\u00edna-prote\u00edna entre a tripsina e os seus inhibidores \u00e9 unha das m\u00e1is fortes co\u00f1ecidas, e a tripsina \u00fanese a alg\u00fans dos seus inhibidores pancre\u00e1ticos de modo esencialmente irreversible. A diferenza do que ocorre con case todas as ensamblaxes co\u00f1ecidas de prote\u00ednas, alg\u00fans complexos que forma a tripsina cos seus inhibidores non se disocian doadamente despois do tratamento con urea 8M."}
{"id": "230454", "revid": "1131", "url": "https://gl.wikipedia.org/wiki?curid=230454", "title": "Igrexa de Santiago de Breixa", "text": "Santiago de Breixa \u00e9 a igrexa parroquial de Breixa, no concello de Silleda.\nDescrici\u00f3n.\n\u00c9 unha igrexa barroca, dunha soa nave e unha \u00e1bsida rectangular, onde se conservan restos rom\u00e1nicos, cunha vent\u00e1 de medio punto con dobre arquivolta.Conta ademais con canzorros no muro sur. A s\u00faa espada, con dous ocos para as camp\u00e1s e un terceiro sobre estes, est\u00e1 adornada con pin\u00e1culos e rematada nunha cruz.\nNo seu interior, destaca o seu presbiterio, as\u00ed como a iconograf\u00eda dos capiteis, que serven de mostra do bestiario medieval. Al\u00fadese aos pecados capitais e paix\u00f3ns do home e a s\u00faa loita contra eles. Tam\u00e9n aparecen representados centauros, harp\u00edas, sereas, grif\u00f3ns, testas de le\u00f3n e de lobo, aves rapaces, serpes e outros animais fant\u00e1sticos ,configurando un conxunto tem\u00e1tico excepcional no rom\u00e1nico galego."}
{"id": "230456", "revid": "18868", "url": "https://gl.wikipedia.org/wiki?curid=230456", "title": "Pazo Qui\u00f1ones de Le\u00f3n", "text": ""}
{"id": "230457", "revid": "22570", "url": "https://gl.wikipedia.org/wiki?curid=230457", "title": "Summerteeth", "text": "Summerteeth \u00e9 o terceiro \u00e1lbum da banda estadounidense de rock alternativo Wilco, publicado o 9 de marzo de 1999 a trav\u00e9s do selo Reprise Records. A nive l\u00edrico o disco estivo moi influenciado pola literatura do s\u00e9culo XX, ademais dos problemas matrimoniais do vocalista Jeff Tweedy. Tweedy e Jay Bennett crearon a meirande parte do traballo no estudio, a diferenza dos anteriores \u00e1lbums da banda."}
{"id": "230458", "revid": "75439", "url": "https://gl.wikipedia.org/wiki?curid=230458", "title": "Liga Popular Africana pola Independencia", "text": "A Liga Popular Africana pola Independencia (en franc\u00e9s \"Ligue populaire africaine pour l'ind\u00e9pendance\" (LPAI) foi un partido pol\u00edtico do Territorio Franc\u00e9s dos Afars e dos Issas (actual Djibuti) .\nHistoria.\nA LPAI fundouse en febreiro de 1972 como o primeiro partido inter\u00e9tnico do pa\u00eds coa fusi\u00f3n da \"Liga Popular Africana\" (LPA) de Hassan Gouled Aptidon, da \"Liga polo Futuro e a Orde\" (LFO) de Ahmed Dini, a AJP de Idriss Farah Abaneh e da Union Democr\u00e1tica Issa . Aptidon e Dini asumiron respectivamente o posto de presidente e secretario xeral da nova organizaci\u00f3n, moi pr\u00f3xima \u00e1 Fronte de Liberaci\u00f3n da Costa dos Somal\u00eds (FLCS) , e se op\u00f3n ao goberno dirixido por Ali Aref Bourhan enfront\u00e1ndose coa Uni\u00f3n Nacional pola Independencia (UNI).\nA LPAI participou nas discusi\u00f3ns que se celebraron en Par\u00eds no primeiro semestre de 1977 para preparar o acceso \u00e1 independencia do territorio, integr\u00e1ndose no Reagrupamento Popular pola Independencia que logrou os 51 escanos na Asemblea Nacional nas elecci\u00f3ns de abril de 1977, coa LPAI con 23 escanos e o seu presidente como primeiro ministro primeiro e Xefe de Estado a partir de xullo. En marzo de 1979 desapareceu substitu\u00eddo polo partido oficial, o Reagrupamento Popular pola Independencia,"}
{"id": "230459", "revid": "23204", "url": "https://gl.wikipedia.org/wiki?curid=230459", "title": "Bar\u00f3 de Viver", "text": "Bar\u00f3 de Viver \u00e9 un dos sete barrios que compo\u00f1en o distrito barcelon\u00e9s de Sant Andreu. Ten unha superficie de 0,22\u00a0km\u00b2 e unha poboaci\u00f3n de 2\u00a0393 habitantes (2010).\nHistoria.\nFoi constru\u00eddo nuns terreos que o Padro\u00e1dego de Vivenda de Barcelona, a trav\u00e9s do Fomento da Vivenda Popular, comprou \u00e1 marquesa de Castellvell en 1928, na marxe dereita do r\u00edo Bes\u00f2s, en terreos que a\u00ednda pertenc\u00edan a Santa Coloma de Gramenet. O barrio levou o nome de Bar\u00f3 de Viver debido a Darius Rumeu i Freixa, segundo bar\u00f3n de Viver e Alcalde de Barcelona entre 1924 e 1930, durante a ditadura de Miguel Primo de Rivera. A Segunda Rep\u00fablica Espa\u00f1ola cambiou o nome polo de Pi i Margall, pero o r\u00e9xime de Franco devolveu o antigo nome de Bar\u00f3 de Viver.\nEn 1941, o Concello de Barcelona qu\u00e9dase co patrimonio; do cal faise cargo o Instituto Municipal da Vivenda, despois Padroado Municipal da Vivenda, que constru\u00edu 334 fogares unifamiliares entre o r\u00edo Bes\u00f2s, os talleres de Renfe e o pol\u00edgono industrial do Bes\u00f2s. Pasou a formar parte da cidade de Barcelona, xunto co barrio veci\u00f1o de Bon Pastor.\nEn 1958 e 1959 produciuse unha \u00faltima onda de poboaci\u00f3n inmigrante, que constru\u00edron os novos bloques, e en 1985 l\u00e9vase a cabo unha reforma do barrio a ra\u00edz da aprobaci\u00f3n do PERI. O illamento radical do barrio rompeuse coa construci\u00f3n das d\u00faas roldas perif\u00e9ricas (Ronda de Dalt e Ronda Litoral) que o rodean, o soterramento das li\u00f1as de alta tensi\u00f3n que que \u00edan polas marxes do Bes\u00f2s e a s\u00faa transformaci\u00f3n nun parque, as\u00ed como a construci\u00f3n dunha estaci\u00f3n de Metro."}
{"id": "230460", "revid": "1131", "url": "https://gl.wikipedia.org/wiki?curid=230460", "title": "Betty Missiego", "text": "Teresa Beatriz Missiego Campos, nada en Lima o 16 de xaneiro de 1938, co\u00f1ecida como Betty Missiego, \u00e9 unha cantante peruana que pos\u00fae ademais a nacionalidade espa\u00f1ola.\nTraxectoria.\nNo seu pa\u00eds natal empeza a s\u00faa carreira art\u00edstica como bailarina, pero t\u00edvoa que abandonar por unha lesi\u00f3n. Seguiu no mundo art\u00edstico, m\u00e1is concretamente presentando un programa de televisi\u00f3n que lle deu enorme popularidade.\nEn 1968 trasl\u00e1dase a vivir a Espa\u00f1a onde empeza a s\u00faa carreira como cantante. Conseguiu a nacionalidade espa\u00f1ola en 1972, sen renunciar \u00e1 peruana. Betty, que se dedicou \u00e1 canci\u00f3n folkl\u00f3rica, pasou ao pop.\nEn 1972 representou ao Per\u00fa no primeiro Festival da OTI celebrado no Auditorio do Palacio de Congresos e Exposici\u00f3ns de Madrid o s\u00e1bado 25 de novembro de 1972 coa canci\u00f3n \"Recuerdos de un adi\u00f3s\" da que \u00e9 autora.\nEn 1979 representou a Espa\u00f1a no 24\u00ba Festival de Eurovisi\u00f3n celebrado o 31 de marzo de 1979 en Xerusal\u00e9n (Israel) coa canci\u00f3n \"Su canci\u00f3n\". Foi un grande \u00e9xito quedando segunda s\u00f3 por detr\u00e1s dos representantes de Israel Gali Atari e Milk &amp; Honey coa canci\u00f3n \"Hallelujah\". A s\u00faa participaci\u00f3n foi moi anecd\u00f3tica porque, separadamente de inclu\u00edr nenos nos coros, na \u00faltima votaci\u00f3n, que correspond\u00eda a Espa\u00f1a, esta ga\u00f1aba por 1 punto a Israel ata que o xurado espa\u00f1ol concedeu 10 puntos aos israel\u00eds e ga\u00f1aron en detrimento de Betty. Isto provocou que se corresen rumores de que o xurado espa\u00f1ol votou a Israel para non organizar Eurovisi\u00f3n ao ano seguinte en Espa\u00f1a, a\u00ednda que non era certo, pois os votos dec\u00eddense antes de que empecen as votaci\u00f3ns e non se poden cambiar en funci\u00f3n de como vaia o c\u00f3mputo a medida que se desvelan os puntos.\nTam\u00e9n participou no World Popular Festival de Toquio e na Olimpiada de M\u00fasica de Par\u00eds. Betty tivo numerosos \u00e9xitos desde ent\u00f3n como \"La cita\", \"Tengo la piel cansada de la tarde\", \"Yo te quiero a ti\", \"Te amar\u00e9 de mil maneras\", \"El vaiv\u00e9n\", \"Palabras viejas\" ou \"El aguador\" entre outros. Na presente d\u00e9cada participou no espect\u00e1culo \"Estrellas de siempre\" xunto a outros artistas, en homenaxe a Cecilia e Nino Bravo.\nEst\u00e1 casada co compositor Fernando Moreno Medina, co que tivo catro fillos: Carlos, Claudio, Joaqu\u00edn e Fernando. En febreiro de 2012 falece o seu fillo menor Fernando, nun accidente de moto."}
{"id": "230461", "revid": "88215", "url": "https://gl.wikipedia.org/wiki?curid=230461", "title": "Ricardo Quaresma", "text": "Ricardo Andrade Quaresma Bernardo, nado o 26 de setembro de 1983 en Lisboa, \u00e9 un futbolista portugu\u00e9s. Xoga de centrocampista e actualmente xoga no FC Porto."}
{"id": "230463", "revid": "1131", "url": "https://gl.wikipedia.org/wiki?curid=230463", "title": "Port Vell", "text": "O Port Vell (\"Porto Vello\") \u00e9 a parte m\u00e1is antiga do Porto de Barcelona, na cidade de Barcelona, Espa\u00f1a. \u00c9 onde naceu o porto artificial de Barcelona, con m\u00e1is de dous mil anos de tradici\u00f3n. Sep\u00e1rao do mar unha escollera, ata hai pouco un dos lugares predilectos de lecer popular da cidade.\nActualmente as instalaci\u00f3ns do Port Vell est\u00e1n destinadas a embarcaci\u00f3ns deportivas como o peirao do dep\u00f3sito e o peirao da Barceloneta. Tam\u00e9n na parte central p\u00f3dese atopar unha zona dedicada ao uso comercial, co\u00f1ecido como o \"Maremagnum\".\nHai unha parte do porto tam\u00e9n reservada aos cruceiros.\nOrixes do porto.\nAo redor do s\u00e9culo IV a.C. Barcelona foi ocupada polos laietanos. Unha tribo dos iberos que habitaban a costa entre os r\u00edos Llobregat e Tordera. Barkeno, en Montju\u00efc, foi o seu principal asentamento. Esta xente comerciaba coa colonia grega de Emp\u00faries, constru\u00edron grandes superficies de cereais para este fin.\nNo s\u00e9culo I, os romanos fundaron a colonia de Barcino, no Monte T\u00e0ber. A primeira actividade portuaria no lado norte de Montju\u00efc.\nA cidade e as s\u00faas actividades mar\u00edtimas comezaron a florecer realmente e ampliar cando as paredes da cidade de Barcino constru\u00edronse logo da invasi\u00f3n dos b\u00e1rbaros en 263."}
{"id": "230464", "revid": "3054", "url": "https://gl.wikipedia.org/wiki?curid=230464", "title": "Gymnospermae", "text": ""}
{"id": "230465", "revid": "1131", "url": "https://gl.wikipedia.org/wiki?curid=230465", "title": "Torre Gl\u00f2ries", "text": "A Torre Gl\u00f2ries, anteriormente Torre Agbar, \u00e9 un ra\u00f1aceos da cidade de Barcelona, propiedade da inmobiliaria Laietana, e sede do Grup Agbar. Est\u00e1 situado na Pla\u00e7a de les Gl\u00f2ries Catalanes, no distrito de Sant Mart\u00ed. Dese\u00f1ado polo arquitecto franc\u00e9s Jean Nouvel, inaugurouse o 16 de setembro de 2005.\nTen 30.000 m\u00b2 dedicados a oficinas, 3.210 m\u00b2 para servizos e instalaci\u00f3ns t\u00e9cnicas, e 8.350 m\u00b2 para servizos xerais, inclu\u00edndo un auditorio. A Torre Agbar ten unha altura de 144 metros, repartidos en 38 plantas, 4 delas soterradas. \u00c9 o terceiro edificio m\u00e1is alto da cidade, logo do Hotel Arts e a Torre Mapfre.\nNa fachada hai uns 4 000 dispositivos luminosos que utilizan a tecnolox\u00eda LED e que permiten crear imaxes ao redor do per\u00edmetro cil\u00edndrico. Ademais, disp\u00f3n de sensores de temperatura no exterior da torre que regulan a apertura e o peche das l\u00e1minas de vidro que conforman a pel do ra\u00f1aceos.\nA torre foi o escenario das badaladas de fin de ano de TV3 entre 2006 e 2009.\nDese\u00f1o.\nA torre foi dese\u00f1ada polo arquitecto Jean Nouvel en colaboraci\u00f3n coa firma b720 Arquitectos. A construci\u00f3n, segundo explicou o propio Nouvel viuse fortemente influenciada por alg\u00fan dos s\u00edmbolos m\u00e1is representativos da cultura catal\u00e1. Por unha banda inspirouse na obra do arquitecto catal\u00e1n Antoni Gaud\u00ed tomando como referencia os campanarios da Sagrada Familia e base\u00e1ndose \u00e1 s\u00faa vez na idea do Hotel Attraction, un suposto proxecto realizado polo mestre reusense en 1908 para uns empresarios hoteleiros de Nova York que foi redese\u00f1ado en 1956 polo seu disc\u00edpulo Joan Matamala e que en 1978 foi inclu\u00eddo no libro Delirious New York de Rem Koolhaas, de referencia para moitos arquitectos. Ademais, como homenaxe \u00e1 Sagrada Familia, a parte orientada ao norte da torre foi dese\u00f1ada coa intenci\u00f3n de obter unha vista panor\u00e1mica \u00f3ptima do templo. \u00c1 s\u00faa vez, Nouvel inspirouse nos caracter\u00edsticos pin\u00e1culos da monta\u00f1a de Montserrat, de gran significado para Catalu\u00f1a ao ser o lugar onde se atopa o templo que aloxa \u00e1 s\u00faa patroa.\nNouvel explicou que a torre Agbar fux\u00eda da concepci\u00f3n predominante en Norteam\u00e9rica do que deb\u00eda ser un ra\u00f1aceos con formas paralelep\u00edpedas. A intenci\u00f3n do arquitecto foi facer que esta emerxera do chan dunha forma especial polo que ao ser unha torre dedicada a ser a sede dunha compa\u00f1\u00eda de servizos relacionados coa auga, apoiouse na met\u00e1fora dun geyser brotando desde as profundidades mari\u00f1as.\nConstruci\u00f3n.\nO proceso de construci\u00f3n da torre, levado a cabo pola empresa foi Dragados, alargouse durante preto de 6 anos desde que a mediados de 1999 inici\u00e1ranse as actividades para o acondicionamento do soar que acoller\u00eda o edificio ata principios de 2005 en que se deu por finalizada a obra. Ata un total de 1 174 profesionais e operarios colaboraron en maior ou menor medida para levar a cabo a obra.\nCaracter\u00edsticas.\nMateriais.\nOs materiais principais empregados na construci\u00f3n do edificio foron por unha banda o formig\u00f3n co que se realizou a estrutura da torre e doutra banda o aluminio e o vidro que en forma de chapa lacada de distintas cores o primeiro e de lamas de 120 x 30\u00a0cm o segundo (nun total de 59 619) recobren a totalidade dos aproximadamente 16.000 m\u00b2 de superficie exterior do mesmo. Ademais as lamas presentan distintas inclinaci\u00f3ns e opacidades o que unidos \u00e1s distinta tonalidades do aluminio alteran o equilibrio crom\u00e1tico da torre en funci\u00f3n do momento do d\u00eda e a estaci\u00f3n do ano correspondente.\nPara a culminaci\u00f3n do proxecto foi necesario que se empregasen un total de 25 000 m\u00b3 de formig\u00f3n e 250 000\u00a0kg de aceiro.\nForma e estrutura.\nA torre conf\u00f3rmase de dous cilindros ovais non conc\u00e9ntricos de formig\u00f3n de forma que un est\u00e1 cuberto totalmente polo outro. O cilindro exterior est\u00e1 finalizado por unha c\u00fapula de cristal e aceiro o que como resultado confiren \u00e1 torre a s\u00faa caracter\u00edstica forma de bala. Neste cilindro exterior, cun grosor de 45\u00a0cm na base e de 25 na s\u00faa cima sit\u00faanse as aperturas (4 359 en total) e as fiestras (4 500), mentres que en interior, de 50\u00a0cm na base e 30 \u00e9 a s\u00faa parte m\u00e1is alta, \u00e9 onde est\u00e1n os ascensores, as escaleiras e as instalaci\u00f3ns.\nDistribuci\u00f3n.\nO edificio distrib\u00faese nun total de 38 plantas das cales 34 sit\u00faanse por encima do nivel do chan e 4 plantas son subterr\u00e1neas. Destas \u00faltimas, 2 plantas acollen un auditorio con capacidade para 316 persoas ademais doutros servizos como entrada de mercanc\u00edas ou arquivo e as outras 2 est\u00e1n destinadas a estacionamentos. Pola s\u00faa banda, das 34 plantas situadas por encima do rasante, 28 son destinadas a oficinas, 3 son plantas t\u00e9cnicas onde se atopan as instalaci\u00f3ns do edificio, 1 ded\u00edcase a salas polivalentes, outra acolle a cafeter\u00eda e a \u00faltima esta destinada a ser un miradoiro xusto por baixo da c\u00fapula da torre.\nEn total a torre alberga 30 000 m\u00b2 destinados a oficinas, 3 210 m\u00b2 para plantas t\u00e9cnicas de instalaci\u00f3ns, 8 351 m\u00b2 repartidas entre os distintos servizos e o auditorio ademais de 9 132 m\u00b2 destinadas a estacionamentos.\nIluminaci\u00f3n.\nUn dos elementos m\u00e1is caracter\u00edsticos do edificio \u00e9 a s\u00faa iluminaci\u00f3n nocturna. A torre disp\u00f3n de m\u00e1is de 4 500 dispositivos luminosos, que se poden po\u00f1er en funcionamento de forma independente utilizando tecnolox\u00eda LED e que posibilita a xeraci\u00f3n de imaxes luminosas na totalidade da s\u00faa fachada. O sistema permite proxectar 16 mill\u00f3ns de cores, grazas a un sofisticado sistema de hardware e software, ademais da capacidade de crear transici\u00f3ns de cor tam\u00e9n independentes, sen apreciarse atrasos e creando un efecto impactante. A eficiencia enerx\u00e9tica de dita tecnolox\u00eda sup\u00f3n que o custo de ter a torre completamente iluminada durante unha hora sexa equivalente a uns 6 euros.\nO peculiar sistema de iluminaci\u00f3n do edificio, bautizado polo seu creador Yann Kersal\u00e9 como \"Diffraction\" e definido polo mesmo como \"unha vaporosa nube de cor que busca o efecto Moir\u00e9\", p\u00f3dese ver diariamente durante varias horas e \u00e9 ademais empregado con frecuencia na celebraci\u00f3n de distintos acontecementos, como a celebraci\u00f3n do nomeamento de Barcelona como capital da Uni\u00f3n para o Mediterr\u00e1neo, a do 50 aniversario do Tratado de Roma ou a conmemoraci\u00f3n do d\u00eda do autismo entre outros.\nConsumo enerx\u00e9tico.\nA temperatura no interior do edificio est\u00e1 regulada por un sistema VRV que organiza cada planta do mesmo en 27 zonas diferenciadas e que act\u00faa de forma \"intelixente\" en cada unha delas optimizando a cantidade de enerx\u00eda que se utiliza, de forma que, por exemplo, non proporciona calor a despachos que est\u00e1n desocupados ou zonas destinadas a almacenamento. As luces tam\u00e9n son controladas mediante un sistema inform\u00e1tico que as regula automaticamente en funci\u00f3n de si un determinado espazo est\u00e1 sendo ocupado ou non. Ademais, parte das case 60 000 lamas que recobren a fachada exterior pos\u00faen placas fotovoltaicas que acumulan enerx\u00eda solar que posteriormente \u00e9 empregada para autoabastecer as necesidades da torre.\nA mediados de 2011, a Comisi\u00f3n Europea decidiu distinguir \u00e1 torre Agbar co t\u00edtulo de \"Edficio Verde\" pola s\u00faa eficiencia enerx\u00e9tica as\u00ed como pola reducidas emisi\u00f3ns de di\u00f3xido de carbono en relaci\u00f3n a edificios de similares caracter\u00edsticas."}
{"id": "230466", "revid": "98629", "url": "https://gl.wikipedia.org/wiki?curid=230466", "title": "Batman e Robin", "text": "Batman e Robin (en ) \u00e9 un filme estadounidense dirixido por Joel Schumacher que se estreou en 1997. Estreouse en galego na TVG o 12 de outubro de 2008.\nSinopse.\nOs experimentos do doutor Victor Fries para conserva-la vida da s\u00faa esposa con t\u00e9cnicas criox\u00e9nicas, orixinaron un erro fatal que o converteu en M\u00edster Fr\u00edo, un malvado que precisa manter o seu corpo a temperaturas glaciais e que intentar\u00e1 conxelar a t\u00f3dolos habitantes da cidade de Gotham. Ademais, a t\u00edmida bot\u00e1nica Pamela Isley transf\u00f3rmase na terrible Hedra Velenosa no transcurso dun experimento, quen querer\u00e1 asasinar a t\u00f3dolos seres humanos para que as plantas recuperen a s\u00faa hexemon\u00eda sobre a Terra. Batman e o seu compa\u00f1eiro Robin deber\u00e1n enfrontarse a eles para facer fracasar os seus plans."}
{"id": "230467", "revid": "23204", "url": "https://gl.wikipedia.org/wiki?curid=230467", "title": "Batman &amp; Robin", "text": ""}
{"id": "230468", "revid": "23204", "url": "https://gl.wikipedia.org/wiki?curid=230468", "title": "Batman and Robin", "text": ""}
{"id": "230469", "revid": "89787", "url": "https://gl.wikipedia.org/wiki?curid=230469", "title": "Salvados", "text": "Salvados \u00e9 un programa de televisi\u00f3n producido por El Terrat, emitido pola cadea laSexta e presentado por Gonzo. Estreouse o 24 de febreiro de 2008 como unha serie de programas especiais tem\u00e1ticos presentados por Jordi \u00c9vole. Co inicio da segunda tempada, o 19 de outubro de 2008, abandonou o seu car\u00e1cter tem\u00e1tico e pasou a emitirse semanalmente. O programa evolucionou dende uns inicios nos que o humor era unha das s\u00faas principais caracter\u00edsticas at\u00e9 centrarse cada vez m\u00e1is na informaci\u00f3n e nas reportaxes sobre temas de actualidade.\nHistoria e emisi\u00f3ns.\nPrimeira etapa.\nNa s\u00faa primeira etapa, emitiuse como unha serie de especiais co obxectivo de achegarse \"con humor e dun xeito fresco, atrevido e sen complexos a alg\u00fans dos acontecementos, instituci\u00f3ns e h\u00e1bitos m\u00e1is arraigados da sociedade espa\u00f1ola, como a Igrexa, o f\u00fatbol, a televisi\u00f3n ou as touradas\". No transcurso desta primeira tempada emitiron os seguintes cap\u00edtulos: \"Salvados por la campa\u00f1a\", \"Salvados por la iglesia\", \"Salvados por la Eurocopa\", \"Salvados por los toros\", \"Salvados por la tele\" e \"Salvados por las vacaciones\". \"Salvados por la campa\u00f1a\" consta de d\u00faas partes, emitidas respectivamente o 24 de febreiro e o 2 de marzo de 2008. Debido \u00f3 \u00e9xito de audiencia empezaron a gravar m\u00e1is programas. Tres meses despois sae \"Salvados por la Iglesia\", que tam\u00e9n constaba de d\u00faas partes. A mediados de xu\u00f1o chega \"Salvados por la Eurocopa\", en xullo, polos Sanfermines, chega \"Salvados por los Toros\", primeiro programa que consta dunha soa parte. Posteriormente chegar\u00eda \"Salvados por la Tele\", tam\u00e9n dunha parte e finalmente \"Salvados por las Vacaciones\", coa que concl\u00faen a primeira tempada.\nSegunda etapa.\nTrala renovaci\u00f3n para unha segunda tempada na cadea, \"Salvados\" pasou a se converter nun programa de emisi\u00f3n semanal regular e deixou o seu car\u00e1cter tem\u00e1tico. Nesta nova etapa, o programa mantivo algunhas secci\u00f3ns da primeira tempada, como as entrevistas en profundidade, pero tam\u00e9n se engadiron outras novas.\nAudiencias.\nOs datos de audiencias corresponden \u00f3s ofrecidos por FormulaTV."}
{"id": "230470", "revid": "98510", "url": "https://gl.wikipedia.org/wiki?curid=230470", "title": "Chris O'Donnell", "text": "Christopher Eugene \"Chris\" O'Donnell, nado o 26 de xu\u00f1o de 1970 en Winnetka, Illinois, \u00e9 un actor estadounidense. Interpretou a Robin en dous filmes de \"Batman\", \"Batman Forever\" e \"Batman e Robin\", a Charlie Simms en \"Scent of a Woman\", a Finn Dandridge en \"Grey's Anatomy\" e a Peter Garrett en \"Vertical Limit\"."}
{"id": "230472", "revid": "89787", "url": "https://gl.wikipedia.org/wiki?curid=230472", "title": "Ant\u00f3fitos", "text": "Os ant\u00f3fitos (do grego \u03ac\u03bd\u03b8\u03bf\u03c2 \"\u00e1nthos\", \"flor\" e \u03c6\u03c5\u03c4\u03cc\u03bd \"phyt\u00f3n\", \"vexetal\", \"planta\") \u00e9 un grupo taxon\u00f3mico, ao que alg\u00fans autores adxudican a categor\u00eda de divisi\u00f3n, e que outros consideran como un clado, que comprende a todas as especies das chamadas \"plantas con flores\".\n\u00c9 o grupo de seres vivos con maior n\u00famero de especies co\u00f1ecidas, ao redor de 275.000, as cales te\u00f1en unha enorme importancia para o ser humano e para os animais en xeral. A s\u00faa caracter\u00edstica m\u00e1is importante \u00e9 que presentan unha fecundaci\u00f3n dupla.\nOs ant\u00f3fitos son anxiospermas e, polo tanto, te\u00f1en \u00f3vulos encerrados en carpelos. A secuencia evolutiva deste grupo \u00e9 pouco co\u00f1ecida, pois faltan os primeiros elementos da cadea, ben porque non se fosilizaron, ben porque evolucionaron moi rapidamente. Comprende as dicotiled\u00f3neas e as monocotiled\u00f3neas.\nNos \u00faltimos tempos consider\u00e1banse o grupo como un clado que comprender\u00eda as anxiospermas \u2014as anxiospermas actualmente existentes\u2014 as\u00ed como as \"Gnetales\" e o extinto grupo das \"Bennettitales\". Pero detallados estudos morfol\u00f3xicos e moleculares demostraron que o grupo non \u00e9 realmente monofil\u00e9tico, e fix\u00e9ronse propostas de que as homolox\u00edas florais dos \"gnet\u00f3fitos\" e as anxiospermas puideran ter evolucionado en paralelo. Grazas a estes estudos \u00e9 m\u00e1is f\u00e1cil conciliar os datos do reloxo molecular, que suxiren que as anxiospermas diverxeron das ximnospermas hai ao redor de 300 mill\u00f3ns de anos.\nAlg\u00fans estudos m\u00e1is recentes utilizan a palabra \"ant\u00f3fito\" para describir un grupo que incl\u00fae as anxiospermas e unha variedade de f\u00f3siles (\"Glossopteris\", \"Pentoxylon\", Bennettitales e \"Caytonia\"), pero non as \"Gnetales\"."}
{"id": "230473", "revid": "23204", "url": "https://gl.wikipedia.org/wiki?curid=230473", "title": "Jordi \u00c9vole", "text": "Jordi \u00c9vole Requena, nado o 21 de xullo de 1974 en Cornell\u00e0 de Llobregat, Barcelona, \u00e9 un presentador, humorista e guionista catal\u00e1n, anteriormente co\u00f1ecido tam\u00e9n como \"El Follonero\". Dende 2008 a 2019 presentou o programa \"Salvados\", na cadea de televisi\u00f3n laSexta, e tam\u00e9n escribe artigos de opini\u00f3n no diario \"La Vanguardia\" e anteriormente en \"Mundo Deportivo\" e \"El Peri\u00f3dico de Catalunya\".\nTraxectoria.\nNaceu en Cornell\u00e1 de Llobregat, fillo dunha nai granadina, Antonia Requena Hidalgo, e pai estreme\u00f1o, Gonzalo \u00c9vole Hurtado. \u00c9 primo segundo do presentador Jordi Hurtado, xa que o av\u00f3 de \u00c9vole e o pai de Hurtado son curm\u00e1ns orixinarios da vila cacere\u00f1a de Garrovillas de Alcon\u00e9tar. Estudou Comunicaci\u00f3n Audiovisual na Universidade Aut\u00f3noma de Barcelona e comezou a traballar como locutor de partidos de f\u00fatbol rexional no programa \"Carrusel Catalu\u00f1a\" (Radio Barcelona). Tam\u00e9n traballou nos informativos de Telecinco e da Cadena SER, a\u00ednda que o seu primeiro contacto televisivo foi na televisi\u00f3n local de Viladecans, Viladecans Televisi\u00f3.\nEl Terrat.\nEn 2000 fichou como guionista de \"La cosa nostra\", un programa que Andreu Buenafuente presentaba na cadea auton\u00f3mica catal\u00e1 TV3. Dende ent\u00f3n pertence ao equipo da produtora deste: \"El Terrat\". Foi colaborador, subdirector e guionista do programa \"Buenafuente\" (Antena 3 e logo La Sexta) e interpretou a un dos seus personaxes m\u00e1is famosos: \"El Follonero\", un suposto cr\u00edtico espont\u00e1neo do programa e da actualidade, sentado entre o p\u00fablico. Tam\u00e9n participou na primeira xira teatral do grupo \"Terrat pack\", onde visitou varias cidades espa\u00f1olas xunto a Andreu Buenafuente, Jos\u00e9 Corbacho e Berto Romero.\nDeuse a co\u00f1ecer polas s\u00faas participaci\u00f3ns nos programas de Andreu Buenafuente ao que interromp\u00eda falando dende a bancada con preguntas comprometedoras e retranca.\nNunha das s\u00faas aparici\u00f3ns en \"Una altra cosa\", nun gag preparado, \"El Follonero\" interrompeu a actuaci\u00f3n en directo de Pau Don\u00e9s (Jarabe de Palo) para alegar que este sempre cantaba o mesmo. A escena foi repetida nos zappings nacionais e a personaxe f\u00edxose famosa.\n\"Salvados\".\nEn 2008 comezou a presentar o seu propio programa de televisi\u00f3n na cadea laSexta, que ao principio constaba de varios cap\u00edtulos dedicados \u00e1 campa\u00f1a electoral das elecci\u00f3ns xerais de 2008 como \"Salvados por la campa\u00f1a\", \"Salvados por la Iglesia\" ou \"Salvados por los toros\". Co inicio da segunda tempada abandonou o seu car\u00e1cter tem\u00e1tico e pasou a emitirse semanalmente co nome de \"Salvados\". Nas primeiras tempadas o humor estaba moi presente, pero foise dilu\u00edndo para dar paso a un espazo m\u00e1is centrado no period\u00edstico. Actualmente Salvados \u00e9 un referente de programa cr\u00edtico coa situaci\u00f3n social, ga\u00f1ador de numerosos premios.\nO 23 de febreiro de 2014 emitiuse en La Sexta, o falso documental, dirixido por \u00c9vole, \"Operaci\u00f3n Palace\", no que, a trav\u00e9s de testemu\u00f1os de protagonistas da \u00e9poca como pol\u00edticos ou periodistas, ofrec\u00eda unha nova versi\u00f3n dos acontecementos do golpe de stado do 23 de febreiro de 1981, segundo a cal todo era unha montaxe co\u00f1ecida e autorizada por todos os partidos pol\u00edticos que no momento contaban coa representaci\u00f3n parlamentaria. A emisi\u00f3n alcanzou unha enorme repercusi\u00f3n na escrita e nas redes sociais, e converteuse na emisi\u00f3n non deportiva m\u00e1is vista da historia da cadea, con 5,2 mill\u00f3ns de espectadores e un 23,9% de cota de pantalla. S\u00f3 ao final do programa se dic\u00eda a verdade: que todo o que se contara no documental era falso.\nEn 2016 Salvados estreou tempada con \"Astral\", onde se conta a historia dun veleiro de luxo reconvertido cando o seu dono pensou que non pod\u00eda seguir desfrutando do barco sabendo que hab\u00eda moita xente arriscando a s\u00faa vida lanz\u00e1ndose ao mar, o mesmo Mediterr\u00e1neo polo que el navegaba, e cedeuno \u00e1 ONG Proactive Open Arms. Previamente \u00e1 emisi\u00f3n, Astral foi estreada nos cines.\nEn 2019 deixou de presentar Salvados despois de once anos, sendo substitu\u00eddo por Gonzo. Dende febreiro de 2020 presenta na Sexta o programa de entrevistas \"Lo de \u00c9vole\". En xu\u00f1o realizou a \u00faltima entrevista a Pau Don\u00e9s, enfermo de cancro, s\u00f3 uns d\u00edas antes da morte do cantante. A entrevista foi estreada en cines co t\u00edtulo \"Lo que t\u00fa me das\" e emitida en televisi\u00f3n en febreiro de 2021 con grande \u00e9xito de audiencia.\nOutros traballos.\nJordi \u00c9vole tam\u00e9n colabora con artigos de opini\u00f3n no xornal \"La Vanguardia\" e en \"Mundo Deportivo\".\nProducciones del Barrio.\nEn outubro de 2015, Jordi \u00c9vole lanzou xunto a Ram\u00f3n Lara a s\u00faa propia produtora: Producciones del Barrio. Nesta nova etapa realizaron produtos como o documental \"Astral\", ou os programas \"Malas Compa\u00f1\u00edas\" (2017), presentado por Cristina Pardo e \"Bienvenidas al norte, bienvenidas al sur\" (2018)."}
{"id": "230487", "revid": "27155", "url": "https://gl.wikipedia.org/wiki?curid=230487", "title": "Tripsin\u00f3xeno", "text": ""}
{"id": "230494", "revid": "5312", "url": "https://gl.wikipedia.org/wiki?curid=230494", "title": "Congreso Nacional Africano de Rodesia do Sur", "text": "O Congreso Nacional Africano de Rodesia do Sur (CNARS, en ingl\u00e9s \"Southern Rhodesia African National Congress\" SRANC) foi un partido de Rodesia do Sur (actual Cimbabue) fundado en 1932 como un partido multiracial por l\u00edderes shona e ndebele para loitar contra a discriminaci\u00f3n da maior\u00eda negra. O seu primeiro l\u00edder foi o shona Aaron Jacha e base\u00e1base m\u00e1is na acci\u00f3n social ca na pol\u00edtica. O partido foi languidecendo e practicamente s\u00f3 se mantivo en Bulawayo, onde a activou Joshua Nkomo, o novo l\u00edder da formaci\u00f3n desde 1952. Nkomo decidido a revitalizar a organizaci\u00f3n refundouna o 12 de setembro de 1957 cos membros procedentes da vella CNARS e xente nova procedente da Liga Nova Africana (African Youth Ligue) e que marcou o comezo da acci\u00f3n pol\u00edtica cara ao autogoberno da maior\u00eda negra. O 29 de febreiro de 1959 o goberno de Rodesia do Sur prohibiu a CNARS."}
{"id": "230501", "revid": "4946674", "url": "https://gl.wikipedia.org/wiki?curid=230501", "title": "Epic\u00f3tilo", "text": "En terminolox\u00eda bot\u00e1nica, denom\u00ednase epic\u00f3tilo a parte do caule da pl\u00e1ntula (planta embrionaria) que se est\u00e1 situada por riba do punto de inserci\u00f3n dos cotiled\u00f3ns. (A que est\u00e1 por debaixo, \u00e9 o hipoc\u00f3tilo).\nNotras palabras, tr\u00e1tase do primeiro entren\u00f3 dunha planta.\nNa maior\u00eda das plantas o \"epic\u00f3tilo\" eventualmente desenvolverase nas follas da planta.\nNas plantas monocotiled\u00f3neas, a primeira porci\u00f3n da pl\u00e1ntula que emerxe do solo ou da semente \u00e9 o epic\u00f3tilo, da que xorden os primeiros gromos e follas.\nNas plantas dicotiled\u00f3neas, o hipoc\u00f3tilo \u00e9 o caule que se ve baixo os cotiled\u00f3ns murchos, sendo o caule xusto por riba o epic\u00f3tilo. Nas pl\u00e1ntulas de xirasol ou dos pradairos (x\u00e9nero \"Acer\"), pode verse a diferenza entre epic\u00f3tilo e hipoc\u00f3tilo, as d\u00faas partes en que queda dividido o caule polo primeiro par de follas."}
{"id": "230502", "revid": "5312", "url": "https://gl.wikipedia.org/wiki?curid=230502", "title": "Congreso Nacional Africano de Rodesia do Norte", "text": "O Congreso Nacional Africano de Rodesia do Norte (CNARD, en ingl\u00e9s Northern Rhodesian African National Congress, NRANC) foi un partido pol\u00edtico de Rodesia do Norte, actual Zambia, formado en 1948 como Congreso de Rodesia do Norte con Godwin Lewanika, un arist\u00f3crata de Barotselandia como primeiro presidente, e foi o primeiro partido africano do pa\u00eds. En 1951 mudou de nome so a presidencia de Harry Nkumbula, establecendo lazos co Congreso Nacional Africano de Sur\u00e1frica. En 1953 Kenneth Kaunda converteuse no secretario xeral da organizaci\u00f3n. En 1958 o partido sufriu unha escisi\u00f3n debido a que s\u00f3 unha minor\u00eda da poboaci\u00f3n negra pod\u00eda votar, a \u00e1 m\u00e1is radical, dirixida polo propio Kaunda que era contraria a participar e decidiu formar outro partido, o Congreso Nacional Africano Zambiano."}
{"id": "230503", "revid": "839", "url": "https://gl.wikipedia.org/wiki?curid=230503", "title": "Consello Nacional Africano Unido", "text": "O Consello Nacional Africano Unido (CNAU, en ingl\u00e9s United African National Council UANC) foi un partido pol\u00edtico de Cimbabue fundado en decembro de 1971 como Consello Nacional Africano e dirixido polo bispo metodista Abel Muzorewa en 1974 adoptou o seu actual nome. En 1979 encabezou o goberno logo do acordo entre o primeiro ministro Ian Smith e Muzorewa e a formaci\u00f3n dun goberno de unidade nacional pero que non contou co reco\u00f1ecemento internacional. Nas elecci\u00f3ns de 1980 o CNAU sufriu unha derrota da man da Uni\u00f3n Nacional Africana de Cimbaue - Fronte Patri\u00f3tica, o partido de Robert Mugabe, quedando f\u00f3ra do parlamento nas elecci\u00f3ns de 1985 e 1990."}
{"id": "230504", "revid": "98629", "url": "https://gl.wikipedia.org/wiki?curid=230504", "title": "Hemo", "text": "O grupo hemo \u00e9 un composto qu\u00edmico que forma un grupo prost\u00e9tico unido a prote\u00ednas constitu\u00eddo por un i\u00f3n de ferro situado no centro dun gran anel org\u00e1nico heteroc\u00edclico chamado porfirina. Non todas as porfirinas conte\u00f1en i\u00f3n ferro, pero unha importante proporci\u00f3n das metaloprote\u00ednas que conte\u00f1en porfirina te\u00f1en como grupo prost\u00e9tico un grupo hemo, e co\u00f1\u00e9cense co nome de hemoprote\u00ednas. Os hemos m\u00e1is co\u00f1ecidos son os que forman parte da prote\u00edna hemoglobina, o pigmento vermello do sangue, que transporta o ox\u00edxeno, pero est\u00e1n presentes tam\u00e9n noutras prote\u00ednas.\nFunci\u00f3ns.\nAs hemoprote\u00ednas te\u00f1en diversas funci\u00f3ns biol\u00f3xicas entre as que est\u00e1n o transporte de gases diat\u00f3micos (como o O2 e outros), cat\u00e1lise qu\u00edmica, detecci\u00f3n de gases diat\u00f3micos, e transferencia de electr\u00f3ns. O ferro do hemo serve como fonte ou sumidoiro de electr\u00f3ns durante a transferencia de electr\u00f3ns ou na qu\u00edmica redox. Nas reacci\u00f3ns das peroxidases, a mol\u00e9cula de porfirina serve tam\u00e9n como fonte de electr\u00f3ns. No transporte e detecci\u00f3n de gases diat\u00f3micos, o gas \u00fanese ao ferro h\u00e9mico. Durante a detecci\u00f3n de gases diat\u00f3micos, a uni\u00f3n do ligando gasoso ao ferro h\u00e9mico induce cambios conformacionais na prote\u00edna que o rodea.\nEspeculouse sobre que a funci\u00f3n evolutiva orixinal das hemoprote\u00ednas era a transferencia de electr\u00f3ns nas v\u00edas fotosint\u00e9ticas primitivas baseadas no xofre nos antigos microorganismos similares a cianobacterias, antes de que aparecese o ox\u00edxeno molecular.\nAs hemoprote\u00ednas atinguiron a s\u00faa notable diversidade funcional ao modificaren o ambiente que rodea ao macrociclo hemo dentro da matriz proteica. Por exemplo, a capacidade da hemoglobina de entregar de forma efectiva o ox\u00edxeno aos tecidos d\u00e9bese a residuos de amino\u00e1cidos espec\u00edficos localizados preto da mol\u00e9cula hemo. A hemoglobina \u00fanese ao ox\u00edxeno nos vasos sangu\u00edneos pulmonares, onde o pH \u00e9 alto e a pCO2 \u00e9 baixa, e lib\u00e9rao nos tecidos, onde a situaci\u00f3n \u00e9 a inversa. Este fen\u00f3meno co\u00f1\u00e9cese como efecto Bohr. O mecanismo molecular que subxace neste efecto \u00e9 a organizaci\u00f3n est\u00e9rica na cadea de globina ; un residuo de histidina, situado ao lado do grupo hemo, c\u00e1rgase positivamente a pH \u00e1cido (o que \u00e9 causado polo CO2 disolvido nos m\u00fasculos en funcionamento etc.), liberando estericamente o ox\u00edxeno do grupo hemo.\nTipos.\nPrincipais tipos de hemo.\nHai varios tipos de hemo bioloxicamente importantes, que se mostran na t\u00e1boa. Cons\u00faltense tam\u00e9n os artigos principais correspondentes.\nO tipo m\u00e1is com\u00fan \u00e9 o \"hemo B\"; outros tipos importantes son \"hemo A\" e \"hemo C\". Os hemos illados des\u00edgnanse xeralmente con letras mai\u00fasculas, mentres que os hemos unidos \u00e1s prote\u00ednas des\u00edgnanse con min\u00fasculas. O citocromo a ref\u00edrese a un hemo A en combinaci\u00f3n espec\u00edfica cunha prote\u00edna de membrana formando unha porci\u00f3n da citocromo c oxidase.\nOutros hemos.\nOs nomes dos citocromos normalmente (pero non sempre) indican o tipo de hemos que conte\u00f1en: o citocromo a cont\u00e9n hemo A, o citocromo c cont\u00e9n hemo C etc.\nO uso de mai\u00fasculas para designar os tipos de hemo.\nA pr\u00e1ctica de designar os tipos de hemo con mai\u00fasculas foi formaliado nunha nota a rodap\u00e9 nun traballo publicado por Puustinen e Wikstrom, onde se explicaba en que condici\u00f3ns deber\u00eda usarse a mai\u00fascula: \"preferimos o uso de mai\u00fasculas para describir a estrutura da hemo cando est\u00e1 illado. As min\u00fasculas poden usarse libremente para os citocromos e encimas e tam\u00e9n para describir grupos hemos concretos unidos a prote\u00ednas (por exemplo, os complexos do citocromo bc e do aa3, citocromo b5, hemo c1 do complexo bc1, hemo a3 do complexo aa3, etc.).\" Noutras palabras, o composto qu\u00edmico designar\u00edase con letra mai\u00fascula, pero os exemplos espec\u00edficos que forman parte de estruturas con min\u00fascula. As\u00ed, a citocromo oxidase, que ten dous hemos A (hemo a e hemo a3) na s\u00faa estrutura, cont\u00e9n dous moles de hemo A por mol de prote\u00edna. O citocromo bc1, cos hemos bH, bL e c1, cont\u00e9n hemo B e hemo C nunha proporci\u00f3n de 2:1. Esta pr\u00e1ctica parece que se orixinou nun traballo publicado por Caughey e York no cal o produto dun novo procedemento de illamento para o hemo do citocromo aa3 foi designado hemo A para diferencialo de preparaci\u00f3ns anteriores: \"O noso produto non \u00e9 id\u00e9ntico en todos os aspectos ao hemo a obtido en soluci\u00f3n por outros traballadores pola reduci\u00f3n do hemino a illado previamente (2). Por esta raz\u00f3n, designaremos o noso produto hemo A ata que as aparentes diferenzas poidan racionalizarse.\". Nunha publicaci\u00f3n posterior, o grupo de Caughey usou letras mai\u00fasculas para os hemos illados B e C e tam\u00e9n para o A.\nS\u00edntese.\nA s\u00edntese do hemo \u00e9 fundamentalmente a s\u00edntese do anel de porfir\u00ednico. Para m\u00e1is detalles desta s\u00edntese pode consultarse o artigo da porfirina. A ruta de s\u00edntese res\u00famese no gr\u00e1fico e implica reacci\u00f3ns mitocondriais e citos\u00f3licas, que te\u00f1en lugar principalmente no f\u00edgado.\nO proceso encim\u00e1tico que produce o hemo denom\u00ednase propiamente s\u00edntese de porfirinas, xa que todos os intermediatos son tetrapirroles que se clasifican quimicamente como porfirinas. O proceso est\u00e1 moi conservado nos seres vivos. Nos humanos, esta v\u00eda metab\u00f3lica serve case exclusivamente para formar hemo. Noutras especies, tam\u00e9n produce substancias similares como a cobalamina (vitamina B12).\nA v\u00eda in\u00edciase coa s\u00edntese de \u00e1cido delta-aminolevul\u00ednico (dALA ou \u03b4ALA) a partir do amino\u00e1cido glicina e de succinil-CoA a partir do ciclo do \u00e1cido c\u00edtrico (ciclo de Krebs). O encima limitante da velocidade da reacci\u00f3n \u00e9 a \"ALA sintase\", que est\u00e1 regulado negativamente pola concentraci\u00f3n de glicosa e hemo. Este mecanismo ten importancia terap\u00e9utica, xa que a administraci\u00f3n de \"hemo arxinato\" ou \"hematina\" e glicosa pode abortar ataques de porfiria intermitente aguda en pacientes con defectos metab\u00f3licos conx\u00e9nitos que afectan a este proceso, ao reducir a transcrici\u00f3n de ALA sintase.\nOs \u00f3rganos que est\u00e1n principalmente implicados na s\u00edntese do hemo son o f\u00edgado e a medula \u00f3sea, a\u00ednda que todas as c\u00e9lulas requiren hemo para funcionar axeitadamente. O hemo consid\u00e9rase como unha mol\u00e9cula intermediata no catabolismo da hemoglobina no metabolismo da bilirrubina.\nDegradaci\u00f3n.\nA degradaci\u00f3n empeza dentro dos macr\u00f3fagos do bazo, encargados de eliminar da circulaci\u00f3n os eritrocitos vellos ou danados.\nNo primeiro paso da degradaci\u00f3n o hemo conv\u00e9rtese en biliverdina pola acci\u00f3n do encima hemo oxixenase (HOXG). O NADPH util\u00edzase como axente redutor, o ox\u00edxeno molecular entra na reacci\u00f3n, prod\u00facese mon\u00f3xido de carbono (CO) e o ferro lib\u00e9rase da mol\u00e9cula como i\u00f3n f\u00e9rrico (Fe3+).\nAdemais, a degradaci\u00f3n do hemo parece ser unha resposta conservada evolutivamente ao estr\u00e9s oxidativo. Resumidamente, cando as c\u00e9lulas se expo\u00f1en a radicais libres, hai unha r\u00e1pida induci\u00f3n da expresi\u00f3n do isoencima hemo oxixenase-1 (Hmox1) que responde ao estr\u00e9s, que cataboliza o hemo (v\u00e9xase m\u00e1is abaixo). A raz\u00f3n pola cal as c\u00e9lulas deben incrementar expo\u00f1encialmente a s\u00faa capacidade de degradar o hemo en resposta ao estr\u00e9s oxidativo a\u00ednda non est\u00e1 clara, mais parece ser que \u00e9 parte dunha resposta citoprotectora que evita os efectos delet\u00e9reos do ferro h\u00e9mico.\nNa segunda reacci\u00f3n, a biliverdina conv\u00e9rtese en bilirrubina pola biliverdina redutase (BVR):\nA bilirrubina transp\u00f3rtase ao f\u00edgado unida a unha prote\u00edna (albumina s\u00e9rica), onde se conxuga con \u00e1cido glicur\u00f3nico para facerse m\u00e1is hidrosoluble. A reacci\u00f3n catal\u00edzaa o encima UDP-glicurosil transferase (UDPGUTF).\nEsta forma de bilirrubina excr\u00e9tase polo f\u00edgado na bile. As bacterias da flora intestinal desconxugan a bilirrubina diglicur\u00f3nido e converten a bilirrubina en urobilin\u00f3xeno. Parte do urobilin\u00f3xeno \u00e9 absorbido polas c\u00e9lulas intestinais e transportado aos riles e excretado coa urina (\u00e9 a urobilina, que \u00e9 o produto da oxidaci\u00f3n do urobilin\u00f3xeno responsable da cor amarelada da urina). O resto do urobilin\u00f3xeno viaxa polo tracto dixestivo e conv\u00e9rtese en estercobilin\u00f3xeno. Este ox\u00eddase a estercobilina, que se excreta e \u00e9 responsable da color das feces.\nHemo e sa\u00fade.\nNa homeostase, a reactividade do hemo est\u00e1 controlada pola s\u00faa inserci\u00f3n nos \"petos hemo\" (\"\u201cheme pockets\u201d\") das hemoprote\u00ednas. Por\u00e9n, no estr\u00e9s oxidativo, algunhas hemoprote\u00ednas, como a hemoglobina, poden liberar os seus grupos prost\u00e9ticos hemo. O hemo non unido a prote\u00ednas (libre) producido desta maneira \u00e9 moi citot\u00f3xico, moi probablemente debido ao \u00e1tomo de ferro que cont\u00e9n o seu anel de protoporfirina IX, que pode sufrir a qu\u00edmica de Fenton para catalizar sen restrici\u00f3ns a produci\u00f3n de radicais libres. Esta propiedade do hemo libre pode sensibilizar a diversos tipos de c\u00e9lulas para que sufran unha morte celular programada en resposta aos agonistas proinflamatorios. Este efecto delet\u00e9reo p\u00e9nsase que xoga un importante papel na patox\u00e9nese de certas doenzas inflamatorias como a malaria.\nXenes.\nOs seguintes xenes codifican mol\u00e9culas que forman parte da v\u00eda metab\u00f3lica de s\u00edntese do grupo hemo:"}
{"id": "230507", "revid": "23204", "url": "https://gl.wikipedia.org/wiki?curid=230507", "title": "Giovanni Spadolini", "text": "Giovanni Spadolini (nado o 21 de xu\u00f1o de 1925 e finado o 4 de agosto de 1994) foi un pol\u00edtico liberal italiano, membro do Partido Republicano Italiano. Desempe\u00f1ouse como Presidente do Consello de Ministros de Italia entre 1989 e 1990, o \u00faltimo Primeiro Ministro non pertencente ao Partido Dem\u00f3crata Cristi\u00e1n.\nEntre 1987 e 1994 foi o Presidente do Senado Italiano, logo da vitoria de Silvio Berlusconi, perdeu por un voto (159-158) a presidencia da c\u00e1mara dos deputados, sendo ga\u00f1ada por Carlo Scognamiglio Pasini.\nMorreu anos m\u00e1is tarde, o 4 de agosto de 1994."}
{"id": "230508", "revid": "1131", "url": "https://gl.wikipedia.org/wiki?curid=230508", "title": "Hotel Arts", "text": "O Hotel Arts \u00e9 un dos edificios m\u00e1is emblem\u00e1ticos da cidade de Barcelona, en Espa\u00f1a. Foi constru\u00eddo entre 1988 e 1992 na entrada do Port Ol\u00edmpic con motivo dos Xogos Ol\u00edmpicos de 1992, e preside aquela zona da cidade xunto coa veci\u00f1a Torre Mapfre, que ten a mesma altura.\nAmbos ra\u00f1aceos son, con 154 metros de altura, os m\u00e1is altos de Barcelona e de Catalu\u00f1a. O conxunto formado polas d\u00faas torres compl\u00e9tase coa monumental escultura Peix d'or (\"Peixe de ouro\") de Frank Gehry.\nCaracter\u00edsticas.\n\u00c9 unha torre de vidro de cores verdes e grises, de 44 plantas, rodeada dunha estrutura de ferro de cor branca, que foi dese\u00f1ada polo arquitecto Bruce Graham, propiedade de Deutsche Bank e sede dun luxoso hotel de cinco estrelas da cadea Ritz-Carlton, que abriu as s\u00faas portas en 1994. Integra tam\u00e9n 27 apartamentos de luxo, todos d\u00faplex, dunha, d\u00faas ou tres habitaci\u00f3ns, con coci\u00f1a e comedor, que ocupan as nove \u00faltimas plantas. Alg\u00fan dos apartamentos tam\u00e9n te\u00f1en terraza.\nNo \u00faltimo piso hai un restaurante que leva o coci\u00f1eiro Sergi Arola, antigo alumno de Ferran Adri\u00e0. No punto m\u00e1is alto da torre hai instalada unha c\u00e1mara de TV3."}
{"id": "230509", "revid": "1131", "url": "https://gl.wikipedia.org/wiki?curid=230509", "title": "Torre Mapfre", "text": "A Torre Mapfre \u00e9 un ra\u00f1aceos da cidade de Barcelona, propiedade da aseguradora Mapfre. \u00c9, xunto coa s\u00faa torre xemelga do Hotel Arts, o edificio m\u00e1is alto de Catalu\u00f1a e un dos m\u00e1is altos de Espa\u00f1a.\nSituaci\u00f3n.\nA torre Mapfre at\u00f3pase xunto \u00e1 praia e o Port Ol\u00edmpic de Barcelona, en primeira li\u00f1a de mar, no distrito de Sant Mart\u00ed. As torres forman parte da Vila Ol\u00edmpica del Poblenou, constru\u00edda con motivo dos Xogos Ol\u00edmpicos de Barcelona 1992.\nHistoria.\nAmbos os edificios foron constru\u00eddos en 1992 e convert\u00e9ronse as\u00ed nun dos emblemas da remodelaci\u00f3n urban\u00edstica da cidade motivada pola celebraci\u00f3n das Olimpiadas. O conxunto formado polas d\u00faas torres compl\u00e9tase coa monumental escultura Peix d'or (\"Peixe de ouro\") de Frank Gehry. A torre do Hotel Arts foi dese\u00f1ada polo grupo SOM. Detr\u00e1s \u00e1chanse os xard\u00edns de Atlanta, nos que destaca a cheminea de Can Folch, que queda como recordo do pasado industrial da zona, e un grupo de edificios en forma de elipse, obra do equipo de arquitectos Martorell, Bohigas, Mackay e Puigdom\u00e8nech, o complexo urbano do que forman parten as torres. Os arquitectos que dese\u00f1aron a Torre Mapfre son I\u00f1igo Ortiz e Enrique Le\u00f3n.\nEste ra\u00f1aceos chegou a ser o segundo m\u00e1is alto de Espa\u00f1a, logo da Torre Picasso de Madrid, ata que foi constru\u00eddo o Gran Hotel Bali, en Benidorm, que pasou a ser o m\u00e1is alto. Co paso dos anos foi perdendo m\u00e1is posici\u00f3ns, pero contin\u00faa sendo o m\u00e1is alto de Barcelona e Catalu\u00f1a.\nCaracter\u00edsticas.\nO edificio ten 40 plantas, mide 154 metros e \u00e9 visible desde toda a cidade. As fiestras do ra\u00f1aceos reflicten o chan, co que adquire o aspecto dun espello xigantesco. Na planta baixa at\u00f3pase un centro comercial. Como o seu propio nome indica, a torre est\u00e1 en gran parte ocupada polas oficinas de Mapfre, unha das maiores compa\u00f1\u00edas de seguros de Espa\u00f1a, a\u00ednda que tam\u00e9n alberga oficinas doutras empresas, entre outras: Madrid Leasing (Caja Madrid), URSSA Mondrag\u00f3n Corporaci\u00f3n Cooperativa, Flex Advertising S.L. (Flex Multimedia Group LTD), Oriol Bohigues, Necso, Uniland Cementera S.A, Cementos Portland Valderrivas, Condal Grues, Otis Espa\u00f1a / Zardoya Otis, Texsa S.A, Dorlet, Europerfil ou Oliver Wyman.\nNa s\u00faa azotea pos\u00fae un heliporto visible s\u00f3 desde o aire, e que \u00e9 para urxencias."}
{"id": "230510", "revid": "109216", "url": "https://gl.wikipedia.org/wiki?curid=230510", "title": "Hipoc\u00f3tilo", "text": "Na terminolox\u00eda bot\u00e1nica, o hipoc\u00f3tilo \u00e9 a parte do eixe caulinar do embri\u00f3n ou da pl\u00e1ntula dos ant\u00f3fitos que se encontra por debaixo da inserci\u00f3n dos cotiled\u00f3ns.\nEtimolox\u00eda.\nO termo \"hipoc\u00f3tilo\" \u00e9 a adaptaci\u00f3n do neoloxismo do lat\u00edn cient\u00edfico \"hypocotylus\", \u00e1 s\u00faa vez tirado do neoloxismo grego \u1f51\u03c0\u03bf\u03ba\u03bf\u03c4\u03c5\u03bb\u03ce\u03bd \"hypokotyl\u00f3n\", abreviatura de \u1f51\u03c0\u03bf\u03ba\u03bf\u03c4\u03c5\u03bb\u03b7\u03b4\u03ce\u03bd, de \u1f51\u03c0\u03cc, \"hypo\" \"por baixo de\", e \u03ba\u03bf\u03c4\u03c5\u03bb\u03b7\u03b4\u03ce\u03bd \"kotyl\u0113d\u014dn\", \"cotiled\u00f3n\".\nFormaci\u00f3n e evoluci\u00f3n.\nDicotiled\u00f3neas.\nNas plantas dicotiled\u00f3neas, cando se produce a embriox\u00e9nese, a medida que o embri\u00f3n medra durante a xerminaci\u00f3n, env\u00eda un gromo cara a abaixo, (a rad\u00edcula), que se converter\u00e1 na ra\u00edz primaria da planta ao penetrar no solo. \nTras a sa\u00edda da rad\u00edcula, o hipoc\u00f3tilo emerxe, cara a arriba, elevando o \u00e1pice da pl\u00e1ntula (e normalmente tam\u00e9n a envoltura da semente) sobre o nivel do solo, levando as follas embrionarias ou cotiled\u00f3ns e a pl\u00famula, que dar\u00e1 orixe \u00e1s primeiras follas verdadeiras.\nO hipoc\u00f3tilo \u00e9 o primeiro \u00f3rgano de expansi\u00f3n da pl\u00e1ntula, e desenv\u00f3lvese at\u00e9 formar o caule da planta.\nMonocotiled\u00f3neas.\nO desenvolvemento temper\u00e1n da pl\u00e1ntula das plantas monocotiled\u00f3neas, como os cerais e outras gram\u00edneas \u00e9 algo diferente. Unha estrutura chamada \"cole\u00f3ptilo\", esencialmente unha parte do cotiled\u00f3n, protexe o caule novo e a pl\u00famula en crecermento empuxa cara a arriba a trav\u00e9s do solo. Un \"mesoc\u00f3tilo\" \u2014que \u00e9 unha parte das plantas novas que se encontra entre a semente (que segue enterrada) e a pl\u00famula\u2014 est\u00e9ndese at\u00e9 a superficie do solo, onde se desenvolven ra\u00edces secundarias xusto debaixo da pl\u00famula. Logo pode non desenvolverse m\u00e1is a ra\u00edz principal. O mesoc\u00f3tilo consid\u00e9rase que \u00e9 parcialmente hipoc\u00f3tilo e parcialmente cotiled\u00f3n.\nNon todas as monocotiled\u00f3neas se desenvolven como as gram\u00edneas. A cebola, por exemplo, desenv\u00f3lvese de maneira similar \u00e1 primeira secuencia descrita anteriormente, a \"testa\" (cuberta) e o endospermo (\u00f3rgano de reserva de alimentos), empuxa cara a arriba estendendo o cotiled\u00f3n. M\u00e1is tarde, a primeira folla verdadeira crece desde o n\u00f3 entre a rad\u00edcula e o cotiled\u00f3n rompendo o cotiled\u00f3n que semella unha va\u00ed\u00f1a.\n\u00d3rganos de reserva.\nNalgunhas plantas, o hipoc\u00f3tilo medra como un \u00f3rgano de almacenamiento de alimentos (\u00f3rgano de reserva). Exemplos son os casos do ciclame, as \"Gloxinia\" ssp e o apio.\nNo ciclame, este \u00f3rgano de reserva \u00e9 un tub\u00e9rculo. Outros \u00f3rganos de reserva son os bulbos, rizomas, ra\u00edces tuberosas etc."}
{"id": "230512", "revid": "56817", "url": "https://gl.wikipedia.org/wiki?curid=230512", "title": "Yankee Hotel Foxtrot", "text": "Yankee Hotel Foxtrot \u00e9 un \u00e1lbum da banda estadounidense de rock alternativo Wilco, publicado o 23 de abril do 2002 a trav\u00e9s do selo Nonesuch Records. O disco completouse no ano 2001, pero Reprise Records, un selo do Warner Music Group, negouse a editalo. Wilco conseguiu os dereitos do traballo cando abandonou Reprise e no mes de setembro puxo o \u00e1lbum en \"streaming\" na s\u00faa p\u00e1xina web. Wilco asiou con Nonesuch Records (outro seo de Warner) en novembro, e o disco publicouse oficilmente en abril do ano seguinte.\nListaxe de canci\u00f3ns.\nTodas as letras por Jeff Tweedy; toda a m\u00fasica por Tweedy e Jay Bennett ag\u00e1s onde se indique."}
{"id": "230514", "revid": "1131", "url": "https://gl.wikipedia.org/wiki?curid=230514", "title": "Pla\u00e7a de les Gl\u00f2ries Catalanes", "text": " \nA Pla\u00e7a de les Gl\u00f2ries Catalanes (en galego: \"Praza das Glorias Catal\u00e1s\"), co\u00f1ecida como Pla\u00e7a de les Gl\u00f2ries ou simplemente Gl\u00f2ries, \u00e9 unha praza de Barcelona. Est\u00e1 situada entre os distritos barceloneses de L'Eixample e Sant Mart\u00ed.\nHistoria.\nInicialmente Ildefons Cerd\u00e0 dentro do seu plan concibiu a praza como un dos grandes centros de Barcelona, onde confl\u00faen tres dos eixes m\u00e1is importantes: a Avinguda Diagonal, a Gran Via de les Corts Catalanes e a Avinguda Meridiana.\nA ordenaci\u00f3n da actual praza corresponde a un proxecto executado entre 1990 e 1992, polos arquitectos Andreu Arriola, Gaspar Garc\u00eda, Joan Mas e Artur Juanmart\u00ed, co asesoramento do enxe\u00f1eiro aeron\u00e1utico Adolf Moncl\u00fas. A reforma significou unha mellora na rede viaria, creando uns viadutos, popularmente co\u00f1ecido como o \"tambor\", e deixando no interior espazo para un parque. No parque hai un conxunto escult\u00f3rico formado por doce lousas que cada unha evoca un momento glorioso da historia de Catalu\u00f1a.\n\u00c1 beira da praza est\u00e1n os Encants Vells (Mercado Fira de Bellcaire), desde 1928.\nActualmente est\u00e1 nun proceso de transformaci\u00f3n que acabar\u00e1 en 2014. A remodelaci\u00f3n total da praza implicar\u00e1 a urbanizaci\u00f3n dunha parcela a\u00ednda sen urbanizar onde haber\u00e1 un museo do dese\u00f1o de Barcelona (Disseny Hub Barcelona) e trasladaranse os Encants Vells. Actualmente desmontouse a cuberta lateral do tambor e pode verse o interior da praza, por onde provisionalmente pasar\u00e1 parte do tr\u00e1fico."}
{"id": "230515", "revid": "56817", "url": "https://gl.wikipedia.org/wiki?curid=230515", "title": "A Ghost Is Born", "text": "A Ghost Is Born \u00e9 o quinto \u00e1lbum da banda estadounidense de rock alternativo Wilco, publicado o 22 de xu\u00f1o do 2004 a trav\u00e9s do selo Nonesuch Records. Neste disco o seu vocalista Jeff Tweedy aaparece como guitarra principal m\u00e1is que en traballos anteriores. A anda puxo \"A Ghost Is Born\" en \"streaming\" de xeito gratu\u00edto.\nListaxe de canci\u00f3ns.\nTodos os temas por Jeff Tweedy ag\u00e1s onde se indique."}
{"id": "230516", "revid": "1131", "url": "https://gl.wikipedia.org/wiki?curid=230516", "title": "Mar Regueras", "text": "Mar Regueras, nada en Barcelona o 11 de abril de 1970, \u00e9 unha actriz catal\u00e1.\nTraxectoria.\n\u00c9 Licenciada no Instituto do Teatro de Barcelona, ten estudos cinematogr\u00e1ficos con Francisco Pino. Tam\u00e9n se formou no Institut Superior de Dansa de Barcelona (cl\u00e1sica, contempor\u00e1nea, jazz..) e \u00e9 adestradora Nacional de Ximnasia R\u00edtmica. E \u00e9 doma cl\u00e1sica no Centro de Adestramento V\u00edctor \u00c1lvarez.\nParticipou en varios programas de TVE, como \"El Grand Prix del verano\", \"M\u00fasica s\u00ed\" ou \"El sem\u00e1foro\", tam\u00e9n nalg\u00fans programas da televisi\u00f3n auton\u00f3mica catal\u00e1 TV3.\nIniciada no teatro, a s\u00faa primeira incursi\u00f3n como actriz en televisi\u00f3n foi cun papel recorrente na serie \"El comisario\", de Telecinco. En cine debutou con \"Mi casa es tu casa\".\nConseguiu unha candidatura na XVII edici\u00f3n dos Premios Goya, como Mellor actriz de repartimento polo seu papel na pel\u00edcula \"Rencor\".\nTivo unha relaci\u00f3n con Toni Cant\u00f3 da cal naceu a s\u00faa filla, Violeta, o 1 de novembro de 2006."}
{"id": "230517", "revid": "85894", "url": "https://gl.wikipedia.org/wiki?curid=230517", "title": "Eliseo Ruiz de Cort\u00e1zar", "text": "Eliseo Ruiz de Cort\u00e1zar, m\u00e1is co\u00f1ecido como Cuco, nado en Ferrol o 8 de marzo de 1931 e finado na mesma cidade o 23 de abril de 1978, foi un crego pr\u00f3ximo ao movemento obreiro.\nTraxectoria.\nEstudou a carreira de perito mercantil e comezou a traballar na empresa da s\u00faa familia no porto de Ferrol. Posteriormente licenciouse en Filosof\u00eda e Teolox\u00eda na Universidade Pontificia de Salamanca . Ordenouse sacerdote o 15 de xullo de 1962 e volveu a Ferrol, onde exerceu en Santa Marta de Ortigueira e na concatedral de San Xiao de Ferrol.\nEn 1970 trasladouse a Madrid, onde se fixo cargo da Conseller\u00eda Nacional da JOC, e regresou a Galicia en 1974. Exerceu principalmente en San Xiao, que era a s\u00faa parroquia natal e en San P\u00edo X de Caranza, ata a s\u00faa morte por unha doenza hep\u00e1tica o 23 de abril de 1978, aos 47 anos de idade."}
{"id": "230518", "revid": "23204", "url": "https://gl.wikipedia.org/wiki?curid=230518", "title": "Geoffrey Ernest Richard Lloyd", "text": "Geoffrey Ernest Richard Lloyd, citado moitas veces como Geoffrey Lloyd ou G. E. R. Lloyd, nado o 25 de xaneiro de 1933 en Londres, \u00e9 un historiador da Ciencia Antiga e da Medicina, profesor em\u00e9rito da Universidade de Cambridge e investigador no \"Needham Research Institute\" de Cambridge, Reino Unido. e tam\u00e9n un comparatista da cultura occidental coa chinesa.\nTraxectoria.\nSeus pais eran, ambos os dous, m\u00e9dicos. Un irm\u00e1n seu \u00eda ser tam\u00e9n m\u00e9dico. Geoffrey Lloyd pensou seguir tam\u00e9n esa senda familiar que, en todo caso, a\u00ednda que non o fixo, interesoulle sobre todo historicamente.\nGrazas ao empe\u00f1o familiar, Geoffrey formouse en diferentes centros, obtivo unha bolsa de estudos para Charterhouse, onde destacou en matem\u00e1ticas, e aprendeu de forma autodidacta o italiano.\nEntre 1954 e 1955 pasou un ano en Atenas, onde chegou a dominar o instrumento bouzouki, \u00e1 parte de aprender grego moderno. Chamado para o servizo militar en 1958, envi\u00e1rono a Chipre durante a insurxencia do EOKA. Nada sab\u00edan os militares de que falara grego, o que produciu unha sorpresa.\nA an\u00e1lise de textos da antiga filosof\u00eda grega foi o seu obxectivo, pero f\u00edxoo cunha mirada moi orixinal, pois xa ti\u00f1a interese pola antropolox\u00eda. Os estudos de doutoramento realizounos baixo a direcci\u00f3n de Geoffrey Kirk, centr\u00e1ndose nos padr\u00f3ns de polaridade e analox\u00eda no pensamento grego; a s\u00faa tese, despois de revisada, apareceu en 1966.\nAo seu regreso a Cambridge en 1960, por influencia de Edmund Leach estudou profundamente o novo enfoque da antropolox\u00eda estrutural, grazas \u00e1 obra dunha figura xa destacada, Claude L\u00e9vi-Strauss. En 1965, grazas ao apoio de Moses Finley, foi nomeado profesor axudante.\nDespois dunha visita a China para impartir clases durante o ano 1987, Lloyd dirixiu os seus estudos cara ao chin\u00e9s cl\u00e1sico. Isto subministroulle unha ampla visi\u00f3n comparativa nos seus traballos m\u00e1is recentes. Seguindo a estela dos estudos do sin\u00f3logo Joseph Needham analizou como as distintas culturas pol\u00edticas da antiga China e Grecia influ\u00edron nas diferentes formas do discurso cient\u00edfico destas culturas.\nDesempe\u00f1ou diversos cargos nas facultades do King\u2019s College e, posteriormente, do Darwin College. Mant\u00e9n cargos de responsabilidade no \"Needham Research Institute\", centro de estudos da cultura chinesa.\nEn 1997 conced\u00e9uselle o t\u00edtulo de \"Sir\" en reco\u00f1ecemento \u00e1 s\u00faa contribuci\u00f3n ao estudo da historia do pensamento.\nActualmente vive gran parte do ano na s\u00faa residencia en Espa\u00f1a, onde se dedica \u00e1 escritura."}
{"id": "230519", "revid": "22795", "url": "https://gl.wikipedia.org/wiki?curid=230519", "title": "Geoffrey Lloyd", "text": ""}
{"id": "230520", "revid": "22795", "url": "https://gl.wikipedia.org/wiki?curid=230520", "title": "G. E. R. Lloyd", "text": ""}
{"id": "230521", "revid": "54334", "url": "https://gl.wikipedia.org/wiki?curid=230521", "title": "Kosmos 1026", "text": "Kosmos 1026 (\u041a\u043e\u0441\u043c\u043e\u0441 1026 en ruso), tam\u00e9n denominado Energia 2 ou Energiya 2, foi un sat\u00e9lite artificial sovi\u00e9tico lanzado o 2 de xullo de 1978 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nKosmos 1026 foi o segundo membro (de dous, sendo o outro o Interkosmos 6) da serie de sat\u00e9lites \"Energiya\", adicado \u00f3 estudo da magnetosfera e a atmosfera superior terrestre e dos raios c\u00f3smicos e os meteoroides no espazo pr\u00f3ximo \u00e1 Terra.\nFoi inxectado nunha \u00f3rbita inicial de 261\u00a0km de apoxeo e 209\u00a0km de perixeo, cunha inclinaci\u00f3n orbital de 51,8 graos e un per\u00edodo de 89,0 minutos. Reentrou na atmosfera de maneira controlada o 6 de xullo de 1978.\nO dese\u00f1o do sat\u00e9lite estaba baseado no das c\u00e1psulas Vostok e regresou \u00e1 Terra tras catro d\u00edas de misi\u00f3n, devolvendo sans e salvos alg\u00fans instrumentos e rexistros para o seu estudo."}
{"id": "230522", "revid": "4817", "url": "https://gl.wikipedia.org/wiki?curid=230522", "title": "Cosmos 1026", "text": ""}
{"id": "230523", "revid": "85894", "url": "https://gl.wikipedia.org/wiki?curid=230523", "title": "Barrio, Pardavedra, A Bola", "text": "Barrio \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a tres habitantes (un home e d\u00faas mulleres), a mesma cantidade ca en 2010."}
{"id": "230524", "revid": "85894", "url": "https://gl.wikipedia.org/wiki?curid=230524", "title": "Casanova, Pardavedra, A Bola", "text": "Casanova \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 23 habitantes no ano 2011 segundo datos do INE e do IGE, dos cales 13 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 24 habitantes (14 homes e 10 mulleres)."}
{"id": "230525", "revid": "85894", "url": "https://gl.wikipedia.org/wiki?curid=230525", "title": "Fondo de Vila, Pardavedra, A Bola", "text": "Fondo de Vila \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 6 habitantes no ano 2011 segundo datos do INE e do IGE, dos cales 4 eran homes e 2 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 7 habitantes (4 homes e 3 mulleres)."}
{"id": "230526", "revid": "89787", "url": "https://gl.wikipedia.org/wiki?curid=230526", "title": "Pardavedra, Pardavedra, A Bola", "text": "Pardavedra \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 24 habitantes no ano 2011 segundo datos do INE e do IGE, dos cales 14 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 25 habitantes (14 homes e 11 mulleres)."}
{"id": "230527", "revid": "1131", "url": "https://gl.wikipedia.org/wiki?curid=230527", "title": "O Pazo, Pardavedra, A Bola", "text": "O Pazo \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 11 habitantes no ano 2011 segundo datos do INE e do IGE, dos cales 7 eran homes e 4 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 11 habitantes (6 homes e 5 mulleres)."}
{"id": "230528", "revid": "85894", "url": "https://gl.wikipedia.org/wiki?curid=230528", "title": "O Ra\u00f1adoiro, Pardavedra, A Bola", "text": "O Ra\u00f1adoiro \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a sete habitantes (un home e seis mulleres), unha muller menos ca en 2010."}
{"id": "230529", "revid": "85894", "url": "https://gl.wikipedia.org/wiki?curid=230529", "title": "Rubi\u00e1s, Pardavedra, A Bola", "text": "Rubi\u00e1s \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a 36 habitantes (19 homes e 17 mulleres), dous m\u00e1is ca en 2010 (17 homes e 17 mulleres)."}
{"id": "230530", "revid": "89787", "url": "https://gl.wikipedia.org/wiki?curid=230530", "title": "Vilar, Pardavedra, A Bola", "text": "Vilar \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 21 habitantes no ano 2011 segundo datos do INE e do IGE, dos cales 11 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 26 habitantes (13 homes e 13 mulleres)."}
{"id": "230531", "revid": "85894", "url": "https://gl.wikipedia.org/wiki?curid=230531", "title": "Ponte Rubi\u00e1s, Pardavedra, A Bola", "text": "Ponte Rubi\u00e1s \u00e9 un lugar da parroquia de Pardavedra no concello ourens\u00e1n da Bola na comarca da Terra de Celanova. Ti\u00f1a 7 habitantes no ano 2011 segundo datos do INE e do IGE, dos cales 4 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 8 habitantes (4 homes e 4 mulleres)."}
{"id": "230532", "revid": "23204", "url": "https://gl.wikipedia.org/wiki?curid=230532", "title": "Ana Drago", "text": "Ana Isabel Drago Lobato, nada en Vila Real de Santo Ant\u00f3nio o 28 de agosto de 1975, \u00e9 unha soci\u00f3loga e pol\u00edtica portuguesa.\nTraxectoria.\nFormouse na Universidade de Co\u00edmbra. De estudante, colaborou en diversas actividades asociativas da Asociaci\u00f3n Acad\u00e9mica de Coimbra, onde foi xornalista do Jornal Universit\u00e1rio e da R\u00e1dio Universidade de Co\u00edmbra.\n\u00c9 Deputada na Assembleia da Rep\u00fablica electa polo Bloco de Esquerda.\nFoi coautora do programa televisivo \"Conversa Privada\" xuntamente con Daniel Sampaio."}
{"id": "230533", "revid": "6502715", "url": "https://gl.wikipedia.org/wiki?curid=230533", "title": "Alexis Tsipras", "text": "Alexis Tsipras (en grego \u0391\u03bb\u03ad\u03be\u03b7\u03c2 \u03a4\u03c3\u03af\u03c0\u03c1\u03b1\u03c2), nado en Atenas o 28 de xullo de 1974, \u00e9 un pol\u00edtico grego e membro do seu Parlamento, l\u00edder da Coalici\u00f3n da Esquerda Radical (SYRIZA) e presidente de Synaspismos (SYN), partido pol\u00edtico que forma parte de dita coalici\u00f3n. Tras o seu grupo SYRIZA ga\u00f1ar as elecci\u00f3ns gregas do 25 de xaneiro do 2015 e logo de pactar coa formaci\u00f3n ANEL converteuse en primeiro ministro do pa\u00eds heleno, ata a convocatoria de elecci\u00f3ns anticipadas o 27 de agosto de 2015.\nTraxectoria.\nEstudou enxe\u00f1ar\u00eda civil na Universidade T\u00e9cnica Nacional de Atenas. Tras diplomarse en 2000, iniciou uns estudos sobre planificaci\u00f3n territorial no marco dun programa interdepartamental da s\u00faa universidade, como tam\u00e9n empezou a traballar como enxe\u00f1eiro civil no sector da construci\u00f3n.\nAfiliouse \u00e1s Xuventudes Comunistas a finais dos anos 80. A comezos dos anos 90, mentres era alumno no Liceo de Ambelokipi, foi moi activo politicamente na rebeli\u00f3n dos alumnos de instituto contra unha lei controvertida do Ministro de Educaci\u00f3n e Asuntos Relixiosos daquela \u00e9poca, Vasilis Kontogiannopoulos. Converteuse rapidamente en membro influente do movemento contestatario tras a s\u00faa participaci\u00f3n nunha entrevista en televisi\u00f3n coa xornalista Anna Panagiotarea.\nComo estudante da Universidade uniuse \u00e1s filas do movemento de renovaci\u00f3n da esquerda e foi membro do Consello Executivo da Uni\u00f3n da Facultade de Enxe\u00f1ar\u00eda Civil de Atenas e tam\u00e9n foi representante dos estudantes no Claustro Universitario. Foi elixido membro do Consello Central da Uni\u00f3n Nacional de Estudantes de Grecia (EFEE) durante o per\u00edodo 1995-1997.\nEn 1999 foi elixido secretario da Xuventude de Synaspismos, cargo que ocupou at\u00e9 o 3\u00ba congreso da organizaci\u00f3n en marzo de 2003. Como secretario das Xuventudes de Synaspismos tomou parte activa no proceso de creaci\u00f3n do Foro Social Grego e asistiu a todas as marchas e protestas internacionais contra a globalizaci\u00f3n neoliberal. No 4\u00ba congreso de Synaspismos en decembro de 2004, foi elixido membro do comit\u00e9 central do partido pol\u00edtico, onde foi responsable das cuesti\u00f3ns de educaci\u00f3n e xuventude.\nNas elecci\u00f3ns de 2006 foi candidato a alcalde de Atenas, co apoio de Synaspismos e as forzas aliadas de SYRIZA. Encabezou a lista \"\u0391\u03bd\u03bf\u03b9\u03c7\u03c4\u03ae \u03a0\u03cc\u03bb\u03b7\" (Cidade Aberta), quedando terceiro despois dos candidatos de Nova Democracia e PASOK cun apoio do 10,5% e catro concelleiros. Foi elixido para o cargo de presidente de Synaspismos durante o 5\u00ba Congreso do Partido en febreiro de 2008. Foi elixido membro do Parlamento nas elecci\u00f3ns nacionais en 2009 e desde ent\u00f3n dirixiu o grupo parlamentario SYRIZA."}
{"id": "230537", "revid": "75439", "url": "https://gl.wikipedia.org/wiki?curid=230537", "title": "Jean-Luc M\u00e9lenchon", "text": "Jean-Luc M\u00e9lenchon, nado en T\u00e1nxer o 19 de agosto de 1951, \u00e9 un pol\u00edtico franc\u00e9s, eurodeputado e co-presidente do Partido de Esquerda. Electo local de Massy e logo do departamento de Essonne a partir de 1983, foi elixido senador de Essonne en 1986 e reelixido en 1995 e 2004. Foi despois elixido eurodeputado na Circunscrici\u00f3n do Suroeste de Par\u00eds en 2009, baixo a bandexa da Fronte de Esquerda, que comprende o Partido Comunista Franc\u00e9s, o Partido de Esquerda e Esquerda Unitaria.\nJean-Luc M\u00e9lenchon foi ministro de Ensinanza profesional de 2000 at\u00e9 o 2002, baixo o goberno de cohabitaci\u00f3n do primeiro ministro socialista Lionel Jospin. No Partido socialista, formou parte da ala esquerda, at\u00e9 que no Congreso de Reims de novembro de 2008, decide deixar o partido para crear o Partido de Esquerda. Foi presidente da oficina nacional do Partido de Esquerda, sendo actualmente o co-presidente, con Martine Billard. O 21 de xaneiro de 2011, oficializa a s\u00faa candidatura nas elecci\u00f3ns presidenciais de Francia de 2012 como candidato da Fronte de Esquerda."}
{"id": "230538", "revid": "89787", "url": "https://gl.wikipedia.org/wiki?curid=230538", "title": "Fronte de Esquerda", "text": "A Fronte de Esquerda (en franc\u00e9s Front de gauche) \u00e9 unha coalici\u00f3n pol\u00edtica francesa de esquerdas entre o Partido Comunista Franc\u00e9s e o Partido de Esquerda, entre outros. Creada inicialmente de cara \u00e1s elecci\u00f3ns europeas de 2009, mant\u00edvose para as rexionais de 2010 e as presidenciais de 2012, nas que o seu candidato foi Jean-Luc M\u00e9lenchon.\nConformaci\u00f3n.\nNas elecci\u00f3ns presidenciais de Francia de 2012 estivo conformado por: "}
{"id": "230539", "revid": "23204", "url": "https://gl.wikipedia.org/wiki?curid=230539", "title": "Casal de Fe\u00e1s, Podentes, A Bola", "text": "Casal de Fe\u00e1s \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Ti\u00f1a 42 habitantes no ano 2011 segundo datos do INE e do IGE, dos cales 21 eran homes e 21 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 42 habitantes (23 homes e 19 mulleres).\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia ."}
{"id": "230540", "revid": "1131", "url": "https://gl.wikipedia.org/wiki?curid=230540", "title": "Ox\u00e9n, Podentes, A Bola", "text": "Ox\u00e9n \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Segundo o INE e do IGE en 2011 ti\u00f1a 18 habitantes (oito homes e dez mulleres), tres m\u00e1is ca en 2010 (6 homes e 9 mulleres).\nEst\u00e1 situado a car\u00f3n de Ox\u00e9n (Ol\u00e1s de Vilari\u00f1o, A Merca)."}
{"id": "230541", "revid": "85894", "url": "https://gl.wikipedia.org/wiki?curid=230541", "title": "Podentes, Podentes, A Bola", "text": "Podentes \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Segundo o INE e do IGE en 2011 ti\u00f1a 82 habitantes (37 homes e 45 mulleres), tres menos ca en 2010 (37 homes e 48 mulleres)."}
{"id": "230542", "revid": "89787", "url": "https://gl.wikipedia.org/wiki?curid=230542", "title": "Podenti\u00f1os, Podentes, A Bola", "text": "Podenti\u00f1os \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Ti\u00f1a 15 habitantes no ano 2011 segundo datos do INE e do IGE, dos cales 8 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 16 habitantes (8 homes e 8 mulleres)."}
{"id": "230543", "revid": "1131", "url": "https://gl.wikipedia.org/wiki?curid=230543", "title": "O Prado, Podentes, A Bola", "text": "O Prado \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Ti\u00f1a 20 habitantes no ano 2011 segundo datos do INE e do IGE, dos cales 10 eran homes e 10 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 20 habitantes (10 homes e 10 mulleres)."}
{"id": "230544", "revid": "85894", "url": "https://gl.wikipedia.org/wiki?curid=230544", "title": "Vilaverde, Podentes, A Bola", "text": "Vilaverde \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Ti\u00f1a 16 habitantes no ano 2011 segundo datos do INE e do IGE, dos cales 8 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 17 habitantes (9 homes e 8 mulleres)."}
{"id": "230545", "revid": "89787", "url": "https://gl.wikipedia.org/wiki?curid=230545", "title": "Xaime Subiela", "text": "Xaime Subiela, nado en Chantada o 6 de xullo de 1969, \u00e9 un politic\u00f3logo galego.\nTraxectoria.\nLicenciado en Ciencias Pol\u00edticas e da Administraci\u00f3n pola Universidade de Santiago de Compostela (1996). En 1999 fundou a empresa-cooperativa Cidadan\u00eda, Rede de Aplicaci\u00f3ns Sociais. Traballou como investigador social e consultor p\u00fablico en temas relacionados coa participaci\u00f3n cidad\u00e1, planificaci\u00f3n estrat\u00e9xica, normalizaci\u00f3n ling\u00fc\u00edstica, desenvolvemento sustentable e cultura. Foi Vicedecano do Colexio de politic\u00f3logos/as e soci\u00f3logos/as de Galicia. \u00c9 colaborador da Radio Galega e da revista \"Tempos Novos\". Foi Premio Ram\u00f3n Pi\u00f1eiro de Ensaio 2012 coa obra \"Para que nos serve Galiza?\"."}
{"id": "230546", "revid": "85894", "url": "https://gl.wikipedia.org/wiki?curid=230546", "title": "Fru\u00edme, Podentes, A Bola", "text": "Fru\u00edme \u00e9 un lugar da parroquia de Podentes no concello ourens\u00e1n da Bola na comarca da Terra de Celanova. Ti\u00f1a 17 habitantes no ano 2011 segundo datos do INE e do IGE, dos cales 7 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 18 habitantes (8 homes e 10 mulleres)."}
{"id": "230547", "revid": "1131", "url": "https://gl.wikipedia.org/wiki?curid=230547", "title": "O Campo, Sorga, A Bola", "text": "O Campo \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 31 habitantes no ano 2011 segundo datos do INE e do IGE, dos cales 12 eran homes e 19 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 30 habitantes (11 homes e 19 mulleres)."}
{"id": "230548", "revid": "89787", "url": "https://gl.wikipedia.org/wiki?curid=230548", "title": "Fechas, Sorga, A Bola", "text": "Fechas \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 5 habitantes no ano 2011 segundo datos do INE e do IGE, dos cales 2 eran homes e 3 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 5 habitantes (2 homes e 3 mulleres)."}
{"id": "230549", "revid": "85894", "url": "https://gl.wikipedia.org/wiki?curid=230549", "title": "Fondo de Vila, Sorga, A Bola", "text": "Fondo de Vila \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 15 habitantes no ano 2011 segundo datos do INE e do IGE, dos cales 6 eran homes e 9 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 20 habitantes (8 homes e 12 mulleres)."}
{"id": "230550", "revid": "85894", "url": "https://gl.wikipedia.org/wiki?curid=230550", "title": "As Mamoelas, Sorga, A Bola", "text": "As Mamoelas \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Segundo o INE e o IGE en 2011 ti\u00f1a 19 habitantes (dez homes e nove mulleres), dous m\u00e1is ca en 2010 (9 homes e 8 mulleres)."}
{"id": "230551", "revid": "85894", "url": "https://gl.wikipedia.org/wiki?curid=230551", "title": "O Outeiro, Sorga, A Bola", "text": "O Outeiro \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 4 habitantes no ano 2011 segundo datos do INE e do IGE, dos cales 2 eran homes e 2 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 4 habitantes (2 homes e 2 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "230552", "revid": "1131", "url": "https://gl.wikipedia.org/wiki?curid=230552", "title": "O Pazo, Sorga, A Bola", "text": "O Pazo \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 10 habitantes (3 homes e 7 mulleres)."}
{"id": "230553", "revid": "85894", "url": "https://gl.wikipedia.org/wiki?curid=230553", "title": "Pegari\u00f1a, Sorga, A Bola", "text": "Pegari\u00f1a \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 27 habitantes no ano 2011 segundo datos do INE e do IGE, dos cales 13 eran homes e 14 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 24 habitantes (11 homes e 13 mulleres)."}
{"id": "230554", "revid": "89787", "url": "https://gl.wikipedia.org/wiki?curid=230554", "title": "Pousa, Sorga, A Bola", "text": "Pousa \u00e9 un lugar da parroquia de Sorga no concello ourens\u00e1n da Bola na comarca da Terra de Celanova. Ti\u00f1a 10 habitantes no ano 2011 segundo datos do INE e do IGE, dos cales 3 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 12 habitantes (4 homes e 8 mulleres)."}
{"id": "230555", "revid": "85894", "url": "https://gl.wikipedia.org/wiki?curid=230555", "title": "Alvar\u00edn, Soutomel, A Bola", "text": "Alvar\u00edn \u00e9 un lugar da parroquia de Soutomel no concello ourens\u00e1n da Bola na comarca da Terra de Celanova. Ti\u00f1a 41 habitantes no ano 2011 segundo datos do INE e do IGE, dos cales 19 eran homes e 22 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 45 habitantes (21 homes e 24 mulleres)."}
{"id": "230556", "revid": "85894", "url": "https://gl.wikipedia.org/wiki?curid=230556", "title": "Barreal, Soutomel, A Bola", "text": "Barreal \u00e9 un lugar da parroquia de Soutomel no concello ourens\u00e1n da Bola na comarca da Terra de Celanova. Ti\u00f1a 43 habitantes no ano 2011 segundo datos do INE e do IGE, dos cales 18 eran homes e 25 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 44 habitantes (19 homes e 25 mulleres)."}
{"id": "230557", "revid": "1131", "url": "https://gl.wikipedia.org/wiki?curid=230557", "title": "O Campo, Soutomel, A Bola", "text": "O Campo \u00e9 un lugar da parroquia de Soutomel no concello ourens\u00e1n da Bola na comarca da Terra de Celanova. Ti\u00f1a 16 habitantes no ano 2011 segundo datos do INE e do IGE, dos cales 10 eran homes e 6 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 19 habitantes (11 homes e 8 mulleres)."}
{"id": "230558", "revid": "85894", "url": "https://gl.wikipedia.org/wiki?curid=230558", "title": "Fontes, Soutomel, A Bola", "text": "Fontes \u00e9 un lugar da parroquia de Soutomel no concello ourens\u00e1n da Bola na comarca da Terra de Celanova. Ti\u00f1a 34 habitantes no ano 2011 segundo datos do INE e do IGE, dos cales 20 eran homes e 14 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 40 habitantes (23 homes e 17 mulleres)."}
{"id": "230559", "revid": "89787", "url": "https://gl.wikipedia.org/wiki?curid=230559", "title": "Soutomel, Soutomel, A Bola", "text": "Soutomel \u00e9 un lugar da parroquia de Soutomel no concello ourens\u00e1n da Bola na comarca da Terra de Celanova. Ti\u00f1a 13 habitantes no ano 2011 segundo datos do INE e do IGE, dos cales 6 eran homes e 7 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 13 habitantes (6 homes e 7 mulleres)."}
{"id": "230560", "revid": "39164", "url": "https://gl.wikipedia.org/wiki?curid=230560", "title": "Eliseo Ruiz", "text": ""}
{"id": "230561", "revid": "92340", "url": "https://gl.wikipedia.org/wiki?curid=230561", "title": "Eichiro Oda", "text": "Eichiro Oda (\u5c3e\u7530 \u6804\u4e00\u90ce, \"Oda Eiichir\u014d\"), nado o 1 de xaneiro de 1975 na prefectura de Kumamoto no Xap\u00f3n, \u00e9 debuxante de manga, co\u00f1ecido por ser o creador de \"One Piece\", que \u00e9 a serie manga m\u00e1is vendida de todos os tempos.\nTraxectoria.\nCando era neno, Oda inpirouse nos traballos de Akira Toriyama e aspiraba a ser un debuxante de manga. Ademais, o seu interese polos piratas v\u00e9nlle da c\u00e9lebre serie Vickie, o viquingo.\nAo cumprir dezasete anos, Oda presentou o seu primeiro traballo, \"Wanted!\", e ga\u00f1ou varios premios, inclu\u00edndo o segundo posto no concurso Tezuka Award. Isto introduciuno na revista Weekly Shonen Jump, empezando a traballar como asistente de Shinobu Kaitani na serie \"Suizan Police Gang\", para logo estar nas \"Jungle King Tar-chan\" e \"Mizu no Tomodachi Kappaman', de Masaya Tokuhiro, o que lle influenciou bastante no seu estilo art\u00edstico.\nCon dezanove anos ga\u00f1ou o premio Hop Step Award for New Artists. Nestes tempos, debuxou d\u00faas historias curtas de piratas, chamadas \"Romance Dawn\" que foron publicadas entre os anos 1996 e 1997. \"Romance Dawn\" presentaba a historia de Monkey. D Ruffy, que se hab\u00eda converter despois no protagonista de One Piece. Esta apareceu no ano 1997 por vez primeira na Weekly Shonen Jump, e axi\u00f1a acadou sona por todo o Xap\u00f3n. A s\u00faa meirande influencia \u00e9 Akira Toriyama, creador de Dragon Ball e de O doutor Slump e Arale. \nPopularidade.\nNo ano 2008, nunha enquisa da empresa Oricon, Oda foi elixido como o quinto debuxante de manga favorito do Xap\u00f3n, compartindo posto con Yoshichiro Togashi, creador de \"YuYu Hakusho\" e \"Hunter \u00d7 Hunter\"."}
{"id": "230562", "revid": "89787", "url": "https://gl.wikipedia.org/wiki?curid=230562", "title": "Manuel Garc\u00eda Maceira", "text": "Manuel Garc\u00eda Maceira, nado en Tui o 21 de decembro de 1816, foi un pol\u00edtico galego.\nTraxectoria.\nFoi Colexial de Fonseca en Compostela. Doutorouse en Teolox\u00eda na Universidade de Salamanca e acadou as c\u00e1tedras de lingua hebrea nas Universidades de Salamanca e Madrid.\nRetornou a Tui para facerse cargo das industrias familiares, principalmente a sociedade Andr\u00e9s Maceira Hermanos, que abrangu\u00eda cambio e bolsa, f\u00e1bricas de serrar madeira, de curtidos, de lencer\u00eda, transporte de vapores polo r\u00edo, obras p\u00fablicas etc.\nFoi deputado conservador polo distrito de Tui nas lexislaturas 1853-1854, 1857-1858 e 1858-1863. Nas elecci\u00f3ns xerais de 1858 enfrontouse a Jos\u00e9 Fern\u00e1ndez de la Hoz, que fora ministro de Graza e Xustiza, e foi derrotado, se ben as elecci\u00f3ns foron anuladas polas m\u00faltiples irregularidades realizadas por ambos os candidatos."}
{"id": "230563", "revid": "5312", "url": "https://gl.wikipedia.org/wiki?curid=230563", "title": "Partido Africano da Independencia", "text": "O Partido Africano da Independencia (PAI, en franc\u00e9s \"Parti Africain de l'Ind\u00e9pendance\") foi un partido comunista da \u00c1frica Occidental Francesa fundado en Thi\u00e8s (Senegal) en 1957, m\u00e1is tarde ao acceder os diversos pa\u00edses da AOF \u00e1 independencia o PAI disolveuse e as secci\u00f3ns territoriais do PAI convert\u00e9ronse en partidos independentes. Foi o primeiro partido da AOF en demandar inequivocamente a independencia de Francia.. No Senegal o PAI prohibiuse o 1 de agosto de 1960."}
{"id": "230565", "revid": "27155", "url": "https://gl.wikipedia.org/wiki?curid=230565", "title": "Hemo A", "text": "O hemo A \u00e9 un complexo de coordinaci\u00f3n de tipo hemo, que consta dun ligando macroc\u00edclico chamado porfirina, quelado a un i\u00f3n ferro. O hemo A \u00e9 unha biomol\u00e9cula producida por moitos organismos. Est\u00e1 presente, por exemplo, na citocromo c oxidase. Os detalles dos substitu\u00edtes colgados do anel difer\u00e9nciano doutros hemos.\nRelaci\u00f3n con outros hemos.\nO hemo A difire do hemo B en que o grupo metilo que ten este \u00faltimo unido ao anel na posici\u00f3n 8 est\u00e1 oxidado a grupo formilo no hemo A, e en que ten un grupo hidroxietilfarnesil (unha cadea isoprenoide) unida \u00e1 cadea lateral vinilo na posici\u00f3n 2 do anel do tetrapirrol. O hemo A par\u00e9cese ao hemo O en que ten igual ca el esta adici\u00f3n farnesilo na posici\u00f3n 2, pero o hemo O carece do grupo formilo en posici\u00f3n 8 (conserva o metilo). A estrutura correcta do hemo A, baseada en experimentos de Resonancia Magn\u00e9tica nuclear (NMR) e IR da forma reducida, con Fe(II), do hemo, foi publicada en 1975.\nHistoria.\nO hemo A foi illado por primeira vez polo bioqu\u00edmico alem\u00e1n Otto Warburg en 1951, que demostrou que era un activo compo\u00f1ente da metaloprote\u00edna integral de membrana citocromo c oxidase.\nEstereoqu\u00edmica.\nA resoluci\u00f3n da cuesti\u00f3n estrutural final sobre a configuraci\u00f3n xeom\u00e9trica exacta no primeiro carbono na posici\u00f3n 3 do anel I, que \u00e9 o carbono unido ao grupo hidroxilo, publicouse recentemente, e trat\u00e1base dunha configuraci\u00f3n S quiral.\nIgual ca o hemo B, o hemo A est\u00e1 a mi\u00fado unido a unha apoprote\u00edna por medio de enlaces coordinados entre o ferro h\u00e9mico e unha cadea lateral de amino\u00e1cido conservada. Na importante prote\u00edna respiratoria citocromo c oxidase (CCO) este ligando 5 do hemo A no centro de reacci\u00f3n co ox\u00edxeno \u00e9 un grupo histidil. Este \u00e9 un ligando com\u00fan en moitas hemoprote\u00ednas, como a hemoglobina e a mioglobina.\nUn exemplo de metaloprote\u00edna que conte\u00f1a hemo A \u00e9 a citocromo c oxidase. Esta prote\u00edna enormemente complicada cont\u00e9n hemo A en dous sitios diferentes, cada un cunha funci\u00f3n distinta. O ferro do hemo A do citocromo a est\u00e1 hexacoordinado, \u00e9 dicir, unido a outros seis \u00e1tomos. O ferro do hemo A do citocromo a3 (que tam\u00e9n forma parte do complexo) est\u00e1 \u00e1s veces unido a cinco \u00e1tomos e deixa o sesto sitio dispo\u00f1ible para que se una al\u00ed o ox\u00edxeno molecular (O2). Ademais, este encima \u00fanese a tres i\u00f3ns cobre, magnesio, cinc, e varios i\u00f3ns potasio e sodio. Crese que os dous grupos hemo A na citocromo c oxidase intercambian doadamente electr\u00f3ns entre eles, e os i\u00f3ns cobre e a prote\u00edna fortemente asociada citocromo c.\nTanto o grupo formilo coma a cadea lateral isoprenoide p\u00e9nsase que xogan importantes papeis na conservaci\u00f3n da enerx\u00eda da reduci\u00f3n do ox\u00edxeno molecular pola citocromo c oxidase, seguramente ao bombear prot\u00f3ns no espazo mitocondrial interno. Crese que tanto o grupo formilo coma o hidroxietilfarnesil do hemo A xogan un importante papel neste proceso crucial como publicou o grupo de S. Yoshikawa."}
{"id": "230567", "revid": "38080", "url": "https://gl.wikipedia.org/wiki?curid=230567", "title": "Joseph Garcia", "text": "Joseph Garcia, nado en 1967, \u00e9 un historiador e pol\u00edtico xibraltare\u00f1o, e o actual l\u00edder do Partido Liberal de Xibraltar (GLP) e Viceministro xefe do Goberno de Xibraltar. O GLP controla tres dos 17 asentos no Parlamento de Xibraltar tras as elecci\u00f3ns xerais de 2011 e est\u00e1 no goberno cos seus aliados pol\u00edticos, o Partido Socialista Laborista de Xibraltar (GSLP).\nEducaci\u00f3n.\nDr. Garcia \u00e9 graduado da Universidade de Hull cunha licenciatura con honras de primeira clase en Historia e obtivo un doutoramento sobre \u00abO desenvolvemento pol\u00edtico e constitucional de Xibraltar\u00bb.\nCarreira pol\u00edtica.\nGarcia foi l\u00edder do GLP dende 1992 e foi elixido por primeira vez na ent\u00f3n Casa de Asemblea de Xibraltar tras unha elecci\u00f3n parcial. El serviu como ministro na sombra de Turismo e asuntos comerciais de 1999 a 2000. Foi reelixido nas elecci\u00f3ns de 2000 e exerceu como ministro na sombra para Servizos de Comercio, industria, turismo e servizos financeiros ata 2003. En 2011, Garcia foi nomeado vicepresidente da Internacional Liberal. Logo, o partido de Garcia formou unha coalici\u00f3n para disputar as elecci\u00f3ns de 2003 co GSLP, que ga\u00f1ou cinco asentos, e Garcia se reelixiu para servir como ministro na sombra de Comercio, industria, turismo e patrimonio ata 2007, cando foi de novo reelixido nas elecci\u00f3ns, servindo ao mesmo ministerio na sombra.\nDespois de 12 anos na oposici\u00f3n, Garcia pasou a formar parte do goberno tras as elecci\u00f3ns do 8 de decembro de 2011. O novo Ministro xefe de Xibraltar, do GSLP, Fabian Picardo, nomeou Garcia como Viceministro xefe, responsable pola planificaci\u00f3n e terras, reforma pol\u00edtica, democr\u00e1tica e c\u00edvica, e aviaci\u00f3n civil.\nGarcia apoia o \"Panorama\", que \u00e9 un xornal xibraltare\u00f1o. O seu pai, Joe, traballou como editor do diario."}
{"id": "230569", "revid": "1131", "url": "https://gl.wikipedia.org/wiki?curid=230569", "title": "Bego\u00f1a Maestre", "text": "Bego\u00f1a Maestre, nada en Barakaldo (Biscaia) o 1 de agosto de 1978, \u00e9 unha actriz espa\u00f1ola. Na s\u00faa traxectoria destaca a s\u00faa participaci\u00f3n en varias series de televisi\u00f3n de \u00e9xito, como \"Motivos personales\", \"Amar en tiempos revueltos\" ou \"Hospital Central\", con personaxes tanto fixos como secundarios. Tam\u00e9n rodou algunhas pel\u00edculas e participou en obras de teatro."}
{"id": "230570", "revid": "1131", "url": "https://gl.wikipedia.org/wiki?curid=230570", "title": "B\u00e1rbara Mu\u00f1oz", "text": "B\u00e1rbara Mu\u00f1oz, nada en Madrid o 7 de setembro de 1983, \u00e9 unha actriz espa\u00f1ola.\nBiograf\u00eda.\nCursou os seus estudos no Colexio Santa Mar\u00eda del Valle. Alcanzou popularidade a ra\u00edz do seu papel da enfermeira Alicia Monasterio en \"Hospital Central\", serie \u00e1 que se incorpora no ano 2006. Antes, en 2004, participara nun episodio interpretando un personaxe distinto. Tam\u00e9n colaborara en varios episodios de \"Los Serrano\" e formara parte do elenco da serie xuvenil \"Corta-t\" de Cuatro.\nEn cine, debutou en 2003 coa pel\u00edcula \"Cosas de brujas\", de Jos\u00e9 Miguel Ju\u00e1rez. A esta segu\u00edronlle \"Besos de gato\", de Rafael Alc\u00e1zar no mesmo ano; \"Banal\" (2006), curtametraxe de David Planell e \"La m\u00e1quina de bailar\" (2006), de \u00d3scar Aibar."}
{"id": "230571", "revid": "22570", "url": "https://gl.wikipedia.org/wiki?curid=230571", "title": "Lista de episodios de Salvados", "text": "Esta \u00e9 a lista de t\u00f3dalas reportaxes emitidas do programa Salvados:"}
{"id": "230572", "revid": "25871", "url": "https://gl.wikipedia.org/wiki?curid=230572", "title": "Jos\u00e9 Lamu\u00f1o", "text": "Jose Lamu\u00f1o \u00c1lvarez, nado en Oviedo o 23 de xaneiro de 1987, \u00e9 un actor e modelo espa\u00f1ol.\nTraxectoria.\nNaceu en Oviedo, Asturias. Actor e modelo, apareceu en series como \"Hospital Central\", \"El internado\", \"La que se avecina\", \"Un golpe de suerte\" e \"Aqu\u00ed me las den todas\". Ademais participou en diversos desfiles na pasarela Cibeles de 2009 e en campa\u00f1as publicitarias.\nVida persoal.\nNo ver\u00e1n de 2018, Lamu\u00f1o estaba vinculado sentimentalmente coa cantante canaria Ana Guerra (logo de participar con ela no videoclip de \"Ni la hora\")."}
{"id": "230573", "revid": "89787", "url": "https://gl.wikipedia.org/wiki?curid=230573", "title": "\u00c1lvaro Fern\u00e1ndez Su\u00e1rez", "text": "\u00c1lvaro Fern\u00e1ndez Su\u00e1rez, nado en Couxela (Ribadeo) o 21 de decembro de 1906 e finado en Madrid o 21 de agosto de 1990, foi un escritor e economista galego.\nTraxectoria.\nEn 1924 fundou con Eustaquio Lago na Veiga o peri\u00f3dico \"Ecos Vegadenses\", posteriormente estudou en Donostia e Madrid, licenci\u00e1ndose en Dereito. Militou no Partido Republicano Presidencialista de Espa\u00f1a, publicando artigos no peri\u00f3dico \"El Presidencialista\", \u00f3rgano deste partido entre 1928 e 1930. Ingresou por oposici\u00f3n en 1931 no Corpo de T\u00e9cnicos Comerciais do Estado. Foi axudante na c\u00e1tedra de Adolfo Posada na Universidade de Madrid. Tratou a intelectuais e artistas como Francisco Ayala, Rafael Alberti, ou Agust\u00edn de Fox\u00e1, e foi moi amigo de Le\u00f3n Felipe.\nMarchou a Xenebra como delegado do goberno republicano no Comit\u00e9 de Expertos para establecer as Sanci\u00f3ns a Italia por parte da Sociedade de Naci\u00f3ns. Ao estalar a Guerra Civil espa\u00f1ola en 1936 estaba de Agregado Comercial na Embaixada de Espa\u00f1a en Roma, o goberno da Rep\u00fablica trasladouno a Par\u00eds, de onde o chamaron despois a Madrid. Pasou a guerra seguindo ao goberno republicano, de Madrid a Valencia e de Valencia a Barcelona. Cando caeu esta cidade en 1939, sa\u00edu en avi\u00f3n cara Or\u00e1n e de al\u00ed a Francia.\nEn Francia conviviu con Manuel Aza\u00f1a en Pyla, preto de Arcach\u00f3n. De Francia marchou exiliado a Uruguai onde pasou grandes penurias ata que logrou diversas colaboraci\u00f3ns literarias e un emprego na Universidade de Montevideo. En 1949 pasou a Buenos Aires, colaborando en \"La Naci\u00f3n\", \"Sur\" e outras publicaci\u00f3ns, mentres escribiu e publicou varias obras de ficci\u00f3n.\nEn 1954 solicitou o seu regreso \u00e1 Embaixada de Espa\u00f1a, sendo admitido a pesar do que ti\u00f1a escrito contra o r\u00e9xime franquista. Obtivo o reingreso no Corpo de T\u00e9cnicos Comerciais do Estado; \"lo obtuve con expl\u00edcita constancia de mi ideolog\u00eda y de mi conducta durante la guerra civil\".\nEn Madrid desempe\u00f1ou tam\u00e9n a subdirecci\u00f3n da revista cultural \"Indice\", e reiniciou a s\u00faa carreira de ensa\u00edsta social e econ\u00f3mico, publicando un incisivo ensaio sobre pol\u00edtica agr\u00edcola, \"Los mitos agrarios\", e con \"El pesimismo espa\u00f1ol\" logrou ser finalista do prestixioso Premio \"Espejo de Espa\u00f1a\" en 1983."}
{"id": "230574", "revid": "22795", "url": "https://gl.wikipedia.org/wiki?curid=230574", "title": "Instrumentos \u00f3pticos", "text": ""}
{"id": "230575", "revid": "5863", "url": "https://gl.wikipedia.org/wiki?curid=230575", "title": "Dioptro", "text": "Un dioptro \u00e9 un sistema \u00f3ptico formado por unha soa superficie que separa dous medios transparentes de distinto \u00edndice de refracci\u00f3n.\nO concepto de \"dioptro\" \u00e9 \u00fatil \u00e1 hora de formular os principios b\u00e1sicos da \u00f3ptica xeom\u00e9trica, xa que calquera punto do dioptrio pode tomarse como eixe \u00f3ptico do sistema.\nO dioptro pode ser \"plano\" ou \"esf\u00e9rico\", segundo sexa a superficie.\nSegundo o signo do raio de curvatura, p\u00f3dense distinguir dioptros esf\u00e9ricos \"convexos\", r&gt;0, e \"c\u00f3ncavos\", r&lt;0.\nNun dioptro perfecto a lei de Snell para a refracci\u00f3n da luz pode reformularse en funci\u00f3n da posici\u00f3n dun obxecto \"s\" e do lugar onde se forma a s\u00faa imaxe \"s\u00b4\". A expresi\u00f3n que relaciona estas d\u00faas distancias co\u00f1\u00e9cese como invariante de Abbe (en honor a Ernst Abbe).\nEsta expresi\u00f3n \u00e9:\nonde n e n' son os \u00edndices de refracci\u00f3n dos dous medios e \"r\" \u00e9 o raio de curvatura do dioptro.\nUnha lente pode constru\u00edrse mediante a uni\u00f3n de dous dioptros de diferente ou igual curvatura. A ecuaci\u00f3n de lentes delgadas ded\u00facese a partir da refracci\u00f3n da luz en dous dioptros."}
{"id": "230576", "revid": "23562", "url": "https://gl.wikipedia.org/wiki?curid=230576", "title": "Transparencia", "text": "O termo transparencia pode referirse a:\nE por extensi\u00f3n,"}
{"id": "230577", "revid": "22795", "url": "https://gl.wikipedia.org/wiki?curid=230577", "title": "Transparente", "text": ""}
{"id": "230578", "revid": "98629", "url": "https://gl.wikipedia.org/wiki?curid=230578", "title": "Transparencia (\u00f3ptica)", "text": "Un material presenta transparencia cando deixa pasar facilmente a luz ao seu trav\u00e9s, e por iso dise de el que \u00e9 transparente.\nA transparencia \u00e9 unha propiedade \u00f3ptica da materia que ten diversos graos e caracter\u00edsticas. Dise, pola contra, que un material \u00e9 transl\u00facido cando deixa pasar a luz de maneira que as formas se fan irreco\u00f1ec\u00edbeis (non se observan nididamente os obxectos), e que \u00e9 opaco cando non deixa pasar a luz.\nXeralmente dise que un material \u00e9 transparente cando \u00e9 transparente \u00e1 luz vis\u00edbel. Para aplicaci\u00f3ns t\u00e9cnicas est\u00eddase a transparencia ou a opacidade tam\u00e9n para a radiaci\u00f3n infravermella, a luz ultravioleta, aos raios X, aos raios gamma ou outros tipos de radiaci\u00f3n electromgn\u00e9tica.\nSegundo a mec\u00e1nica cu\u00e1ntica, un material ser\u00e1 transparente a certa lonxitude de onda cando no seu esquema de niveis de enerx\u00eda non haxa ningunha diferenza de enerx\u00eda que corresponda con esa lonxitude de onda. As\u00ed, o aire e o vidro son transparentes porque nos seus esquemas de niveis de enerx\u00eda (ou bandas de enerx\u00eda, respectivamente) non cabe ningunha diferenza de enerx\u00eda da orde da luz vis\u00edbel. Por\u00e9n, si que poden absorber, por exemplo, parte da radiaci\u00f3n infravermella (as mol\u00e9culas de auga e de di\u00f3xido de carbono absorben no infravermello) ou do ultravioleta (o vidro bloquea parte do espectro ultravioleta).\nA transparencia cuantif\u00edcase como transmitancia, porcentaxe de intensidade lum\u00ednica que atravesa a mostra. Para determinala util\u00edzase un color\u00edmetro ou un espectrofot\u00f3metro."}
{"id": "230580", "revid": "1888", "url": "https://gl.wikipedia.org/wiki?curid=230580", "title": "Faro da Cultura", "text": "Faro da Cultura \u00e9 o suplemento cultural do xornal \"Faro de Vigo\". Foi editado por vez primeira o 17 de maio de 2002, e aparece os xoves con periodicidade semanal, ag\u00e1s na segunda quincena de xullo e o mes de agosto, na semana de Nadal e aninovo. O coordinador do suplemento, desde a s\u00faa fundaci\u00f3n, \u00e9 o escritor e profesor Xos\u00e9 Ram\u00f3n Pena.\nTen oito p\u00e1xinas, e fai menci\u00f3n de tem\u00e1ticas de actualidade cultural galega e internacional, como exposici\u00f3ns, mostras art\u00edsticas, debates, estreas teatrais ou novidades no eido audiovisual e musical. Tam\u00e9n ofrece recensi\u00f3ns das novidades bibliogr\u00e1ficas que se publican en Galicia e/ou referidas ao pa\u00eds galego. Asemade, \"Faro da Cultura\" ofrece en cada entrega unha entrevista con alg\u00fan personaxe de especial actualidade nos diversos campos da cultura.\nEntre os seus colaboradores est\u00e1n: Carlos L. Bern\u00e1rdez, Montse Dopico, Paula Fern\u00e1ndez, Alfredo Iglesias Di\u00e9guez, Francisco Mart\u00ednez Bouzas, H\u00e9itor Mera, Mar\u00eda Navarro, Pilar Ponte Pati\u00f1o, Dolores Mart\u00ednez Torres, Rom\u00e1n Ra\u00f1a, Armando Requeixo, Marcela Santorum, Lourdes Varela, Joaquim Ventura e Manuel Vieites."}
{"id": "230581", "revid": "1131", "url": "https://gl.wikipedia.org/wiki?curid=230581", "title": "Dioptr\u00eda", "text": "A dioptr\u00eda \u00e9 a unidade que expresa, con valores positivos ou negativos, o poder de refracci\u00f3n dunha lente ou potencia da lente e que equivale ao valor rec\u00edproco ou inverso da s\u00faa lonxitude focal (distancia focal) expresada en metros. O seu s\u00edmbolo \u00e9 Dp.\nO signo + (positivo) corresponde \u00e1s lentes converxentes, e o signo - (negativo) \u00e1s diverxentes. As\u00ed, unha lente cuxa lonxitude focal sexa de +1 metro, ter\u00e1 unha potencia de 1 dioptr\u00eda, e unha lente de +2 dioptr\u00edas \u00e9 unha lente converxente de distancia focal igual a 0,5 metros.\n[P(Dp)= 1/F ; +2Dp(m)= 1/F ; F= 1/2m ; F= 0,5m]\nPara unha lente delgada, con dous radis de curvatura, a potencia en dioptr\u00edas pode calcularse a partir da seguinte f\u00f3rmula:\nOnde,\n\"P\" representa a potencia da lente en dioptr\u00edas (m).\n\"f\" a distancia focal, en metros.\n\"n\" o \u00edndice de refracci\u00f3n do material (polo xeral o do aire \u00e9 de 1,003 e non se ten en conta nesta expresi\u00f3n).\n\"R1\" e \"R2\" denotan os radis de curvatura da lente correspondendo \"R1\" ao lado esquerdo da lente e \"R2\" ao lado dereito, estando o seu signo determinado polo criterio xeral de signos en \u00f3ptica: positivo se o centro de curvatura da superficie est\u00e1 \u00e1 dereita e negativo se o centro de curvatura se sit\u00faa \u00e1 esquerda da superficie.\nEsta f\u00f3rmula ded\u00facese facilmente a partir da ecuaci\u00f3n dun dioptro esf\u00e9rico, unha superficie esf\u00e9rica refractora, aplicada sobre dous superficies e na aproximaci\u00f3n paraxial de \u00e1ngulos pequenos.\nT\u00e9nense tres materiais con \u00edndices de refracci\u00f3n na, nb, nc separados por superficies esf\u00e9ricas. Tomamos na=1 ao haber aire nun extremo da lente e nc=1 ao haber tam\u00e9n aire no outro extremo. A superficie da lente ten un raio exterior R1 e un raio interior R2, onde o raio interior \u00e9 maior que o exterior. Logo:\nAplicando na=1, nc=1 e que s1=-S2 ent\u00f3n:\nSumando estas d\u00faas ecuaci\u00f3ns queda:"}
{"id": "230582", "revid": "56817", "url": "https://gl.wikipedia.org/wiki?curid=230582", "title": "Dp", "text": "Dp p\u00f3dese referir a:"}
{"id": "230583", "revid": "39164", "url": "https://gl.wikipedia.org/wiki?curid=230583", "title": "ANP", "text": ""}
{"id": "230584", "revid": "27155", "url": "https://gl.wikipedia.org/wiki?curid=230584", "title": "Hemo C", "text": "O hemo C \u00e9 un complexo de coordinaci\u00f3n de tipo hemo formado por un \u00e1tomo de ferro e un anel de porfirina, que se asocia a prote\u00ednas.\nHistoria.\nA estrutura correcta do hemo C publicouna a mediados do s\u00e9culo XX o bioqu\u00edmico sueco K.-G. Paul. O seu traballo confirmou a estrutura que fora inferida previamente polo bioqu\u00edmico sueco Hugo Theorell. A estrutura do hemo C foi confirmada en 1975 base\u00e1ndose en experimentos de NMR e IR coa forma reducida, con Fe(II), do hemo. A estrutura do hemo C que inclu\u00eda a configuraci\u00f3n estereoqu\u00edmica absoluta dos enlaces tio\u00e9ter presentouse primeiro para a prote\u00edna de vertebrados e agora estendeuse a moitas outras prote\u00ednas que conte\u00f1en o hemo C.\nPropiedades.\nO hemo C difire do hemo B en que as d\u00faas cadeas laterais vinilo que ten o hemo B son substitu\u00eddas por enlaces covalentes tio\u00e9ter coa apoprote\u00edna. N\u00f3tese que os dous grupos tiol son cedidos tipicamente por residuos de ciste\u00edna da prote\u00edna, e as\u00ed o peso molecular adicional neto do hemo C cando est\u00e1 incorporado na holoprote\u00edna, coa perda de dous \u00e1tomos de hidr\u00f3xeno para formar o enlace, \u00e9 de 616,5 Da. Estes enlaces non permiten que o hemo C se disocie doadamente da s\u00faa holoprote\u00edna, o citocromo c, a diferenza do hemo B, que se disocia m\u00e1is facilmente da s\u00faa holoprote\u00edna (complexo hemo-prote\u00edna), mesmo en condici\u00f3ns suaves. Isto permite que o citocromo c te\u00f1a variadas estruturas e funci\u00f3ns, e que exista unha gran cantidade de citocromos de tipo c, que funcionan principalmente como transportadores de electr\u00f3ns.\nO n\u00famero de unidades de hemo C unidas \u00e1 holoprote\u00edna \u00e9 moi variable. Nas c\u00e9lulas de vertebrados a regra \u00e9 un hemo por prote\u00edna, pero para as bacterias este n\u00famero \u00e9 con frecuencia de 2, 4, 5, 6 ou mesmo 16 grupos hemo C por holoprote\u00edna. Consid\u00e9rase xeralmente que o n\u00famero e disposici\u00f3n axeitadas dos grupos hemo C est\u00e1n relacionadas e mesmo son imprescindibles para o correcto funcionamento da holoprote\u00edna. Por exemplo, as prote\u00ednas que conte\u00f1en varios grupos hemo C est\u00e1n implicadas en reacci\u00f3ns de transferencia de electr\u00f3ns m\u00faltiples. Especialmente importante \u00e9 a reduci\u00f3n de 6 electr\u00f3ns que se require para reducir o nitr\u00f3xeno atmosf\u00e9rico a d\u00faas mol\u00e9culas org\u00e1nicas de amon\u00edaco. \u00c9 com\u00fan no hemo C que a proporci\u00f3n de amino\u00e1cidos sexa m\u00e1is alta nas hemoprote\u00ednas bacterianas, polo que o interior dalgunhas prote\u00ednas citocromo c parece ateigado de grupos hemo C en comparaci\u00f3n co que ocorre noutras hemoprote\u00ednas. Algunhas hemoprote\u00ednas, a mi\u00fado de organismos unicelulares, poden conter cinco hemos C. O complexo bc1 \u00e9 outro importante encima que cont\u00e9n hemos de tipo C.\nOs enlaces tio\u00e9ter parece que permiten unha gran liberdade de funcionamento \u00e1s holoprote\u00ednas. En xeral, os citocromos de tipo c poden ser \"axustados finamente\" nun rango m\u00e1is amplo de potenciais de oxidorreduci\u00f3n ca os citocromos b. Isto pode ser unha importante raz\u00f3n que explica por que o citocromo c \u00e9 case universal en todos os seres vivos. O hemo C xoga tam\u00e9n un importante papel na apoptose, na que s\u00f3 unhas poucas mol\u00e9culas de citocromo c citopl\u00e1smico que conte\u00f1an hemo C poden orixinar a morte celular programada.\nAdemais destes enlaces covalentes ecuatoriais, o ferro h\u00e9mico est\u00e1 tam\u00e9n xeralmente coordinado coas cadeas laterais de dous amino\u00e1cidos, facendo que o ferro estea hexacoordinado. Por exemplo, oc citocromos c de mam\u00edferos e at\u00fans conte\u00f1en un s\u00f3 hemo C, que est\u00e1 coordinado axialmente con cadeas laterais de histidina e metionina. Quizais debido aos dous enlaces covalentes que unen o hemo \u00e1 prote\u00edna, o ferro do hemo C est\u00e1 \u00e1s veces ligado axialmente ao grupo amino da lisina ou mesmo \u00e1 auga."}
{"id": "230585", "revid": "27155", "url": "https://gl.wikipedia.org/wiki?curid=230585", "title": "Grupo hemo", "text": ""}
{"id": "230586", "revid": "85894", "url": "https://gl.wikipedia.org/wiki?curid=230586", "title": "Axulfe, San Pedro de Viana, Chantada", "text": "Axulfe \u00e9 un lugar na parroquia de San Pedro de Viana, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 9 habitantes segundo datos do INE e do IGE. deles 5 eran homes e 4 eran mulleres."}
{"id": "230587", "revid": "85894", "url": "https://gl.wikipedia.org/wiki?curid=230587", "title": "As Casas, San Pedro de Viana, Chantada", "text": "As Casas \u00e9 un lugar na parroquia de San Pedro de Viana, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 3 habitantes segundo datos do INE e do IGE. deles 2 eran homes e 1 eran mulleres."}
{"id": "230589", "revid": "56817", "url": "https://gl.wikipedia.org/wiki?curid=230589", "title": "V\u00e1lvula mitral", "text": "A v\u00e1lvula mitral (que tam\u00e9n pos\u00fae a denominaci\u00f3n de v\u00e1lvula bic\u00faspide, por ter d\u00faas valvas), \u00e9 unha das catro v\u00e1lvulas que separan os catro condutos ou cavidades card\u00edacas. \u00c9 a v\u00e1lvula que separa a aur\u00edcula esquerda do ventr\u00edculo esquerdo, impedindo que o sangue rec\u00fae para a aur\u00edcula ap\u00f3s ser bombeado desta para o ventr\u00edculo. En condici\u00f3ns de normalidade, esta v\u00e1lvula ten un di\u00e1metro de entre 4 e 6\u00a0cm cadrados. As\u00ed pois, di\u00e1metros inferiores constit\u00faen unha patolox\u00eda card\u00edaca co\u00f1ecida como estenose mitral.\nAnatom\u00eda.\nA v\u00e1lvula mitral consta de d\u00faas subpezas ou valvas: unha anteroseptal e outra posterolateral ou posterior. Est\u00e1 formada por diferentes estruturas, coma o anel fibroso mitral, as cordas tendinosas e os m\u00fasculos papilares. \u00c1mbolos dous te\u00f1en como funci\u00f3n fixar as valvas ao ventr\u00edculo, evitando as\u00ed que na di\u00e1stole se desplacen do seu sitio.\nCiclo card\u00edaco.\nEsta valva, xuntamente coa v\u00e1lvula tric\u00faspide, do lado dereito do coraz\u00f3n, f\u00e9chase cando acontece a s\u00edstole ventricular, facendo que o sangue contin\u00fae o seu percorrido unidirecional seguindo pola arteria aorta e non recuando cara a aur\u00edcula. Esta valva \u00e1brese novamente cando se produce a s\u00edstole auricular, de xeito que o sangue pasa cara o ventr\u00edculo."}
{"id": "230591", "revid": "2520", "url": "https://gl.wikipedia.org/wiki?curid=230591", "title": "Valva mitral", "text": ""}
{"id": "230592", "revid": "2520", "url": "https://gl.wikipedia.org/wiki?curid=230592", "title": "Valva bic\u00faspide", "text": ""}
{"id": "230593", "revid": "2520", "url": "https://gl.wikipedia.org/wiki?curid=230593", "title": "V\u00e1lvula bic\u00faspide", "text": ""}
{"id": "230594", "revid": "85894", "url": "https://gl.wikipedia.org/wiki?curid=230594", "title": "San Pedro, San Pedro de Viana, Chantada", "text": "San Pedro \u00e9 un lugar na parroquia de San Pedro de Viana, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 34 habitantes segundo datos do INE e do IGE. deles 13 eran homes e 21 eran mulleres."}
{"id": "230595", "revid": "2520", "url": "https://gl.wikipedia.org/wiki?curid=230595", "title": "Valva tric\u00faspide", "text": ""}
{"id": "230596", "revid": "98629", "url": "https://gl.wikipedia.org/wiki?curid=230596", "title": "Epiciclo", "text": "O epiciclo (do lat\u00edn tard\u00edo \"epicyclus\", e este do grego, \u03b5\u03c0\u03af\u03ba\u03c5\u03ba\u03bb\u03bf\u03c2 \"ep\u00edklykos\", lirteralmente 'sobre o c\u00edurculo') era o modelo xeom\u00e9trico ideado para explicar as variaci\u00f3ns de velocidade e direcci\u00f3n (retrogradaci\u00f3n) do movemento aparente dos planetas. Foi dese\u00f1ado por Apolonio de Perge a finais do s\u00e9culo tercero a.C., e nel baseouse o astr\u00f3nomo Claudio Tolomeo para elaborar a s\u00faa versi\u00f3n da teor\u00eda xeoc\u00e9ntrica.\nCoa mellora das observaci\u00f3ns necesitouse engadir m\u00e1is c\u00edrculos ao modelo para adecualo, fac\u00e9ndoo impractic\u00e1bel. Coa chegada da teor\u00eda helioc\u00e9ntrica de Nicolao Cop\u00e9rnico e a explicaci\u00f3n do movemento planetario en \u00f3rbitas el\u00edpticas, por Johannes Kepler, quedou obsoleto o modelo dos epiciclos.\nElementos b\u00e1sicos do sistema planetario de Tolomeo.\nO planeta m\u00f3vese sobre o epiciclo (circunferencia pequena de trazos, na figura da esquerda), cuxo centro \u00e1 s\u00faa vez se move sobre o deferente (circunferencia grande de trazos).\nO centro do deferente \u00e9 X, pero o movemento angular do epiciclo \u00e9 aparentemente acorde s\u00f3 respecto ao punto (\u00b7), que \u00e9 o ecuante.\nO deferente \u00e9 o percorrido circular que describe o centro do epiciclo.\nO ecuante \u00e9 o punto en torno ao cal se move o planeta na s\u00faa traxectoria, aparentemente.\nPara explicar a irregularidade do movemento dos planetas, Tolomeo afirmaba que, se ben desde a Terra a velocidade planetaria non parece ser regular, si o era desde o punto ecuante."}
{"id": "230597", "revid": "85894", "url": "https://gl.wikipedia.org/wiki?curid=230597", "title": "O Solar, San Pedro de Viana, Chantada", "text": "O Solar \u00e9 un lugar na parroquia de San Pedro de Viana, do concello de Chantada, na comarca de Chantada, pertencente a provincia de Lugo."}
{"id": "230598", "revid": "44472", "url": "https://gl.wikipedia.org/wiki?curid=230598", "title": "V\u00e1lvula tric\u00faspide", "text": "A v\u00e1lvula tric\u00faspide \u00e9 unha v\u00e1lvula que separa d\u00faas cavidades do coraz\u00f3n, a aur\u00edcula dereita e o ventr\u00edculo dereito. Est\u00e1 composta dun anel de sustentamento, que fixa os tres compo\u00f1entes ou c\u00faspides, de a\u00ed onde se orixina seu nome.\nNa di\u00e1stole card\u00edaca at\u00f3pase aberta, permitindo a circulaci\u00f3n do sangue dende a aur\u00edcula cara o ventr\u00edculo. Cando acontece a s\u00edstole ventricular, esta v\u00e1lvula pecha, impedindo que o sangue rec\u00fae \u00e1 aur\u00edcula."}
{"id": "230599", "revid": "89787", "url": "https://gl.wikipedia.org/wiki?curid=230599", "title": "Afzelia africana", "text": "A afzelia (Afzelia africana) \u00e9 unha \u00e1rbore da familia das fab\u00e1ceas que medra en \u00c1frica occidental, desde Senegal ata Uganda polo leste e a Rep\u00fablica Democr\u00e1tica do Congo polo sur; acada unha altura de entre 10 e 18 metros nas sabanas e 30-35 nas forestas, a s\u00faa madeira \u00e9 moi valorada, a\u00ednda que se adoita mesturar para o mercado internacional coas doutras madeiras doutras \u00e1rbores da mesma especie como a \"Afzelia bipindesis\" e a \"Afzelia pachyloba\", comercializ\u00e1ndose como \"doussi\u00e9\" ou \"papao\", sendo o Camer\u00fan o principal exportador. A s\u00faa casca empr\u00e9gase na medicina tradicional e as s\u00faas follas ricas en nitr\u00f3xeno enriquecen o solo.\nUsos.\nA s\u00faa madeira foi usada noutrora para a construci\u00f3n naval. Atopouse un barco do s\u00e9culo IX afundido fronte a illa de Belitung (Indonesia) cuxo casco estaba feito de madeira de afzelia.\nH\u00e1bitat.\nAt\u00f3pase entre rochas e penedos das forestas con \"Combretum collinum, Combretum molle\" e \"Annona senegalensis\", en noiros rochosos, rocha n\u00faa, pradeiras arboradas, cavorcos, ribeiras, bosque de galer\u00eda, tam\u00e9n en solos secos; aluviais; fendas e en bosques h\u00famidos etc ..\nTaxonom\u00eda.\n\"Afzelia africana\" foi descrita por James Edward Smith e publicado en \"Transactions of the Linnean Society of London\" 4: 221. 1798. "}
{"id": "230600", "revid": "85894", "url": "https://gl.wikipedia.org/wiki?curid=230600", "title": "Viana, San Pedro de Viana, Chantada", "text": "Viana \u00e9 un lugar na parroquia de San Pedro de Viana, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 25 habitantes segundo datos do INE e do IGE. deles 14 eran homes e 11 eran mulleres. En 2017 eran 23 habitantes, 9 mulleres e 14 homes.\nO lugar de Viana en conxunto pertence a tres parroquias: A Grade, Santa Cruz e San Pedro.\nToponimia.\nO top\u00f3nimo ten unha orixe incerta. Pode ser un nome precelta co significado de monte. Tam\u00e9n unha ."}
{"id": "230601", "revid": "27155", "url": "https://gl.wikipedia.org/wiki?curid=230601", "title": "Hemo B", "text": "O hemo B (tam\u00e9n chamado protohemo IX) \u00e9 un composto de tipo hemo unido a prote\u00ednas, formado por un \u00e1tomo de ferro (II) unido a un anel porfir\u00ednico. \u00c9 o grupo hemo m\u00e1is abundante. Aparece, por exemplo, nas prote\u00ednas transportadoras de ox\u00edxeno molecular hemoglobina e mioglobina, nas que o grupo hemo interv\u00e9n no transporte do ox\u00edxeno e tam\u00e9n lle d\u00e1 cor vermella escura a esas prote\u00ednas (e, por tanto, ao sangue e carne). A familia de encimas peroxidases tam\u00e9n cont\u00e9n hemo B. Os encimas COX-1 e COX-2 (ciclooxixenases) te\u00f1en hemo B nun dos seus dous centros activos.\nXeralmente, o hemo B est\u00e1 unido \u00e1 matriz proteica que o rodea (chamada apoprote\u00edna) por medio dun s\u00f3 enlace de coordinaci\u00f3n entre o ferro h\u00e9mico e unha cadea lateral de amino\u00e1cido.\nTanto a hemoglobina coma a mioglobina te\u00f1en un enlace de coordinaci\u00f3n do ferro do hemo cunha histidina evolutivamente conservada, mentres que a \u00f3xido n\u00edtrico sintase e o citocromo P450 te\u00f1en un enlace de coordinaci\u00f3n cunha ciste\u00edna evolutivamente conservada.\nO \u00e1tomo de ferro pos\u00fae seis enlaces de coordinaci\u00f3n. Como o ferro nas prote\u00ednas que conte\u00f1en hemo B est\u00e1 unido aos catro nitr\u00f3xenos da porfirina (formando un plano) e a un s\u00f3 \u00e1tomo doante de electr\u00f3ns da prote\u00edna, o ferro est\u00e1 comunmente en estado pentacoordinado. Cando se unen o os\u00edxeno (O2) ou o mon\u00f3xido de carbono (CO) t\u00f3xico o ferro pasa a estar hexacoordinado. A forza de uni\u00f3n co hemo do mon\u00f3xido de carbono \u00e9 unhas 200 veces maior ca a do ox\u00edxeno, polo que poden producirse facilmente intoxicaci\u00f3ns por CO."}
{"id": "230602", "revid": "85894", "url": "https://gl.wikipedia.org/wiki?curid=230602", "title": "Andemil, Vila\u00faxe, Chantada", "text": "Andemil \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 27 habitantes segundo datos do INE e do IGE. deles 15 eran homes e 12 eran mulleres."}
{"id": "230603", "revid": "56817", "url": "https://gl.wikipedia.org/wiki?curid=230603", "title": "Estenose mitral", "text": "A estenose mitral \u00e9 unha patolox\u00eda card\u00edaca resultante do acurtamento do di\u00e1metro da v\u00e1lvula mitral, de xeito que o paso do sangue dende o aur\u00edcula esquerda at\u00e9 o ventr\u00edculo esquerdo vese comprometido. \u00c9 unha doenza englobada dentro do grupo das valvulopat\u00edas. Esta reduci\u00f3n do tama\u00f1o do orificio valvular \u00e9 causada na meirande parte dos casos por un proceso inflamatorio que pode afectar ao aparello sustentador da v\u00e1lvula (m\u00fasculos papilares ou cordas tendinosas), como acontece por exemplo na febre reum\u00e1tica. Por\u00e9n, tam\u00e9n pode deberse a causas conx\u00e9nitas, tumores card\u00edacos como carcinomas ou mixomas valvulares, ou incluso causas dexenerativas asociadas \u00e1 idade, que provocan a calcificaci\u00f3n das valvas e impiden a s\u00faa apertura.\nClasificaci\u00f3n.\nA estenose mitral clasif\u00edcase segundo o grao de estreitamento do di\u00e1metro mitral.\nPatoxenia e fisiopatolox\u00eda.\nO estreitamento da v\u00e1lvula mitral, o cal permite o paso do sangue da aur\u00edcula cara o ventr\u00edculo, fai que o ventr\u00edculo esquerdo te\u00f1a serias dificultades para se encher. Para contrarrestar este feito, a auricula dereita aumenta de tama\u00f1o e aumenta tam\u00e9n a s\u00faa presi\u00f3n. Este feito pode levar a unha hipertensi\u00f3n pulmonar.\nAo mesmo tempo, ao non se poder encher o ventr\u00edculo esquerdo, o gasto card\u00edaco pode tam\u00e9n estar comprometido.\nCl\u00ednica.\nO s\u00edntoma principal \u00e9 a dispnea, a ortopnea e a dispnea parox\u00edstica nocturna. Esta sintomatolox\u00eda \u00e9 derivada do aumento de presi\u00f3ns na aur\u00edcula esquerda e, en \u00faltima instancia, nos capilares pulmonares. Cando hai reagudizaci\u00f3ns ou descompensaci\u00f3ns que aumenten a frecuencia card\u00edaca o cadro pode empeorar, dando lugar a edema agudo de pulm\u00f3n. Estas reagudizaci\u00f3ns poden deberse a patolox\u00edas como hipertiroidismo, fibrilaci\u00f3n auricular, infecci\u00f3ns e outras doenzas que causen febre, e mesmo situaci\u00f3ns fisiol\u00f3xicas como a xestaci\u00f3n.\nEn casos avanzados da doenza, poden darse tam\u00e9n signos de insuficiencia card\u00edaca dereita, isto \u00e9, edema, hepatomegalia ou esplenomegalia, mesmo s\u00edntomas de baixo gasto card\u00edaco como cianose, fatiga e astenia.\nOutros signos frecuentes na estenose mitral son a hemoptise (tose sanguinolenta, debito a rotura dos capilares pulmonares), ou mesmo embolia, producida polo estancamento do sangue na aur\u00edcula.\nTratamento.\nActualmente existe tanto tratamento farmacol\u00f3xico como cir\u00farxico para a estenose mitral. O tratamento con f\u00e1rmacos bas\u00e9ase na prevenci\u00f3n da embolia con anticoagulantes e o tratamento da insuficiencia card\u00edaca con diur\u00e9ticos. Tam\u00e9n, de existir fibrilaci\u00f3n auricular concomitante, tratar\u00edase esta con cardioversi\u00f3n ou control da frecuencia card\u00edaca con dixital, verapamilo ou beta-blocadores. O tratamento cir\u00farxico pode ser mediante recambio da v\u00e1lvula ou valvuloplastia."}
{"id": "230605", "revid": "109216", "url": "https://gl.wikipedia.org/wiki?curid=230605", "title": "Viana", "text": "O top\u00f3nimo Viana pode referirse a:\nAmais, como apelido pode referirse a:"}
{"id": "230606", "revid": "23204", "url": "https://gl.wikipedia.org/wiki?curid=230606", "title": "Elefante africano de sabana", "text": "O elefante africano de sabana (\"Loxodonta africana\") \u00e9 a maior das d\u00faas especies de elefante africano, mentres que a menor \u00e9 o elefante africano de bosque, tradicionalmente clasificados os dous como unha mesma especie, co\u00f1ecida simplemente como elefante africano, pero evidencias recentes levaron a clasificalas como diferentes especies, con todo algunhas autoridades cient\u00edficas consideraron esas evidencias insuficientes ata que un estudo xen\u00e9tico de 2010 confirmou definitivamente a s\u00faa divisi\u00f3n en d\u00faas especies.\nOs elefantes de sabana son os maiores animais terrestres vivos, chegando o exemplar m\u00e1is grande aos 3.96 metros de alto, sendo a media nos machos de 3.3 metros e de 5.5 toneladas de peso e nas femias de 2.8 metros de alto e 3.7 toneladas de peso. A especie caracter\u00edzase pola s\u00faa gran cabeza, grandes e apuntadas orellas que lles cobren os ombreiros, longa e musculosa trompa e mand\u00edbula pequena con dous cabeiros ben desenvolvidos, algo maiores nos machos."}
{"id": "230607", "revid": "56817", "url": "https://gl.wikipedia.org/wiki?curid=230607", "title": "Andemil", "text": "O top\u00f3nimo galego Andemil pode referirse a:"}
{"id": "230608", "revid": "85894", "url": "https://gl.wikipedia.org/wiki?curid=230608", "title": "Brandi\u00e1n, Vila\u00faxe, Chantada", "text": "Brandi\u00e1n \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 27 habitantes segundo datos do INE e do IGE. deles 5 eran homes e 6 eran mulleres."}
{"id": "230609", "revid": "1131", "url": "https://gl.wikipedia.org/wiki?curid=230609", "title": "Organizaci\u00f3n de Solidariedade cos Pobos Afroasi\u00e1ticos", "text": "A Organizaci\u00f3n de Solidariedade cos Pobos Afroasi\u00e1ticos (OSPA, en ingl\u00e9s \"Afro-Asian Peoples' Solidarity Organization\" AAPSO) \u00e9 unha organizaci\u00f3n non gobernamental con comit\u00e9s nacionais en m\u00e1is de 90 pa\u00edses creada o 27 de decembro de 1957 no Cairo froito da colaboraci\u00f3n entre Exipto, a Uni\u00f3n Sovi\u00e9tica e a China, inclu\u00edndo no seu seo a diversas organizaci\u00f3ns pol\u00edticas e culturais. Os seus obxectivos iniciais eran a loita contra o imperialismo, o colonialismo e o neocolonialismo, o racismo, o sionismo e a coordinaci\u00f3n antifascista. A partir de 1965 co aumento dos conflitos entre a URSS e a China a influencia da organizaci\u00f3n diminu\u00edu centr\u00e1ndose en novos temas, como o desenvolvemento econ\u00f3mico, social e cultural, a loita polos dereitos humanos, a democracia, o combate contra a corrupci\u00f3n, cuesti\u00f3ns demogr\u00e1ficas e ambientais, conflitos internos e guerras civ\u00eds, os problemas dos refuxiados, e moitos outros."}
{"id": "230610", "revid": "85894", "url": "https://gl.wikipedia.org/wiki?curid=230610", "title": "A Eirexe, Vila\u00faxe, Chantada", "text": "A Eirexe \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 47 habitantes segundo datos do INE e do IGE. deles 25 eran homes e 22 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "230611", "revid": "89787", "url": "https://gl.wikipedia.org/wiki?curid=230611", "title": "Meconio", "text": "O meconio son as primeiras feces expulsadas polos mam\u00edferos neonatos. A diferenza das feces expulsadas posteriormente, o meconio est\u00e1 composto de materiais que foron inxeridos durante o tempo que o feto pasou no \u00fatero, e cont\u00e9n c\u00e9lulas do epitelio intestinal, lanugo, mucus, l\u00edquido amni\u00f3tico, bile, e auga. Pens\u00e1base ata hai pouco que o meconio era est\u00e9ril, pero un equipo de investigadores da Universidade de Valencia, Espa\u00f1a, encontrou nel comunidades bacterianas ben desenvolvidas, que parec\u00edan ser de d\u00faas clases. Arredor da metade das mostras parec\u00edan estar dominadas por bacterias que produc\u00edan \u00e1cido l\u00e1ctico, como \"Lactobacillus\", e a outra metade conti\u00f1a principalmente bacterias da familia ent\u00e9rica, como \"Escherichia coli\". O meconio, a diferenza das feces posteriores, \u00e9 viscoso e pega\u00f1ento como alcatr\u00e1n, a s\u00faa cor xeralmente \u00e9 verde oliv\u00e1cea moi escura, pero \u00e9 case inodoro. Cando se dil\u00fae no l\u00edquido amni\u00f3tico, pode ter tons verdes, casta\u00f1os ou amarelos. O meconio deber\u00eda ser expulsado completamente nos primeiros d\u00edas de vida do neno, e as deposici\u00f3ns vanse facendo progresivamente m\u00e1is amarelas (polo leite dixerido). O termo latino \"meconium\" deriva do grego \u03bc\u03ae\u03ba\u03c9\u03bd, \"m\u0113k\u014dn\", papoula, facendo referencia ao seu aspecto de alcatr\u00e1n que pode lembrar certas preparaci\u00f3ns de opio bruto, ou \u00e1 crenza de Arist\u00f3teles de que induc\u00eda o sono no feto.\nUn s\u00edntoma da enfermidade de Hirschsprung e da fibrose qu\u00edstica \u00e9 a imposibilidade de expulsar o meconio. Outras doenzas asociadas ao meconio son a s\u00edndrome de aspiraci\u00f3n de meconio e o meconium ileus.\nO meconio pode usarse para comprobar a exposici\u00f3n \"in utero\" a diversas drogas. Utilizando o meconio, un equipo de investigaci\u00f3n canadense da Universidade de Toronto, demostrou que mesturando un subproduto do etanol (FAEE) pod\u00edan detectar obxectivamente se os fetos estiveran expostos a unha inxesti\u00f3n excesiva de alcohol por parte da nai durante o embarazo. En EEUU, os resultados das probas do meconio dun neonato poden orixinar a acci\u00f3n dos servizos de protecci\u00f3n \u00e1 infancia e outras autoridades legais. O meconio pode analizarse para detectar o uso de tabaco pola nai durante o embarazo.\nMeconio terminal.\nA maior\u00eda das veces que o l\u00edquido amni\u00f3tico se mancha con meconio este se distribuir\u00e1 homoxeneamente polo flu\u00eddo facendo que se torne casta\u00f1o. Isto indica que o feto expulsou o meconio hai certo tempo, suficiente como para que se producise a mestura e se fixese homox\u00e9nea. O meconio terminal aparece cando o feto expulsa o meconio pouco tempo antes do parto/ces\u00e1rea e o flu\u00eddo amni\u00f3tico permanece claro, pero poden observarse algunhas manchas de meconio separadas no flu\u00eddo.\nS\u00edndrome de aspiraci\u00f3n de meconio.\nO meconio almac\u00e9nase normalmente no intestino do neno ata despois do nacemento, pero \u00e1s veces exp\u00falsase ao l\u00edquido amni\u00f3tico antes do nacemento ou durante o parto. O l\u00edquido amni\u00f3tico manchado \u00e9 un signo de estr\u00e9s fetal, e pon ao neonato en risco de aspirar meconio, que entrar\u00eda nos seus pulm\u00f3ns e pode orixinar no neonato a s\u00edndrome de aspiraci\u00f3n de meconio, que causa dificultades respiratorias.\nMeconium ileus.\nO meconio \u00e1s veces se fai moi mesto e obstr\u00fae o \u00edleo, orixinando un trastorno chamado meconium ileus. Este trastorno \u00e9 con frecuencia o primeiro signo da fibrose qu\u00edstica. Na fibrose qu\u00edstica, pode darse un deficiente transporte de tripsina e outros encimas pancre\u00e1ticos ao intestino, polo que non se degrada facilmente o meconio, e o meconio pode formar unha obstruci\u00f3n mec\u00e1nica verde anegrada nun segmento do \u00edleo. Al\u00e9n da zona obstru\u00edda pode haber alg\u00fans grumos globulares gris abrancazados. M\u00e1is abaixo deste nivel, o intestino \u00e9 un estreito e baleiro microcolon. M\u00e1is arriba da zona de obstruci\u00f3n, aparecen varios bucles de intestino hipertrofiado distendidos con flu\u00eddo. Como o meconio non pode ser expulsado, aparece distensi\u00f3n abdominal e v\u00f3mito pouco despois do nacemento. Moitos casos, pero non todos, de fibrose qu\u00edstica presentan meconium ileus, e hai casos de meconium ileus que non est\u00e1n asociados \u00e1 fibrose qu\u00edstica. A presenza de meconium ileus non est\u00e1 relacionada coa gravidade da fibrose qu\u00edstica. A obstruci\u00f3n pode aliviarse de diversas maneiras.\nO meconium ileus non debe confundirse coa \"s\u00edndrome de tap\u00f3n do meconio\", no cal unha masa dura de moco impide que o meconio se expulse, sen que haxa risco de perforaci\u00f3n intestinal. Polo contrario, no meconium ileus hai un risco significativo de perforaci\u00f3n intestinal. Nos enemas de bario para radiolox\u00eda, a \"s\u00edndrome de tap\u00f3n do meconio\" mostra un colon normal ou dilatado en lugar do microcolon caracter\u00edstico do meconium ileus.\nOutros usos.\nAdemais do seu uso na fisiolox\u00eda humana e dos mam\u00edferos, o termo meconio pode ter outros usos:"}
{"id": "230612", "revid": "85894", "url": "https://gl.wikipedia.org/wiki?curid=230612", "title": "Os Foreiros, Vila\u00faxe, Chantada", "text": "Os Foreiros \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 3 habitantes segundo datos do INE e do IGE. deles 2 eran homes e 1 muller."}
{"id": "230613", "revid": "85894", "url": "https://gl.wikipedia.org/wiki?curid=230613", "title": "Formariz, Vila\u00faxe, Chantada", "text": "Formariz \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 15 habitantes segundo datos do INE e do IGE. deles 4 eran homes e 11 mulleres."}
{"id": "230614", "revid": "5865322", "url": "https://gl.wikipedia.org/wiki?curid=230614", "title": "As Enchousas, As Enchousas, As Somozas", "text": "As Enchousas \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres)."}
{"id": "230615", "revid": "85894", "url": "https://gl.wikipedia.org/wiki?curid=230615", "title": "Os Are\u00e1s, As Enchousas, As Somozas", "text": "Os Are\u00e1s \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (2 homes e 1 muller)."}
{"id": "230616", "revid": "85894", "url": "https://gl.wikipedia.org/wiki?curid=230616", "title": "Os Bordos, As Enchousas, As Somozas", "text": "Os Bordos \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (3 homes e 1 muller)."}
{"id": "230617", "revid": "1131", "url": "https://gl.wikipedia.org/wiki?curid=230617", "title": "Os Bordos", "text": "O top\u00f3nimo galego Os Bordos pode referirse a:"}
{"id": "230618", "revid": "85894", "url": "https://gl.wikipedia.org/wiki?curid=230618", "title": "Cabalar, As Enchousas, As Somozas", "text": "Cabalar \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 2 habitantes (1 home e 1 muller)."}
{"id": "230619", "revid": "85894", "url": "https://gl.wikipedia.org/wiki?curid=230619", "title": "A Cabana, As Enchousas, As Somozas", "text": "A Cabana \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 8 habitantes (4 homes e 4 mulleres)."}
{"id": "230620", "revid": "51695", "url": "https://gl.wikipedia.org/wiki?curid=230620", "title": "Placa africana", "text": "A placa africana \u00e9 unha placa tect\u00f3nica da litosfera da Terra que cobre \u00c1frica e que se estende cara ao oeste ata a dorsal mesoatl\u00e1ntica mentres polo leste est\u00e1 a se formar a nova placa somal\u00ed que acabar\u00e1 por se afastar da africana e converter\u00e1 o Gran Val do Rift nunha dorsal oce\u00e1nica. A placa abrangue varios bloques continentais estables de rochas vellas, as cales formaron o continente africano durante a existencia de Gondwana hai uns 550 mill\u00f3ns de anos, eses bloques son, do sur ao norte, o Kalahari, Rep\u00fablica Democr\u00e1tica do Congo, S\u00e1hara e mais o bloque africano do oeste."}
{"id": "230621", "revid": "85894", "url": "https://gl.wikipedia.org/wiki?curid=230621", "title": "Campos, As Enchousas, As Somozas", "text": "Campos \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 2 habitantes (1 home e 1 muller)."}
{"id": "230622", "revid": "22795", "url": "https://gl.wikipedia.org/wiki?curid=230622", "title": "Deferente (astronom\u00eda)", "text": ""}
{"id": "230623", "revid": "22795", "url": "https://gl.wikipedia.org/wiki?curid=230623", "title": "Ecuante", "text": ""}
{"id": "230624", "revid": "85894", "url": "https://gl.wikipedia.org/wiki?curid=230624", "title": "Cardexo, As Enchousas, As Somozas", "text": "Cardexo \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres)."}
{"id": "230625", "revid": "1131", "url": "https://gl.wikipedia.org/wiki?curid=230625", "title": "Cardexo", "text": "O top\u00f3nimo galego Cardexo pode referirse a:"}
{"id": "230626", "revid": "85894", "url": "https://gl.wikipedia.org/wiki?curid=230626", "title": "A Caxigueira, As Enchousas, As Somozas", "text": "A Caxigueira \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE en 2011 ti\u00f1a 7 habitantes (un home e seis mulleres)."}
{"id": "230627", "revid": "1131", "url": "https://gl.wikipedia.org/wiki?curid=230627", "title": "O Couce, As Enchousas, As Somozas", "text": "O Couce \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230628", "revid": "85894", "url": "https://gl.wikipedia.org/wiki?curid=230628", "title": "A Cruz, As Enchousas, As Somozas", "text": "A Cruz \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 2 habitantes (1 home e 1 muller)."}
{"id": "230629", "revid": "1131", "url": "https://gl.wikipedia.org/wiki?curid=230629", "title": "Os Enxertados, As Enchousas, As Somozas", "text": "Os Enxertados \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230630", "revid": "89787", "url": "https://gl.wikipedia.org/wiki?curid=230630", "title": "As Lueiras, As Enchousas, As Somozas", "text": "As Lueiras \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 contaba cun habitante (1 home)."}
{"id": "230631", "revid": "89787", "url": "https://gl.wikipedia.org/wiki?curid=230631", "title": "A Queiroga, As Enchousas, As Somozas", "text": "A Queiroga \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (1 home e 3 mulleres)."}
{"id": "230632", "revid": "85894", "url": "https://gl.wikipedia.org/wiki?curid=230632", "title": "Rabo de Gato, As Enchousas, As Somozas", "text": "Rabo de Gato \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (2 homes e 2 mulleres)."}
{"id": "230633", "revid": "23204", "url": "https://gl.wikipedia.org/wiki?curid=230633", "title": "It\u014d Hirobumi", "text": "O pr\u00edncipe , nado o 16 de outubro de 1841 no distrito de Kumage na provincia de Su\u014d (actual Hikari na prefectura de Yamaguchi) e finado o 26 de outubro de 1909 en Harbin, tam\u00e9n co\u00f1ecido como Hirofumi/Hakubun e Shunsuke na s\u00faa mocidade, foi un samurai do Dominio de Ch\u014dsh\u016b, pol\u00edtico catro veces Primeiro Ministro do Xap\u00f3n, genr\u014d e Residente Xeral de Corea."}
{"id": "230634", "revid": "85894", "url": "https://gl.wikipedia.org/wiki?curid=230634", "title": "O Rodeiro, As Enchousas, As Somozas", "text": "O Rodeiro \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 5 habitantes (1 home e 4 mulleres)."}
{"id": "230635", "revid": "22570", "url": "https://gl.wikipedia.org/wiki?curid=230635", "title": "Linfanxite epizo\u00f3tica", "text": "A linfanxite epizo\u00f3tica \u00e9 unha linfanxite cr\u00f3nica e contaxiosa causada polo fungo dim\u00f3rfico saprofita do solo \"Histoplasma farciminosum\" que afecta a mulas e cabalos. En Espa\u00f1a est\u00e1 clasificada como unha enfermidade de comunicaci\u00f3n anual e en consecuencia en Galicia \u00e9 unha enfermidade de vixilancia. Os seus s\u00edntomas son erupci\u00f3ns na pel, normalmente nas patas e ocasionalmente na cabeza ou no pescozo e m\u00e1is raramente noutras partes do corpo. Os vasos linf\u00e1ticos na pel dest\u00e1canse prominentemente, e aparecen pequenas nodosidades de aproximadamente 1\u00a0cm. As nodosidades supuran formando abscesos que segregan un pus amarelo denso. O tecido granular medra a partir das feridas, os vasos linf\u00e1ticos infl\u00e1manse e a erupci\u00f3n est\u00e9ndese gradualmente. As gl\u00e1ndulas veci\u00f1as est\u00e1n inchadas e endurecidas. As \u00falceras cicatrizan con dificultade, mesmo con tratamento, e poden sa\u00edr de novo despois de aparentemente curar. \u00c9 unha enfermidade end\u00e9mica de zonas de \u00c1frica (especialmente do norte), Asia e Oriente Medio."}
{"id": "230636", "revid": "89787", "url": "https://gl.wikipedia.org/wiki?curid=230636", "title": "A R\u00faa, As Enchousas, As Somozas", "text": "A R\u00faa \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 4 habitantes (1 home e 3 mulleres)."}
{"id": "230637", "revid": "25871", "url": "https://gl.wikipedia.org/wiki?curid=230637", "title": "Ito Hirobumi", "text": ""}
{"id": "230638", "revid": "89787", "url": "https://gl.wikipedia.org/wiki?curid=230638", "title": "O Silvao, As Enchousas, As Somozas", "text": "O Silvao \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 7 habitantes (4 homes e 3 mulleres)."}
{"id": "230639", "revid": "1131", "url": "https://gl.wikipedia.org/wiki?curid=230639", "title": "O Tellado, As Enchousas, As Somozas", "text": "O Tellado \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 estaba despoboado."}
{"id": "230640", "revid": "85894", "url": "https://gl.wikipedia.org/wiki?curid=230640", "title": "O Bidu\u00eddo, As Enchousas, As Somozas", "text": "O Bidu\u00eddo \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 contaba cun habitante (1 muller)."}
{"id": "230641", "revid": "89787", "url": "https://gl.wikipedia.org/wiki?curid=230641", "title": "Bieiteiro, As Enchousas, As Somozas", "text": "Bieiteiro \u00e9 un lugar da parroquia das Enchousas no concello coru\u00f1\u00e9s das Somozas, na comarca de Ferrol. Segundo o IGE, en 2011 ti\u00f1a 3 habitantes (1 home e 2 mulleres)."}
{"id": "230642", "revid": "98629", "url": "https://gl.wikipedia.org/wiki?curid=230642", "title": "Max Chilton", "text": "Max Alexander Chiton, nado en Reigate (Surrey) o 21 de abril de 1991, \u00e9 un piloto ingl\u00e9s. Fixo o seu debut na F\u00f3rmula 1 na tempada , competindo co equipo Marussia F1 Team, previamente competiu co equipo Carlin na GP2 de 2012. O seu irm\u00e1n Tom tam\u00e9n \u00e9 un piloto de carreiras, que actualmente compite na World Touring Car Championship. Chilton v\u00e9n dunha familia de entusiastas das carreiras e o seu pai, Grahame, \u00e9 o titular do equipo Carlin Motorsport.\nCarreira.\nKarting.\nChilton comezou a s\u00faa carreira deportiva aos 10 anos de idade nos karts, onde pasou dous anos aprendendo na categor\u00eda cadete antes de subir a j\u00fanior na f\u00f3rmula TKM, onde fixo aparici\u00f3ns regulares no podio, antes de volver a s\u00faa atenci\u00f3n \u00e1s carreiras de coches \u00e1 idade de 14 anos. Ao longo deste per\u00edodo Chilton correu na Super 1 National Kart Championships.\nCoches T.\nDesenvolveu a s\u00faa tempada de 2005 de karting no campionato de T Cars, para pilotos de entre catorce e dezasete anos de idade. Terminou oitavo na s\u00faa primeira tempada, antes de ser terceiro no Trofeo de Outono. Continuou en T Cars en 2006, onde terminou como subcampi\u00f3n detr\u00e1s de Luciano Bacheta por s\u00f3 tres puntos. Ga\u00f1ou sete carreiras por seis de Bacheta.\nF\u00f3rmula Tres.\nChilton fixo a s\u00faa debut na segunda carreira da tempada 2007 da F\u00f3rmula Tres Brit\u00e1nica no equipo Arena Internacional, malia estar por baixo da idade m\u00ednima de 16 anos para participar na apertura da tempada logo de lograr unha dispensa especial sobre na v\u00e9spera do seu 16 aniversario. O seu mellor resultado foi und\u00e9cimo, en Bucarest e en Brands Hatch. \nTam\u00e9n fixo unha aparici\u00f3n no Campionato Star Mazda en Laguna Seca, como era un piloto invitado, Chilton non era elixible para obter puntos. Tam\u00e9n pilotou nos 1.000 km de Silverstone de 2007, co seu irm\u00e1n Tom por Arena, e terminaron sextos na xeral, oito voltas atr\u00e1s do ga\u00f1ador, o Peugeot 908 HDi FAP de Nicolas Minassian e Marc Gen\u00e9.\nChilton correu unha segunda tempada, esta vez co equipo Hitech Racing de David Hayle, e mellorou \u00e1 d\u00e9cima posici\u00f3n no campionato. Logrou dous poles en Monza e Rockingham, e obtivo dous podios, segundo na primeira carreira en Oulton Park e terceiro en Rockingham. Trasladouse a Carlin Motorsport para a tempada 2009 de F\u00f3rmula Tres Brit\u00e1nica, acadando tres poles nas catro primeiras carreiras. Chilton conseguiu d\u00faas vitorias na tempada, a primeira no Aut\u00f3dromo Internacional do Algarve en Portim\u00e3o, e a segunda na s\u00faa \u00faltima carreira na F\u00f3rmula tres en Brands Hatch.\nGP2 Series.\nChilton participou nas GP2 Asia Series na tempada 2009-10, pilotando un Barwa Addax. A partir de a\u00ed Chilton trasladouse a Ocean Racing Technology para a tempada 2010 das GP2 Series o seu mellor resultado foi unha 5\u00aa posici\u00f3n.\nEn 2011 Chilton uniuse ao equipo Carlin, no que pilotara previamente en F3, para a primeira incursi\u00f3n do equipo na GP2 en 2011. Foi compa\u00f1eiro doss campi\u00f3n da Formula Renault 3.5 Series Mikhail Aleshin e \u00c1lvaro Parente, terminou 22\u00ba na tempada 2011 das GP2 Asia Series e 20\u00ba na tempada 2011 da GP2 Series. Permaneceu co equipo, agora co apoio do equipo Marussia de Formula One, na tempada 2012 das GP2 Series xunto ao indonesio Rio Haryanto. Conseguiu o seu primeiro podio en Malaisia, e m\u00e1is tarde a s\u00faa primeira pole position e a vitoria na carreira de Hungaroring. Esta importante mellora na forma, xunto cas constantes puntuaci\u00f3ns en toda a tempada, deu lugar a que Chilton subira ao cuarto lugar no campionato de pilotos.\nF\u00f3rmula Un.\nEn novembro de 2011 Chilton pilotou para o equipo Force India na proba de novos pilotos en Abu Dabi no Circu\u00edto de Yas Mari\u00f1a. Esta era a segunda vez que pilotaba un coche de F\u00f3rmula 1 logo dunha proba aerodin\u00e1mica en li\u00f1a recta para o equipo a principio do ano. Chilton foi nomeado m\u00e1is tarde piloto de probas e reserva de Marussia F1 para a segunda metade da tempada de F\u00f3rmula Un, a partir do Gran Premio do Xap\u00f3n. Chilton competiu na primeira sesi\u00f3n de adestramentos no Gran Premio de Abu Dabi de 2012 en novembro co equipo Marussia F1. O 18 de decembro de 2012, anunciouse que Chilton correr\u00eda con Marussia F1 en .\nEn decembro de 2012, Nikolai Fomenko, o director de enxe\u00f1er\u00eda de Marussia F1, anunciou que Chilton correr\u00eda para o equipo como piloto titular na tempada . O equipo confirmouno ao d\u00eda seguinte.\nRacing r\u00e9cord.\nResultados completos na F\u00f3rmula Renault 3.5 Series.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos nas GP2.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos na GP2 Asia Series.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "230643", "revid": "23204", "url": "https://gl.wikipedia.org/wiki?curid=230643", "title": "Celtas en Transilvania", "text": "Os celtas en Transilvania apareceron no per\u00edodo tard\u00edo da Cultura de La T\u00e8ne (s\u00e9culo -IV).\nA escavaci\u00f3n da gran necr\u00f3pole de Apahida, Condado de Cluj, por S. Kovacs a comezos do s\u00e9culo XX, revelou as primeiras evidencias da cultura celta en Roman\u00eda. O asentamento, que data entre o s\u00e9culo -III e -II, \u00e9 notable polos seus enterramentos de cremaci\u00f3n e, sobre todo polos os vasos funerais.\nA historia cronol\u00f3xica dos celtas de Transilvania pode ser investigada a partir dos achados arqueol\u00f3xicos de La T\u00e8ne, pero case non hai rexistros antigos que permiten a reconstruci\u00f3n dos acontecementos pol\u00edticos na zona. Os celtas exerceron goberno pol\u00edtico-militar sobre Transilvania entre o s\u00e9culo -IV e -II, e trouxeron con eles unha tecnolox\u00eda m\u00e1is avanzada, o ferro. Eles foron os responsables da difusi\u00f3n do roda de oleiro nunha \u00e1rea moito m\u00e1is ampla da que ocupaban."}
{"id": "230644", "revid": "98629", "url": "https://gl.wikipedia.org/wiki?curid=230644", "title": "Felis silvestris lybica", "text": "Felis silvestris lybica \u00e9 unha subespecie de gato mont\u00e9s que vive no norte de \u00c1frica, Pen\u00ednsula Ar\u00e1biga e Oriente Medio, que segundo evidencias xen\u00e9ticas, morfol\u00f3xicas e arqueol\u00f3xicas poder\u00eda ser a orixe do gato dom\u00e9stico, que foi desbravado hai de 9 000 a 10 000 anos na rexi\u00f3n do Crecente F\u00e9rtil do Oriente Medio, coincidindo co desenvolvemento da agricultura e a necesidade de protecci\u00f3n contra os roedores que se alimentaban do gran.\nA cor da s\u00faa pelaxe vai do marr\u00f3n area ao gris esbrancuxado, con listas negras no rabo e pelo m\u00e1is curto c\u00e1 subespecie europea, sendo tam\u00e9n m\u00e1is pequeno, mide de 45 a 75\u00a0cm de longo, o seu rabo de 20 a 38\u00a0cm e pesa entre 3 e 6,5\u00a0kg."}
{"id": "230645", "revid": "98629", "url": "https://gl.wikipedia.org/wiki?curid=230645", "title": "Resoluci\u00f3n 67/19 da Asemblea Xeral das Naci\u00f3ns Unidas", "text": "A resoluci\u00f3n 67/19 da Asemblea Xeral das Naci\u00f3ns Unidas acordou a admisi\u00f3n de Palestina como Estado observador non membro da Organizaci\u00f3n. Sen prexu\u00edzo dos dereitos xa adquiridos pola Organizaci\u00f3n para a Liberaci\u00f3n de Palestina (OLP), o status de Palestina nas Naci\u00f3ns Unidas pasou de ser entidade non membro da Organizaci\u00f3n a Estado non membro, semellante \u00e1 situaci\u00f3n da Santa S\u00e9. A resoluci\u00f3n aprobouse o 29 de novembro de 2012 na 67.\u00aa sesi\u00f3n da Asemblea Xeral, coincidindo co D\u00eda Internacional de Solidariedade co Pobo Palestino. A resoluci\u00f3n aprobouse por unha ampla maior\u00eda da Aeamblea, a\u00ednda que contou con rexeitamento frontal do Estado de Israel, parte implicada no conflito \u00e1rabe-israel\u00ed."}
{"id": "230646", "revid": "98629", "url": "https://gl.wikipedia.org/wiki?curid=230646", "title": "Fronte Isl\u00e1mica de Liberaci\u00f3n Moura", "text": "A Fronte Isl\u00e1mica de Liberaci\u00f3n Moura (en \u00e1rabe : \u062c\u0628\u0647\u0629 \u062a\u062d\u0631\u064a\u0631 \u0645\u0648\u0631\u0648 \u0627\u0644\u0625\u0633\u0644\u0627\u0645\u064a\u0629, Jabhat Tahrir Mooroo al-Islamiyyah) \u00e9 un grupo islamista sunnita fundado en 1978, resultante dunha escisi\u00f3n da Fronte de Liberaci\u00f3n Nacional Moura, e activo no sur de Filipinas."}
{"id": "230647", "revid": "65337", "url": "https://gl.wikipedia.org/wiki?curid=230647", "title": "Arte da Idade Moderna", "text": "Arte da Idade Moderna \u00e9 o per\u00edodo ou subdivisi\u00f3n temporal da historia da arte que corresponde \u00e1 Idade Moderna. Non se ha de confundir co concepto de arte moderna, que non \u00e9 cronol\u00f3xico sen\u00f3n est\u00e9tico, e que corresponde a determinadas manifestaci\u00f3ns da arte contempor\u00e1nea.\nO per\u00edodo cronol\u00f3xico da Idade Moderna corresponde cos s\u00e9culos XV ao XVIII (con distintos fitos iniciais e finais, como a imprenta ou o descubrimento de Am\u00e9rica, e as revoluci\u00f3ns francesa ou industrial), e significou historicamente en Europa a conformaci\u00f3n e posterior crise do Antigo R\u00e9xime (concepto que incl\u00fae a transici\u00f3n do feudalismo ao capitalismo, unha sociedade estamental e preindustrial e unha monarqu\u00eda autoritaria ou absoluta desafiada polas primeiras revoluci\u00f3ns burguesas). Desde a era dos descubrimentos os cambios hist\u00f3ricos aceler\u00e1ronse, co xurdimento do estado moderno, a teor\u00eda do sistema-mundo e a revoluci\u00f3n cient\u00edfica; no marco do inicio dunha decisiva expansi\u00f3n europea a trav\u00e9s da econom\u00eda, a sociedade, a pol\u00edtica, a t\u00e9cnica, a guerra, a relixi\u00f3n e a cultura. Durante ese per\u00edodo, os europeos estend\u00e9ronse fundamentalmente por Am\u00e9rica e os espazos oce\u00e1nicos. Co tempo, xa ao final do per\u00edodo, estes procesos terminaron por facer dominante a civilizaci\u00f3n occidental sobre o resto das civilizaci\u00f3ns do mundo, e con iso determinaron a imposici\u00f3n dos modelos propios da arte occidental, concretamente da arte europea occidental, que desde o Renacemento italiano identificouse cun ideal est\u00e9tico formado a partir da reelaboraci\u00f3n dos elementos recuperados da arte cl\u00e1sica greco-romano, a\u00ednda que sometidos a unha sucesi\u00f3n pendular de estilos (renacemento, manierismo, barroco, rococ\u00f3, neoclasicismo, prerromanticismo) que, ben optaban por unha maior liberdade art\u00edstica ou ben por un maior sometemento \u00e1s regras da arte institucionalizadas na denominada arte acad\u00e9mica. A funci\u00f3n social do artista comezou a superar a do mero artes\u00e1n para converterse nunha personalidade individualista, que destacaba na corte, ou nunha figura de \u00e9xito no mercado libre da arte. Do mesmo xeito que nos demais \u00e1mbitos da cultura, a modernidade aplicada \u00e1 arte significou unha progresiva secularizaci\u00f3n ou emancipaci\u00f3n do relixioso que chegou ao seu punto culminante coa Ilustraci\u00f3n; a\u00ednda que a arte relixiosa continuou sendo unha das m\u00e1is encargadas, se non o que m\u00e1is, xa non dispuxo da abafadora presenza que hab\u00eda ter na arte medieval.\nNo entanto, durante todo o per\u00edodo da Idade Moderna as principais civilizaci\u00f3ns do mundo mantiv\u00e9ronse pouco influ\u00eddas, ou ata case totalmente alleas aos cambios experimentados polas sociedades e a arte europea, mantendo esencialmente os trazos culturais e art\u00edsticos propios (arte da India, arte chinesa, arte xaponesa, arte africana).\nA civilizaci\u00f3n isl\u00e1mica, definida pola s\u00faa posici\u00f3n xeoestrat\u00e9xica intermedia, e principal competidora hist\u00f3rica da civilizaci\u00f3n cristi\u00e1 occidental, \u00e1 que disputou secularmente o espazo mediterr\u00e1neo e balc\u00e1nico, desenvolveu distintas modalidades locais de arte isl\u00e1mica nas que poden verse influencias tanto da arte occidental como do das civilizaci\u00f3ns orientais.\nPara o caso da arte americana, a colonizaci\u00f3n europea supuxo, especialmente para zonas como M\u00e9xico e o Per\u00fa, a formaci\u00f3n dunha arte colonial con algunhas caracter\u00edsticas sincr\u00e9ticas.\nEn Europa oriental a arte bizantina continuou pervivindo coa arte rusa ou con algunhas manifestaci\u00f3ns da arte otom\u00e1.\nAdemais das artes pl\u00e1sticas, outras belas artes como a m\u00fasica, as artes esc\u00e9nicas e a literatura tiveron desenvolvementos paralelos, analox\u00edas formais e unha maior ou menor coincidencia est\u00e9tica e, sobre todo, intelectual, ideol\u00f3xica e social; o que permitiu \u00e1 historiograf\u00eda etiquetar a s\u00faa periodizaci\u00f3n con denominaci\u00f3ns similares (m\u00fasica renacentista, m\u00fasica barroca, m\u00fasica do clasicismo; literatura do renacemento, literatura do barroco, literatura ilustrada ou neocl\u00e1sica etc.) O mesmo pode dicirse das denominadas artes menores, decorativas ou industriais, que foron un fiel reflexo do gusto art\u00edstico de determinadas \u00e9pocas (como os denominados estilos Henrique II, Lu\u00eds XIII, Lu\u00eds XIV, Rexencia, Lu\u00eds XV, Lu\u00eds XVI, Directorio e Imperio, convencionalmente denominados a partir da historia do mobiliario franc\u00e9s.\nArte europea occidental.\nS\u00e9culos XV e XVI: G\u00f3tico final, Renacemento e Manierismo.\nG\u00f3tico final e Renacemento n\u00f3rdico.\nO s\u00e9culo XV significou unha continuidade da arte g\u00f3tica na maior parte dos pa\u00edses europeos. O denominado g\u00f3tico internacional representaba a imposici\u00f3n, no denominado \"outono da Idade Media\", dun gusto refinado e cortes\u00e1n, de orixe franc\u00e9s, provenzal e borgo\u00f1\u00f3n, que se estend\u00eda entre todas as artes pl\u00e1sticas, especialmente a pintura en soportes mobles (pol\u00edpticos cada vez m\u00e1is complexos e iluminaci\u00f3n de manuscritos) e a ourivar\u00eda (\"Goldenes R\u00f6ssl\" (\"O corcel dourado\"), 1404). O g\u00f3tico flam\u00edxero aplicouse \u00e1 arquitectura civil (concellos e palacios urbanos) ademais da relixiosa, do que son mostra os conxuntos urbanos de ricas cidades burguesas como Bruxas e Gante en Flandres e outros n\u00facleos nas rutas comerciais que se estend\u00edan por todo o continente con gran vitalidade trala crise do s\u00e9culo XIV: feiras de Champa\u00f1a e de Medina, canell\u00f3ns da Mesta que cruzaban Castilla de sur a norte (Toledo, Segovia, Burgos), cidades do Rin (Colonia, Maguncia, Colmar, Friburgo, Estrasburgo, Basilea), do sur de Alema\u00f1a (Augsburgo, N\u00faremberg), de Borgo\u00f1a (Dijon, \"H\u00f4tel-Dieu de Beaune\", 1443) ou os portos setentrionais da Hansa (Tal\u00edn, Danzig, L\u00fcbeck, Hamburgo ou o propio Londres).\nO mantemento da tradici\u00f3n g\u00f3tica, das caracter\u00edsticas locais ou a maior ou menor influencia dos n\u00facleos flamengo-borgo\u00f1\u00f3n ou italiano caracterizou a diversidade da produci\u00f3n art\u00edstica europea durante todo o per\u00edodo. Boa parte da produci\u00f3n arquitect\u00f3nica de finais do XV e comezos do s\u00e9culo XVI efectuouse con estilos nacionais que supo\u00f1en unha evoluci\u00f3n natural do g\u00f3tico, como o plateresco ou isabelino (de debatido deslindamento) e o estilo Cisneros en Castela; e o estilo Tudor ou g\u00f3tico perpendicular en Inglaterra, que evolucionou \u00e1 arquitectura isabelina de finais do XVI e comezos do XVII, xa fortemente influ\u00edda polos novos modelos renacentistas italianos. O arco oxival g\u00f3tico e as floridas crucer\u00edas foron substitu\u00eddos polo arco de medio punto, a c\u00fapula e os elementos arquitrabados que recordaban a Roma (front\u00f3ns, frisos, cornixas, ordes cl\u00e1sicas). Ata se impuxo a decoraci\u00f3n a base dos grotescos recentemente descubertos na Domus Aurea de Ner\u00f3n.\nEn pintura e escultura, o gusto n\u00f3rdico predominou fronte ao italiano ata comezos do s\u00e9culo XVI na maior parte de Europa Occidental, o que explica o \u00e9xito de artistas como os Colonia, os Egas, Gil de Silo\u00e9, Felipe Bigarny, Rodrigo Alem\u00e1n ou Michel Sittow (proveniente dun lugar tan afastado como o B\u00e1ltico Hanse\u00e1tico); a\u00ednda que o influxo de Italia tam\u00e9n se deixou sentir, como demostra o periplo europeo de escultores italianos como Domenico Fancelli e Pietro Torrigiano (menos significativa foi a emigraci\u00f3n de pintores italianos, posto que \u00e9 f\u00e1cil importar pintura, pero \u00e9 m\u00e1is f\u00e1cil importar ao escultor que \u00e1s esculturas) e as aprendizaxes en Italia de pintores franceses e espa\u00f1ois como Jean Fouquet, Pedro Berruguete ou Y\u00e1\u00f1ez de la Almedina. Pero nin sequera nesas primeiras d\u00e9cadas do s\u00e9culo XVI pode dicirse que se producise unha identificaci\u00f3n do italianismo renacentista a comparar ou imitar co canon florentino-romano ou \u00abparadigma vasariano\u00bb (que \u00e9 o que terminou fixando no gusto clasicista perpetuado nos s\u00e9culos posteriores). A maior parte da produci\u00f3n local, en todas as artes, tivo unha paulatina transici\u00f3n entre as formas g\u00f3ticas e as renacentistas. Na escultura castel\u00e1, esta transici\u00f3n correu a cargo do grupo formado en torno aos Egas: con Juan Guas e Sebasti\u00e1n de Almonacid, mentres que na coroa de Arag\u00f3n cumpriu un papel similar Dami\u00e1n Forment e en Francia Michel Colombe.\nAta na propia Italia de finais do XV hab\u00eda posiblemente maior interese pola pintura flamenga que o que puidese haber pola pintura italiana en Flandres, como demostra o impacto do \"Tr\u00edptico Portinari\" (1476), que non tivo equivalente en obras italianas exportadas aos Pa\u00edses Baixos.\nEn canto ao gusto privado dun monarca da segunda metade do XVI, cualificado de \"Pr\u00edncipe do Renacemento\", como Filipe II de Espa\u00f1a, as fantas\u00edas on\u00edricas e moralistas do Bosco ou as obras de pintores tan arcaizantes como Marinus e Pieter Coecke avantaxaban aos mestres italianos ou a outros m\u00e1is innovadores, como O Greco. No entanto, a xeraci\u00f3n dos monarcas da primeira metade do s\u00e9culo deixouse seducir polos xenios italianos de Leonardo da Vinci (Francisco I de Francia) ou Tiziano (Carlos I de Espa\u00f1a \u2015emperador Carlos V\u2015).\nEn canto a Flandres e Italia, a brillantez e orixinalidade indiscutible de cada un dos artistas individuais e escolas locais; as\u00ed como a fluidez dos contactos mutuos, tanto de obras \"(Tr\u00edptico Portinari)\" coma de mestres (Xusto de Gante, Petrus Christus, Rogier van der Weyden, Mabuse -viaxan de Flandres a Italia- Jacopo de'Barbari, Antonello da Messina -viaxan de Italia a Flandres-, a viaxe de Antonello, citado por Vasari, \u00e9 posta en d\u00fabida pola moderna historiograf\u00eda, que unicamente reco\u00f1ece a s\u00faa coincidencia con Petrus Christus en Mil\u00e1n); obrigan a falar dun protagonismo compartido que nin priorice nin confunda as caracter\u00edsticas propias de cada foco, que son marcadamente diferentes.\nA rexi\u00f3n flamengo-borgo\u00f1oa e a s\u00faa conexi\u00f3n natural con Italia, a zona alem\u00e1 do Rin e o alto Danubio, foron dun destacado dinamismo en todas as ramas da cultura e a arte, destacadamente en pintura, coa innovaci\u00f3n decisiva da pintura \u00f3 \u00f3leo (irm\u00e1ns van Eyck) e o desenvolvemento do gravado que alcanzou alturas extraordinarias con Alberto Durero ou Lucas van Leyden, ademais da invenci\u00f3n da imprenta (Gutenberg, 1453). A pintura flamenga e alem\u00e1 caracteriz\u00e1ronse por un intenso realismo e nitidez, e o gusto polo detalle levado ao seu l\u00edmite. A escola de pintores do s\u00e9culo\u00a0XV denominada primitivos flamengos componse dunha extensa n\u00f3mina de mestres: Roger van der Weyden, Thierry Bouts, Petrus Christus, Hans Memling, Hugo van der Goes, e alg\u00fans an\u00f3nimos cuxa atribuci\u00f3n se conseguiu establecer ou \u00e9 a\u00ednda obxecto de debate (Mestre de Flemalle Robert Campin, Mestre de Moulins -Jean Hey-, Mestre da Lenda de Santa Luc\u00eda,\nMestre da follaxe bordada, Mestre de Alkmaar, Mestre de Fr\u00e1ncfort, Mestre da Lenda de Santa B\u00e1rbara, Mestre da Virgo inter Virgines, Mestre da Vista de santa G\u00fadula, Mestre de Mar\u00eda de Borgo\u00f1a, Mestre do Monograma de Brunswick); e que a finais do XV e comezos do XVI continuou con figuras do talle do Bosco, Gerard David, Jan Joest van Calcar, Joachim Patinir, Quentin Matsys ou Pieter Brueghel o Vello. A potencia da pintura alem\u00e1 da \u00e9poca non se limitou a Durero, v\u00e9ndose na produci\u00f3n de artistas como Gr\u00fcnewald, Altdorfer ou Lucas Cranach o Vello. Tam\u00e9n se producen frut\u00edferas viaxes de mestres alem\u00e1ns a Italia (Durero, Michael Pacher), mentres que o trasfego de mestres alem\u00e1ns, sobre todo renanos, cara a Flandres foi moito m\u00e1is abundante.\nRenacemento italiano: Quattrocento.\nItalia desenvolvera durante toda a Idade Media produci\u00f3ns art\u00edsticas significativamente diferenciadas do resto da Europa Occidental, que a\u00ednda que se clasifican dentro do rom\u00e1nico ou do g\u00f3tico, presentan marcadas caracter\u00edsticas propias, que adoitan atribu\u00edrse \u00e1 pervivencia da herdanza cl\u00e1sica grecorromana e aos contactos coa arte bizantina (particularmente en Venecia -arquitectura g\u00f3tica veneciana\u2015, pero tam\u00e9n no denominado naturalismo romano \u2015Pietro Cavallini\u2015). Ademais dos precursores literarios do Renacemento (Dante, Petrarca e Bocaccio), escultores como os Pisano, pintores da escola sienesa (Duccio di Buoninsegna, Simone Martini) e a escola florentina (Giotto, Cimabue), e artistas completos como Arnolfo di Cambio son os precedentes inmediatos da explosi\u00f3n creativa do \"Quattrocento\" (anos mil catrocentos en italiano), que se inicia cos frescos de Fra Angelico e de Masaccio, os relevos de Jacopo della Quercia e os vultos redondos de Donatello. A municipalidade de Florencia de comezos de s\u00e9culo convocou dous concursos de obras puntuais para a terminaci\u00f3n da s\u00faa catedral que se converteron en fitos da historia da arte: a soluci\u00f3n xenial de Brunelleschi \u00e1 c\u00fapula de Santa Mar\u00eda del Fiore (1419), e as portas de bronce do Baptisterio, que realizou Ghiberti (1401).\nA mediados de s\u00e9culo reun\u00edronse na mesma cidade un afortunado conxunto de circunstancias, especialmente o desenvolvemento da filosof\u00eda humanista (que desenvolveu en termos antropocentristas novos conceptos de home e de natureza, cuxa m\u00edmese -imitaci\u00f3n- ser\u00eda a funci\u00f3n da arte) e a presenza dunha legaci\u00f3n grega no Concilio de Florencia (1439-1445, que procuraba a unidade dos cristi\u00e1ns nos momentos finais da resistencia de Constantinopla fronte aos turcos), que puxeron \u00e1 antig\u00fcidade cl\u00e1sica, os seus textos e \u00e1 reflexi\u00f3n sobre a teor\u00eda da arte, no centro da atenci\u00f3n intelectual. Ao mesmo tempo, os artistas experimentaron unha promoci\u00f3n social decisiva: pasaron a converterse en \"humanistas\" ou \"homes do renacemento\", \u00e9 dicir, profesionais completos non s\u00f3 dun oficio art\u00edstico, sen\u00f3n de todos eles \u00e1 vez, ademais de cultivados e letrados, o que lles permit\u00eda ser tam\u00e9n poetas e fil\u00f3sofos, dignos de tratar con arist\u00f3cratas laicos e eclesi\u00e1sticos, pr\u00edncipes, reis e papas, que os disputaban e non se avergo\u00f1aban de admiralos e tratalos con consideraci\u00f3n.\nA corte dos Medici utilizou o mecenado como un mecanismo de prestixio a unha escala que lle permitiu converterse nun centro art\u00edstico comparable \u00e1 Roma de Augusto ou a Atenas de Pericles: pintores como Paolo Uccello, Andrea do Castagno, Pollaiuolo, Sandro Botticelli, Pinturicchio, Luca Signorelli, os Ghirlandaio, Cosimo Rosselli ou Benozzo Gozzoli, escultores como Luca della Robbia ou Andrea del Verrocchio e arquitectos como Michelozzo, Bernardo Rossellino e Leon Battista Alberti. O vocabulario cl\u00e1sico e o descubrimento das leis da perspectiva lineal constru\u00edron as bases te\u00f3ricas autoconscientes dunha arte de forte personalidade, a escola florentina do quattrocento, que trala decadencia de a sienesa (o seu rival no duecento e o trecento) converteuse na dominante en Italia, caracterizada polo predominio do \"disegno\" (debuxo, dese\u00f1o). Proba do seu prestixio foi a selecci\u00f3n de mestres para o programa pict\u00f3rico das paredes laterais da Capela Sistina (1481-1482). Era com\u00fan que moitos dos pintores florentinos procedesen doutras escolas locais italianas, como Piero della Francesca, que proced\u00eda da escola de Ferrara (Francesco del Cossa, Cosimo Tura), Mantegna, que proced\u00eda da Escola de Padua (Francesco Squarcione, Melozzo da Forli, Filippo Lippi) ou Perugino, da escola da Umbr\u00eda ou de as Marcas (Melozzo da Forli, Luca Signorelli). A escola veneciana, \u00e1 s\u00faa vez, recibiu o influxo do veron\u00e9s Pisanello e o siciliano Antonello da Messina (a quen se atrib\u00fae a introduci\u00f3n da t\u00e9cnica flamenga do \u00f3leo en Italia) para desenvolver caracter\u00edsticas peculiar\u00edsimas centradas no dominio da cor, visibles en Alvise Vivarini e Carlo Crivelli e que chegar\u00e1n \u00e1 s\u00faa cima cos Bellini.\nAlto Renacemento ou Renacemento cl\u00e1sico.\nA xenial figura de Leonardo da Vinci, que mantivo unha vida errante polas cortes italianas e francesa, enmarca o tr\u00e1nsito cara ao \"Cinquecento\" (anos mil cincocentos en italiano). \u00c1brese o denominado \"Alto Renacemento\" ou \"Renacemento cl\u00e1sico\": Florencia (que sufrira o furor iconoclasta de Savonarola) foi substitu\u00edda como centro art\u00edstico por Roma, baixo o mecenado papal, que atraeu a Bramante, Michelangelo e Rafael Sanzio, desenvolvendo o ambicios\u00edsimo programa art\u00edstico do Vaticano (cuxo enorme custo foi unha das raz\u00f3ns do descontento que xerou a Reforma protestante), co que pode falarse dunha escola florentino-romana (os citados e Fra Bartolommeo, Andrea del Sarto, Giulio Romano, Benvenuto Cellini, Baldassarre Peruzzi, Giovanni Antonio Bazzi \"(Il Sodoma)\" e outros, cuxa condici\u00f3n de \u00e9mulos eclipsados polo xenio dos seus mestres, malia os seus valores propios, failles ser clasificados moi habitualmente como manieiristas). Mentres tanto, en Venecia desenvolveuse con caracter\u00edsticas propias unha escola veneciana de pintura caracterizada polo dominio da cor (os Bellini, Giorgione, Tiziano).\nEn relaci\u00f3n co renacemento de mediados do s\u00e9culo XV, caracterizado pola experimentaci\u00f3n sobre a perspectiva lineal, o \"alto renacemento\" caracterizouse pola madurez e o equilibrio que se atopa no \"sfumato\" de Leonardo; nos volumes marm\u00f3reos da \"terribilit\u00e0\" miguelangelesca; nas cores, texturas e o \"chiaroscuro\" dos venecianos ou das \"Madonnas\" de Rafael, que dan \u00e1 luz e \u00e1s sombras un novo protagonismo, xunto \u00e1 s\u00faa caracter\u00edstica \"morbidezza\" (suavidade, brandura); no adiantamento do brazo nos retratos (como na \"Gioconda\"); na composici\u00f3n clara, especialmente a triangular, marcada pola relaci\u00f3n das figuras con miradas e posturas, particularmente nas mans.\nBaixo Renacemento ou Manierismo.\nDesde o saqueo de Roma de 1527, o renacemento supera a s\u00faa fase clasicista para experimentar con m\u00e1is liberdade formal e menos suxeici\u00f3n a equilibrios e proporci\u00f3ns, esaxerando os trazos, introducindo rupturas e investimentos da orde l\u00f3xica, formas din\u00e1micas como a \"serpentinata\", e dando paso a chiscadelas intelectuais e iconogr\u00e1ficas sofisticadas ou ao humor. Os lonxevos Michelangelo e Tiziano continuaron a s\u00faa inxente obra, \u00e1 vez que as novas xeraci\u00f3ns de artistas imitan a s\u00faa \"maniera\" (cuasi divinizada polos primeiros historiadores da arte como Vasari) ou ben desenvolven a s\u00faa propia creatividade:\nPontormo -\"Descendemento\", 1528-, Correggio -\"Adoraci\u00f3n dos pastores\", 1530-, Parmigianino -\"Madonna do pescozo longo\", 1540-, Bronzino -\"Retrato de Lucrezia Panciatichi\", 1540-, Tintoretto -\"Lavatorio\", 1549-, Veronese -\"Vodas de Can\u00e1\", 1563-, Sebastiano del Piombo, Arcimboldo, os Bassano, os Palma (pintores), Giambologna -\"H\u00e9rcules e o centauro Neso\", 1550-, Benvenuto Cellini -Salero de Francisco I de Francia, 1543- (escultores), Serlio -\"Os sete libros da arquitectura\", publicados entre 1537 e 1551-, Palladio -\"Teatro Ol\u00edmpico\", 1580-, Vincenzo Scamozzi, Vignola, Giacomo della Porta (arquitectos), ou artistas completos como Giulio Romano (edificio e frescos do \"Palacio do t\u00e9\", 1524-1534), Jacopo Sansovino (intervenci\u00f3ns en torno \u00e1 Praza de San Marcos de Venecia desde 1529, como a Biblioteca Marciana, 1537-1553), Bartolomeo Ammannati (\"Fonte de Neptuno\", ampliaci\u00f3n do \"Palacio Pitti\", 1558-1570) e Federico Zuccaro (\"Palacio Zuccari\", un extravagante e persoal proxecto para a s\u00faa propia vivenda en Roma, 1590).\nPolo resto de Europa dif\u00fandese un estilo italianizante, que en cada zona adquire caracter\u00edsticas peculiares: en Francia a escola de Fontainebleau, pintores como Fran\u00e7ois Clouet, escultores como Jean Goujon, Ligier Richier ou Germain Pilon e o embelecemento dos elegantes \"ch\u00e2teaux da Loire\" (ampliaci\u00f3n do castelo de Blois e construci\u00f3n do castelo de Chambord, ambos de Domenico da Cortona; Serlio e Gilles le Breton no propio castelo de Fontainebleau; Pierre Lescot no do Louvre; Philibert de l'Orme nas Tuller\u00edas); en Espa\u00f1a os escultores Alonso Berruguete, Diego de Silo\u00e9, Jean de Joigny ou Gaspar Becerra, os pintores Luis de Morales, Juan de Juanes, Navarrete o Mudo, Alonso S\u00e1nchez Coello ou Juan Pantoja de la Cruz, e os arquitectos Pedro Machuca, Rodrigo Gil de Honta\u00f1\u00f3n, Alonso de Covarrubias ou os Vandelvira; no Flandres dividido pola revoluci\u00f3n que trouxo a reforma protestante, Quentin Matsys, Antonio Moro ou Karel van Mander (o \"Vasari do norte\"); e en Alema\u00f1a Lucas Cranach o Mozo ou Hans Holbein o Mozo (que terminou a s\u00faa carreira en Inglaterra); en Inglaterra, Inigo Jones.\nO chamado \"Baixo Renacemento espa\u00f1ol\" coincide co comezo dos s\u00e9culos de ouro das artes.\nTralo Alto Renacemento espa\u00f1ol no que se incorporaron os modelos puristas ou clasicistas \"do romano\" (Palacio de Carlos V, Catedral de Granada, Catedral de Xa\u00e9n, Catedral de Baeza, Concello de Sevilla), no \u00faltimo terzo do s\u00e9culoo\u00a0XVI desenvolveuse un ambicioso programa propio de marcada orixinalidade, centrado no Mosteiro do Escorial (Juan Bautista de Toledo, Gian Battista Castello, Francesco Paciotto, Juan de Herrera -cuxa forte personalidade faille habitualmente ser considerado principal autor- e Francisco de Mora, 1563-1586), que deu traballo a pintores italianos como Pellegrino Tibaldi e Federico Zuccaro, pero onde non tivo cabida, malia a s\u00faa xenialidade, un artista non apreciado por Filipe II: El Greco.\nS\u00e9culo XVII e primeira metade do XVIII: Barroco, Clasicismo e Rococ\u00f3.\nBarroco.\nNa Italia de 1600 o intelectualismo manierista d\u00e1 paso a unha arte m\u00e1is popular: o barroco, que apela directamente aos sentidos, e en que se outorga un valor fundamental aos xogos de luz e sombra, a formas xeom\u00e9tricas sofisticadas (como a elipse e a helicoidal), ao movemento, \u00e1 violencia nos contrastes e \u00e1 contradici\u00f3n entre a aparencia e a realidade. Desde o seu inicio d\u00e1se simultaneamente cunha tendencia clasicista visiblemente oposta.\nA periodizaci\u00f3n do barroco permite identificar varias fases: un barroco tenebrista a comezos de s\u00e9culo\u00a0XVII, un barroco pleno ou \"maduro\" nas d\u00e9cadas centrais do s\u00e9culo, e un barroco \"triunfante\" ou \"decorativo\" a finais do s\u00e9culo\u00a0XVII, que se prolongou no s\u00e9culo\u00a0XVIII co denominado \"barroco tard\u00edo\", de imprecisa diferenciaci\u00f3n co rococ\u00f3, estilo que tam\u00e9n pode definirse baixo par\u00e1metros ben distintos.\nOs principais pintores italianos de tendencia barroca do s\u00e9culo XVII foron Caravaggio, cuxa breve e escandalosa carreira iniciou unha verdadeira revoluci\u00f3n pict\u00f3rica (e a cuxo estilo denominase \u00e1s veces como \"caravagismo\", como \"tenebrismo\" ou \"naturalismo\"); seguido por \"il Spagnoleto\" Jos\u00e9 de Ribera (valenciano cuxa obra realizou integramente en N\u00e1poles), Pietro da Cortona (tam\u00e9n arquitecto) e Luca Giordano (chamado \"Luca fa presto\" pola s\u00faa rapidez de execuci\u00f3n). O protagonista do triunfo das formas retortas do estilo barroco na clasicista Roma (onde os acad\u00e9micos de San Lucas mantiveron o dominio do gusto \"academicista\" en pintura) foi un verdadeiro \"artista completo\": Bernini, que aplicou a escultura e arquitectura unha nova concepci\u00f3n sensitiva, case sensual (\u00c9xtase de Santa Teresa, Baldaquino de San Pedro); a\u00ednda que tam\u00e9n outros como Borromini, os irm\u00e1ns Maderno Carlo e Stefano os Fontana Carlo e Domenico deixaron a s\u00faa impronta nunha cada vez m\u00e1is fascinante \"Cidade Eterna\", confirmada como centro da arte europea. A arte de todos eles foi un eficaz medio de propaganda (en plena \"Propaganda Fide\" da Contrarreforma) ao servizo da Igrexa Cat\u00f3lica, que pretend\u00eda ocupar todos os espazos p\u00fablicos e privados. A columnata da Praza de San Pedro de Roma \u00e1brese literalmente como un abrazo \u00ab\u00e1 cidade e ao mundo\u00bb \"(urbi et orbi)\". Outras cidades italianas desenvolveron programas m\u00e1is modestos, pero non menos interesantes, como o emerxente Tur\u00edn dos Savoia, cos edificios de Guarino Guarini, ou outras como Lecce, N\u00e1poles, Mil\u00e1n, X\u00e9nova, Florencia e Venecia.\nAs instituci\u00f3ns eclesi\u00e1sticas locais e a cat\u00f3lica Monarqu\u00eda Hisp\u00e1nica, especialmente co programa art\u00edstico e coleccionista de Filipe IV (Palacio do Bo Retiro, Sal\u00f3n de Reinos, Torre de la Parada), que continuou malia as apreturas econ\u00f3micas da \"decadencia\" e a dif\u00edcil conxuntura do reinado de Carlos II, ser\u00e1n os principais clientes dunha constelaci\u00f3n irrepetible de xenios da pintura: Ribera (en N\u00e1poles); Ribalta, Vel\u00e1zquez, Murillo, Zurbar\u00e1n, Alonso Cano, Vald\u00e9s Leal, Claudio Coello (en Espa\u00f1a); Rubens, Jordaens (en Flandres). Incluso reclutar\u00e1nse primeiras figuras italianas como Ti\u00e9polo e Luca Giordano. A imaxinar\u00eda de madeira policromada chegou a cimas non igualadas con Gregorio Fern\u00e1ndez, Alonso de Mena, Pedro de Mena e Mart\u00ednez Monta\u00f1\u00e9s.\nNos pa\u00edses protestantes, o barroco foi unha arte burguesa, de iniciativa privada, con pintores holandeses como Rembrandt, Johannes Vermeer, Frans Hals ou Ruysdael, que traballaban para o mercado libre.\nEn Inglaterra, cuxa peculiar situaci\u00f3n socio-pol\u00edtica-relixiosa era un intermedio entre as d\u00faas alternativas da \u00e9poca, atopar\u00e1 o seu p\u00fablico un pintor do talle de Anton van Dyck.\nEn Francia, a\u00ednda que alg\u00fans pintores, como os irm\u00e1ns Le Nain ou Georges de La Tour, e escultores, como Pierre Puget ou Fran\u00e7ois Girardon poden con facilidade inscribirse dentro dos par\u00e1metros do barroco, a corrente dominante adscribiose aos canons do clasicismo.\n \nClasicismo.\nAs academias que se crearon, primeiro na Italia renacentista, e logo en Espa\u00f1a, Inglaterra e Francia, fixaron un \"gusto\" est\u00e9tico que po\u00f1\u00eda as normas codificadas polos tratadistas da arte por encima da fantas\u00eda creativa. Francia converteuse na segunda metade do s\u00e9culo XVII no centro deste movemento clasicista, a\u00ednda que Italia a inspirase na s\u00faa primeira metade (Annibale Carracci, Guido Reni, Domenichino, Guercino, \"Accademia dei San Luca\"). Franceses foron o pintor Nicolas Poussin, que pasou a maior parte da s\u00faa vida art\u00edstica en Roma, ou o escultor Jacques Sarazin.\nA m\u00e1xima expresi\u00f3n do clasicismo franc\u00e9s foi o programa art\u00edstico dese\u00f1ado en torno ao palacio de Versalles, levantado nos arredores de Par\u00eds como peza clave dun m\u00e1is amplo programa de enxe\u00f1er\u00eda pol\u00edtica e social para o asentamento da monarqu\u00eda absoluta de Lu\u00eds XIV (pintores como Hyacinthe Rigaud ou Charles Le Brun, arquitectos como Louis Le Vau ou os Mansart, escultores como Coysevox ou Puget, e ata o dese\u00f1ador de xard\u00edns Le N\u00f4tre).\nA reconstruci\u00f3n tralo grande incendio de Londres de 1666 permitiu dese\u00f1os urban\u00edsticos e edificios singulares nos que predominaron criterios clasicistas, mentres as vilas campestres traz\u00e1banse con gusto palladiano. Vaise establecendo un gusto que determinar\u00e1 co tempo as diferenzas entre o xard\u00edn ingl\u00e9s artificiosamente \"naturalista\" fronte \u00e1 pureza formal das li\u00f1as do xard\u00edn franc\u00e9s.\nRococ\u00f3.\nA\u00ednda que a orixe do termo \u00e9 despectivo, pretendendo ridiculizar a retorta decoraci\u00f3n de \"rocailles\" e \"coquilles\" propia do tam\u00e9n denominado \"estilo Lu\u00eds XVI\", do mesmo xeito que co manierismo, o rococ\u00f3 terminouse por definir como un estilo aut\u00f3nomo, e do mesmo xeito que a aquel, unha exposici\u00f3n organizada polo Consello de Europa outorgoulle definitivamente o prestixio historiogr\u00e1fico (M\u00fanic, 1958).\nAo longo dos dous primeiros terzos do s\u00e9culo\u00a0XVIII, os palacios que se levantaron a imitaci\u00f3n do de Versalles por toda Europa a maior gloria das monarqu\u00edas absolutas en proceso de converterse en \"despotismos ilustrados\" (Palacio Real de Madrid e La Granja en Espa\u00f1a, Palacio de Inverno e Palacio de Catarina en San Petersburgo, Sch\u00f6nbrunn en Viena, Sanssouci en Prusia, Zwinger de Dresden, Ludwigsburg en W\u00fcrttemberg, Amalienborg en Copenhague, Caserta en N\u00e1poles -en Inglaterra non houbo palacios versallescos, o m\u00e1is importante dos edificios do s\u00e9culo\u00a0XVIII foi o Palacio de Blenheim de John Vanbrugh, prolongaci\u00f3n do barroco clasicista ingl\u00e9s e anticipador do neoclasicismo-) encheron os seus espazos interiores cunha arte intimista, privada e mesmo secreta, de gran sensualidade, representado na pintura francesa por Watteau, Maurice Quentin de La Tour, Boucher e Fragonard; e no exquisito coidado posto na confecci\u00f3n e instalaci\u00f3n de porcelanas (a gran novidade tecnol\u00f3xica da \u00e9poca, que ocupou a alg\u00fans dos mellores escultores: Meissen -Johann Joachim K\u00e4ndler-, Augarten, Nymphenburg -Franz Anton Bustelli-, Berl\u00edn, Vincennes, S\u00e8vres \u2015\u00c9tienne-Maurice Falconet\u2015, Lomonosov, Chelsea, Bo Retiro, L'Alcora, etc.), cristais (La Granja), reloxos (Real F\u00e1brica de Relojes), mobles etc. O estuco pasou a ser un material moi utilizado para a confecci\u00f3n de complexos espazos arquitect\u00f3nico-escult\u00f3ricos (Giacomo Serpotta); mentres que o pastel en pintura (Chardin) e a terracota en escultura (Clodion) convert\u00e9ronse nas t\u00e9cnicas preferidas para o consumo dun gran mercado demandante de pezas pequenas e elegantes. Os \"vedutisti\" italianos, sobre todo os venecianos Canaletto e Guardi, v\u00edronse estimulados pola continua demanda dos primeiros turistas aristocr\u00e1ticos que percorr\u00edan o circu\u00edto art\u00edstico europeo (o \"Grand Tour\").\nAo mesmo tempo, en contornas m\u00e1is p\u00fablicas, a pintura inglesa realizaba propostas est\u00e9ticas semellantes coas \"conversation pieces\" e a pintura sat\u00edrica de Hogarth (que tam\u00e9n reflexionou teoricamente sobre \"A curva da beleza\" predominante na arte rococ\u00f3 -a \"serpentine\", \"serpentinata\" ou sigmoidea-), a elegante despreocupaci\u00f3n dos retratos e paisaxes de Gainsborough; a prolongaci\u00f3n no tempo do denominado \"alto barroco alem\u00e1n\" descompo\u00f1\u00eda os espazos interiores das igrexas (p\u00falpitos, altares, alicerces, b\u00f3vedas) facendo que a extravaxante decoraci\u00f3n se convertese no \u00fanico elemento estrutural visible; mentres que o churrigueresco espa\u00f1ol retorc\u00eda a fantas\u00eda barroca ata o l\u00edmite e Salzillo continuaba a tradici\u00f3n imaxineira. Os cart\u00f3ns de Goya, a pesar da s\u00faa dataci\u00f3n na segunda metade do s\u00e9culo, incl\u00faense nun gusto art\u00edstico semellante ao rococ\u00f3, mostra da s\u00faa pervivencia nun momento en que a crise do Antigo R\u00e9xime enfrontaba ese \"gusto aristocr\u00e1tico\" coa racionalidade e sobriedade \"burguesa\" que se impo\u00f1\u00eda na Revoluci\u00f3n francesa (1789).\nSegunda metade do s\u00e9culo XVIII e primeiro cuarto do XIX: Neoclasicismo e Prerromanticismo.\nA mediados do s\u00e9culo\u00a0XVIII desatouse unha verdadeira \"febre arqueol\u00f3xica\" que culminou co descubrimento das ru\u00ednas de Pompeia en 1748. O co\u00f1ecemento do mundo antigo revisouse con novos criterios establecidos intelectualmente por tratadistas, acad\u00e9micos, cr\u00edticos e historiadores da arte. Uns orientaron o gusto nun sentido cl\u00e1sico (Milizia, Mengs, Winckelmann, Diderot, Quatrem\u00e8re de Quincy) e outros nun sentido que preludia o romanticismo, o neog\u00f3tico e os historicismos do s\u00e9culo\u00a0XIX (Walpole, Lessing, Goethe). A oposici\u00f3n entre a sensibilidade neocl\u00e1sica e a rom\u00e1ntica pasou a ser un t\u00f3pico cultural, reforzado por aparatosos enfrontamentos xeracionais como o que supuxo a chamada \"batalla de Hernani\" (\"Com\u00e9die-Fran\u00e7aise\", 28 de febreiro de 1830, cando o p\u00fablico da obra de Victor Hugo enfrontouse, dividido entre os \"Chevelus\" -mozos melenudos, rom\u00e1nticos- e os \"Genoux\" -vellos calvos, neocl\u00e1sicos-) ou o sal\u00f3n de Par\u00eds de 1819 no que se enfrontaron os partidarios do morboso romanticismo da \"Balsa da Medusa\" (G\u00e9ricault) cos da pulcritude neocl\u00e1sica de \"Pigmali\u00f3n e Galatea\" (Girodet -que foi quen levou o premio-).\nCon todo, en realidade, o neoclasicismo \u00e9 tam\u00e9n unha est\u00e9tica \"revolucionaria\", e tivo a s\u00faa propia ruptura xeracional \"xuvenil\" na exhibici\u00f3n do \"Xuramento dos Horacios\" de Jacques-Louis David no sal\u00f3n en 1785 (o esc\u00e1ndalo da s\u00faa relaxaci\u00f3n polos acad\u00e9micos, obrigou a modificar o seu lugar na exposici\u00f3n; e estendeuse a s\u00faa lectura pol\u00edtica, en clave pre-revolucionaria). O romanticismo literario, pola s\u00faa banda, foi a opci\u00f3n est\u00e9tica dos reaccionarios (Chateaubriand). Ata tal punto a convivencia da sensibilidade neocl\u00e1sica e a rom\u00e1ntica era posible que, para denominar a arquitectura neocl\u00e1sica da primeira metade do s\u00e9culo\u00a0 prop\u00faxose utilizar o termo \"clasicismo rom\u00e1ntico\", a pesar do ox\u00edmoro (oposici\u00f3n de termos), dado que, ademais de coincidir no tempo estilisticamente comparte trazos coa est\u00e9tica rom\u00e1ntica, ao engadir certa expresividade e esp\u00edrito exaltado \u00e1 sinxeleza e claridade das estruturas cl\u00e1sicas grecorromanas.\nNa segunda metade do s\u00e9culo\u00a0XVIII foron habituais os dese\u00f1os de sal\u00f3ns urbanos de tradici\u00f3n barroca, pero sometidos a novas convenci\u00f3ns. A destruci\u00f3n da Pra\u00e7a do Com\u00e9rcio de Lisboa polo terremoto de 1755 permitiu a s\u00faa reconstruci\u00f3n como un espazo aberto sometido aos canons cl\u00e1sicos. En Madrid, o Paseo do Prado (desde 1763) reuniu un impresionante conxunto arquitect\u00f3nico e escult\u00f3rico proxectado principalmente por Juan de Villanueva (Museo do Prado, fonte de Cibeles, fonte de Neptuno, Xard\u00edn Bot\u00e1nico, Observatorio do Retiro). Baixo os criterios da arquitectura xeorxiana trazouse o urbanismo de Bath (\"Royal Crescent\", John Wood, 1767-1774). Cunha concepci\u00f3n moito m\u00e1is neocl\u00e1sica, en M\u00fanic dese\u00f1ouse a \"K\u00f6nigsplatz\" e os seus edificios, de Karl von Fischer e Leo von Klenze (desde 1815). Mentres a arquitectura alem\u00e1 e inglesa optaban por un historicismo neogreco, a francesa, sobre todo con Napole\u00f3n, optou polos modelos romanos (Igrexa de la Madeleine, concibida polo propio emperador para Templo \u00e1 Gloria da \"Grande Arm\u00e9e\", e que reproduc\u00eda o modelo da Maison Carr\u00e9e de N\u00eemes proxectada polo arquitecto Pierre Contant d'Ivry, 1806).\nNo mundo anglosax\u00f3n, o palladianismo, arquitectura de \"vilas\" triunfante en Inglaterra desde finais do s\u00e9culo\u00a0XVII, estendeuse aos Estados Unidos recentemente independizados. A cer\u00e1mica de Josiah Wedgwood tivo un grande impacto, sendo divulgador das formas neocl\u00e1sicas a trav\u00e9s das siluetas puras e baixorrelevos de John Flaxman. En Francia, arquitectos visionarios como *\u00c9tienne-Louis Boull\u00e9e e Claude Nicolas Ledoux expuxeron edificios baseados na combinaci\u00f3n espectacular das formas xeom\u00e9tricas, mentres que a corrente dominante fixou un neoclasicismo m\u00e1is sobrio (Ange-Jacques Gabriel, Jean Chalgrin, Jacques-Germain Soufflot). En Espa\u00f1a a cr\u00edtica acad\u00e9mica (Antonio Ponz, Real Academia de Belas Artes de San Fernando) cebouse co denuesto da arquitectura barroca, cuxas formas retortas dan paso \u00e1 pureza de li\u00f1as de Ventura Rodr\u00edguez ou Juan de Villanueva.\nCanova e Thorvaldsen interpretan o novo gusto do denominado \"estilo imperio\" nunha escultura neocl\u00e1sica de alta perfecci\u00f3n formal. En canto \u00e1 evoluci\u00f3n da pintura, en Alema\u00f1a Runge e Friedrich; en Inglaterra Joshua Reynolds, Henry Fuseli, William Blake, Constable e Turner; en Francia Jacques Louis David, Fran\u00e7ois G\u00e9rard e Ingres, e en Espa\u00f1a a excepcional figura de Goya, pechan o s\u00e9culo\u00a0XVIII e abren o XIX.\nArte noutros espazos da civilizaci\u00f3n occidental.\nArte colonial, hispanoamericano ou indiano e hispanofilipino.\nA arte colonial hispanoamericana ou arte indiana presenta no per\u00edodo da Idade Moderna a mesma sucesi\u00f3n de estilos que a arte europea, dado que a colonizaci\u00f3n espa\u00f1ola de Am\u00e9rica supuxo o final da produci\u00f3n das representaci\u00f3ns art\u00edsticas da arte precolombiana, e en moitas ocasi\u00f3ns mesmo a destruci\u00f3n f\u00edsica das obras de arte anteriores. Ata o mesmo trazado urbano das cidades imp\u00faxose de nova planta, cun plano ortogonal no que a praza de armas acoll\u00eda os edificios civ\u00eds e relixiosos principais. Con todo, as caracter\u00edsticas aut\u00f3ctonas perviviron, a\u00ednda que s\u00f3 fose como un substrato (\u00e1s veces literalmente, como na Praza das Tres Culturas de M\u00e9xico ou nos muros incaicos que serven de z\u00f3colo a construci\u00f3ns posteriores). En moitos casos produciuse un verdadeiro sincretismo cultural, do mesmo xeito que na relixiosidade popular. Produciuse unha s\u00edntese entre os estilos europeos e as antigas tradici\u00f3ns locais, xerando unha simbiose que deu un aspecto moi particular e caracter\u00edstico \u00e1 arte colonial.\nAs s\u00faas principais mostras produc\u00edronse nos dous centros vicerreinais de m\u00e1is relevancia: Vicerreinado de Nova Espa\u00f1a (barroco novohispano) e Vicerreinado do Per\u00fa (escola cuzque\u00f1a de pintura). En pintura e escultura, nas primeiras fases da colonizaci\u00f3n foi frecuente a importaci\u00f3n de obras de arte europeas, principalmente espa\u00f1olas, italianas e flamengas, pero enseguida comezou a produci\u00f3n propia, que incorporou trazos inequivocamente americanos \u00e1s convenci\u00f3ns dos distintos x\u00e9neros art\u00edsticos.\nOs contactos transoce\u00e1nicos de M\u00e9xico con Filipinas (Gale\u00f3n de Manila desde Acapulco) deron orixe a outro particular sincretismo detectable nalgunhas obras a ambos os dous lados do oc\u00e9ano Pac\u00edfico, especialmente na cer\u00e1mica, nos biombos ou nos cristos crucificados e outras figuras en marfil con trazos orientais, denominados marfil hispano filipino, a\u00ednda que alg\u00fans se fixeron no mesmo M\u00e9xico. Tam\u00e9n se produciron, nun contexto equivalente, marfil luso indio.\nArte ruso.\nA cultura e a arte rusa, do mesmo xeito que as culturas eslavas dos Balc\u00e1ns e Ucra\u00edna, definiuse ao longo da Idade Media cunha forte influencia da arte bizantina, e esa influencia continuou mesmo posteriormente \u00e1 ca\u00edda de Constantinopla, coincidindo coa construci\u00f3n do estado ruso ao redor da figura do tsar como continuidade da figura do basileus e a imaxe de Rusia como unha Terceira Roma.\nA produci\u00f3n de iconas e a iluminaci\u00f3n de manuscritos continuaron nos s\u00e9culos da Idade Moderna con similares convenci\u00f3ns e trazos estereotipados aos do Bizancio medieval. Co programa de occidentalizaci\u00f3n de Pedro I o Grande, a partir de finais do s\u00e9culo\u00a0XVII env\u00edase a pintores locais a aprender a Italia, Francia, Inglaterra e Holanda, e contr\u00e1tase a pintores deses mesmos pa\u00edses.\nA arquitectura, a\u00ednda que continuou influenciada principalmente pola arquitectura bizantina nos primeiros s\u00e9culos da Idade Moderna, presenciou a introduci\u00f3n de tendencias renacentistas por artistas italianos como Arist\u00f3teles Fioravanti (1415-1486), que antes traballara para Mat\u00edas Corvino en Hungr\u00eda. As construci\u00f3ns da \u00e9poca tiveron unha gran capacidade de inclusi\u00f3n de m\u00faltiples elementos (tellados de faldr\u00f3n de orixe asi\u00e1tica, as c\u00fapulas bulbosas de orixe bizantino), todo iso reinterpretado con gran fantas\u00eda e colorido, como na Catedral de San Basilio e o \u00abestilo flamante\u00bb da ornamentaci\u00f3n de Moscova e Iaroslavl no s\u00e9culo\u00a0XVII. Cara a 1690 f\u00e1lase dun \"barroco moscovita\" (Francesco Bartolomeo Rastrelli). Durante o s\u00e9culo\u00a0XVIII a occidentalizaci\u00f3n faise cada vez m\u00e1is profunda, culminando no programa de construci\u00f3n de San Petersburgo con criterios neocl\u00e1sicos.\nArte oriental.\nA arte oriental definiuse como concepto por contraposici\u00f3n coa arte occidental e mediante estudos realizados por historiadores da arte occidental, seducidos precisamente pola s\u00faa alteridade. O exotismo rom\u00e1ntico dexenerou nun orientalismo en boa medida mixtificador.\nComo principio xeral, e a pesar da s\u00faa multiplicidade, a arte oriental consid\u00e9rase m\u00e1is estable no tempo que o occidental da Idade Moderna, suxeito aos continuos bandazos na sucesi\u00f3n de estilos. Especialmente estable foi a arte de Extremo Oriente, repetici\u00f3n de modelos fixados na arte antiga das s\u00faas civilizaci\u00f3ns; mentres que a arte isl\u00e1mica (en boa medida, a dunha civilizaci\u00f3n sincr\u00e9tica e transmisora, tan \"occidental\" como \"oriental\", que tivo a s\u00faa \"idade de ouro\" na arte medieval) e a arte da India foron m\u00e1is sensibles a todo tipo de influencias, provenientes tanto do leste como do oeste.\nArte isl\u00e1mica.\nArte africana-isl\u00e1mica.\nO espazo africano, a pesar da s\u00faa situaci\u00f3n xeogr\u00e1fica \"occidental\", ach\u00e1base en boa parte na \u00f3rbita cultural e art\u00edstica do Pr\u00f3ximo Oriente e a civilizaci\u00f3n \u00e1rabe-isl\u00e1mica, especialmente Exipto e o Magreb (termo que significa precisamente \"occidente\" en \u00e1rabe). O mesmo pode dicirse de grandes partes da \u00c1frica oriental, f\u00f3ra de Etiop\u00eda, que se mantivo como reino cristi\u00e1n.\nTombouctou foi o principal centro da cultura isl\u00e1mica no espazo subsahariano desde finais da Idade Media, co Imperio Songai, sucedido pola ocupaci\u00f3n marroqu\u00ed desde o s\u00e9culo\u00a0XVI.\nOutras zonas da \u00c1frica occidental e meridional continuaron coa s\u00faa din\u00e1mica cultural ancestral, a\u00ednda que sometidas ao impacto negativo da expansi\u00f3n europea e \u00e1rabe (colonizaci\u00f3n directa dos principais portos e impulso ao tr\u00e1fico de escravos, que modificou profundamente as entidades pol\u00edticas e redes sociais e culturais ind\u00edxenas)."}
{"id": "230648", "revid": "56817", "url": "https://gl.wikipedia.org/wiki?curid=230648", "title": "Xogos Panafricanos", "text": "Os Xogos Panafricanos son unha competici\u00f3n deportiva modelada segundo os Xogos Ol\u00edmpicos na que participan atletas dos pa\u00edses africanos organizado cada catro anos pola Asociaci\u00f3n de Comit\u00e9s Ol\u00edmpicos Nacionais Africanos desde 1965 e pos\u00faen o reco\u00f1ecemento do Comit\u00e9 Ol\u00edmpico Internacional como un evento multideportivo continental."}
{"id": "230649", "revid": "1131", "url": "https://gl.wikipedia.org/wiki?curid=230649", "title": "Da M\u00e1quina", "text": "Da M\u00e1quina \u00e9 unha novela de Alberto Lema, publicada por Editorial Galaxia en marzo de 2012. \u00c9 unha obra de ciencia ficci\u00f3n ambientada na Galiza contempor\u00e1nea."}
{"id": "230650", "revid": "23204", "url": "https://gl.wikipedia.org/wiki?curid=230650", "title": "Pen\u00ednsula de Anatolia", "text": ""}
{"id": "230651", "revid": "23204", "url": "https://gl.wikipedia.org/wiki?curid=230651", "title": "Galacia", "text": "A antiga Galacia (grego \u0393\u03b1\u03bb\u03b1\u03c4\u03af\u03b1) foi unha \u00e1rea das terras altas da pen\u00ednsula de Anatolia, na moderna Turqu\u00eda. Galacia recibe o nome dos invasores galos chegados dende Tracia, que se estableceron al\u00ed e se converteron na caste dominante no s\u00e9culo III a.C., seguindo a invasi\u00f3n celta dos Balc\u00e1ns no 279 a.C.. Tam\u00e9n foi chamada a \"Galia\" do leste, xa que os historiadores romanos chamaron \u00f3s seus habitantes \"Galli\" (\"Galo\" ou \"Celta\"). Os termo g\u00e1latas \u00e9 un ex\u00f3nimo, e o termo co que se denominaban a si mesmos \u00e9 desco\u00f1ecido.\nXeograf\u00eda.\nGalacia estaba delimitada \u00f3 norte por Bitinia e Paflagonia, \u00f3 leste por Ponto e Capadocia, \u00f3 sur por Cilicia e Licaonia, e \u00f3 oeste por Frixia. A s\u00faa capital era Ancyra (i.e. Ancara, a capital de Turqu\u00eda)."}
{"id": "230652", "revid": "27155", "url": "https://gl.wikipedia.org/wiki?curid=230652", "title": "Hemo O", "text": "O hemo O \u00e9 un tipo de grupo hemo asociado a prote\u00ednas, formado por un anel porfir\u00ednico cun \u00e1tomo de ferro central. Est\u00e1 moi relacionado co hemo A, do que se diferencia en que ten un grupo metilo na posici\u00f3n 8 do anel en lugar do grupo formilo que presenta o hemo A. Non hai diferenza na cadea isoprenoide situada en posici\u00f3n 2, que \u00e9 a mesma en ambos os dous.\nO hemo O aparece en diversos organismos procariotas e eucariotas. O hemo O encontrado na bacteria \"Escherichia coli\" funciona de maneira similar ao hemo A dos mam\u00edferos na reduci\u00f3n do ox\u00edxeno."}
{"id": "230653", "revid": "23204", "url": "https://gl.wikipedia.org/wiki?curid=230653", "title": "Galatia", "text": ""}
{"id": "230655", "revid": "98629", "url": "https://gl.wikipedia.org/wiki?curid=230655", "title": "As aventuras de Jeremiah Johnson", "text": "As aventuras de Jeremiah Johnson (en ) \u00e9 un filme estadounidense dirixido por Sydney Pollack que se estreou en 1972. Bas\u00e9ase nos libros \"Mountain Man\" de Vardis Fisher e \"Crow Killer\" de Raymond W. Thorp Jr. e Robert Bunker. Estreouse en galego na TVG o 17 de abril de 2011.\nSinopse.\nDespois de desertar da guerra entre os Estados Unidos e M\u00e9xico e farto da civilizaci\u00f3n, o soldado Jeremiah Johnson, decide deixalo todo e establecerse nas monta\u00f1as xeadas. Al\u00ed, coa axuda dun vello cazador, ter\u00e1 que loitar para sobrevivir. Descubrir\u00e1 a violencia dos indios que habitan esas terras e ter\u00e1 que defender a s\u00faa familia. Finalmente, a s\u00faa ira caer\u00e1 sobre a tribo dos crow."}
{"id": "230656", "revid": "23204", "url": "https://gl.wikipedia.org/wiki?curid=230656", "title": "Jeremiah Johnson", "text": ""}
{"id": "230657", "revid": "27155", "url": "https://gl.wikipedia.org/wiki?curid=230657", "title": "Quimotripsina", "text": "A quimotripsina \u00e9 un encima dixestivo de orixe pancre\u00e1tica, que act\u00faa no duodeno, onde realiza a dixesti\u00f3n proteol\u00edtica das prote\u00ednas e polip\u00e9ptidos. A quimotripsina orix\u00ednase a partir dun precursor ou cim\u00f3xeno inactivo chamado quimotripsin\u00f3xeno. A quimotripsina act\u00edvase en presenza de tripsina, outro encima dixestivo. A quimotripsina cliva (corta) preferentemente enlaces pept\u00eddicos nos que o lado carboxilo do enlace (a posici\u00f3n P1) \u00e9 unha tirosina, tript\u00f3fano, ou fenilalanina. Estes amino\u00e1cidos conte\u00f1en un anel arom\u00e1tico na s\u00faa cadea lateral que cabe nun peto (\"pocket\") hidrof\u00f3bico (a posici\u00f3n S1) do encima. A hidrofobicidade e forma complementaria entre a cadea lateral P1 do p\u00e9ptido substrato e a cavidade de uni\u00f3n S1 do encima explican a especificidade de substrato deste encima. A quimotripsina tam\u00e9n hidroliza outros enlaces pept\u00eddicos (amida) en p\u00e9ptidos en menor proporci\u00f3n, especialmente os que conte\u00f1en leucina e metionina na posici\u00f3n P1.\nO seu nome cont\u00e9n a ra\u00edz \"quimo\" procedente do grego \"\u03c7\u03c5\u03bc\u03cc\u03c2\" - \"khymos\", \"zume\", e non debe trabucarse con \"quimio\" (relativo \u00e1 qu\u00edmica). O quimo \u00e9 o l\u00edquido pastoso parcialmente dixerido que o est\u00f3mago verte o duodeno, que se mesturar\u00e1 cos zumes pancre\u00e1tico e intestinal para completar a dixesti\u00f3n. No quimo pode atoparse a quimotripsina, entre outros encimas.\nO quimotripsin\u00f3xeno.\nA quimotripsina sintet\u00edzase no p\u00e1ncreas en forma dun precursor (cim\u00f3xeno) chamado quimotripsin\u00f3xeno, que \u00e9 encimaticamente inactivo. O quimitripsin\u00f3xeno est\u00e1 formado por unha soa cadea polipept\u00eddica de 245 amino\u00e1cidos. Sintet\u00edzano as c\u00e9lulas acinares do p\u00e1ncreas e almac\u00e9nase en gr\u00e1nulos (ves\u00edculas rodeadas de membrana) na parte apical da c\u00e9lula. A c\u00e9lula \u00e9 despois estimulada por sinais hormonais ou nerviosas a expulsar o contido dos gr\u00e1nulos nos ductos da gl\u00e1ndula, desde onde se verter\u00e1n no duodeno.\nActivaci\u00f3n do quimotripsin\u00f3xeno.\nO quimotripsin\u00f3xeno debe estar inactivo ata que chegue ao duodeno. Isto impide posibles danos no p\u00e1ncreas e outros \u00f3rganos. No duodeno \u00e9 activado por outro encima dixestivo chamado tripsina. A tripsina cliva o quimotripsin\u00f3xeno no enlace pept\u00eddico da arxinina e isoleucina. Isto crea d\u00faas mol\u00e9culas de \u03c0-quimotripsina, que permanecen unidas por enlaces disulfuro (S-S). Despois, unha \u03c0-quimotripsina act\u00faa sobre a outra rompendo o enlace pept\u00eddico da leucina e serina, eliminando dous pequenos p\u00e9ptidos nunha \"trans\"-prote\u00f3lise. Esta reacci\u00f3n orixina a \u03b1-quimotripsina activa final, que consta de tres polip\u00e9ptidos unidos por enlaces disulfuro.\nAcci\u00f3n e cin\u00e9tica da quimotripsina.\n\"In vivo\", a quimotripsina \u00e9 un encima proteol\u00edtico (unha serina protease) que act\u00faa nos aparatos dixestivos de moitos organismos. Facilita a clivaxe de enlaces pept\u00eddicos por hidr\u00f3lise, que, malia ser termodinamicamente favorable, ocorre a unha velocidade extremadamente lenta se non est\u00e1 presente o catalizador. Os principais substratos da quimotripsina son o tript\u00f3fano, a tirosina, a fenilalanina, a leucina, e a metionina, que son clivados no seu carboxilo terminal. Como moitas proteases, a quimotripsina hidroliza enlaces pept\u00eddicos (amida) \"in vitro\", o que permite que se poidan usar an\u00e1logos do substrato como a N-acetil-L-fenilalanina p-nitrofenil amida para facer ensaios de encimas.\nA quimotripsina cliva enlaces pept\u00eddicos atacando o grupo carbonilo non reactivo cun poderoso nucle\u00f3filo, o residuo serina 195 localizado no sitio activo do encima, o cal se une de forma breve ao substrato covalentemente, formando un intermediato encima-substrato. Este residuo de serina, xunto coa histidina 57 e o \u00e1cido asp\u00e1rtico 102, constit\u00fae a tr\u00edade catal\u00edtica do sitio activo.\nEstes descubrimentos fix\u00e9ronse con ensaios de inhibici\u00f3n e o estudo da cin\u00e9tica da clivaxe dos devanditos substratos, aproveitando o feito de que o intermediato encima-substrato \"p\"-nitrofenolato ten unha cor amarela, o que permite medir a s\u00faa concentraci\u00f3n cuantificando a absorbancia de luz a 410\u00a0nm.\nEncontrouse que a reacci\u00f3n da quimotripsina co seu substrato ten lugar en d\u00faas fases, unha fase inicial \"explosiva\" ao principio da reacci\u00f3n e unha fase estacionaria que segue a cin\u00e9tica de Michaelis-Menten. Isto ch\u00e1mase tam\u00e9n mecanismo \"ping-pong\". O modo de acci\u00f3n da quimotripsina explica como a hidr\u00f3lise ten lugar en dous pasos. Primeiro, a acilaci\u00f3n do substrato para formar un intermediato acil-encima e despois a desacilaci\u00f3n para que o encima volva ao seu estado orixinal. Isto ocorre por medio da acci\u00f3n concertada dos tres residuos de amino\u00e1cidos na tr\u00edade catal\u00edtica. Un enlace de hidr\u00f3xeno do aspartato co hidr\u00f3xeno N-\u03b4 da histidina, incrementa o pKa do seu nitr\u00f3xeno \u03b5 e as\u00ed fai posible que desprotone a serina. Esta desprotonaci\u00f3n \u00e9 a que permite que a cadea lateral da serina act\u00fae como nucle\u00f3filo e se una ao carbono carbon\u00edlico deficiente en electr\u00f3ns da cadea principal da prote\u00edna. A ionizaci\u00f3n do ox\u00edxeno do carbonilo est\u00e1 estabilizada pola formaci\u00f3n de dous enlaces de hidr\u00f3xeno con N-hidr\u00f3xenos adxacentes da cadea principal. Isto ocorre no \"burato de oxiani\u00f3n\" do encima. Isto causa a formaci\u00f3n dun aduto tetrah\u00e9drico e a rotura do enlace pept\u00eddico. F\u00f3rmase un intermediato acil-encima, unido \u00e1 serina, e o acabado de formar amino terminal da prote\u00edna clivada pode disociarse. No segundo paso da reacci\u00f3n, unha mol\u00e9cula de auga \u00e9 activada pola histidina b\u00e1sica, e act\u00faa como un nucle\u00f3filo. O ox\u00edxeno da auga ataca o carbono carbon\u00edlico do grupo acilo unido \u00e1 serina, o que d\u00e1 como resultado a formaci\u00f3n dun segundo aduto tetra\u00e9drico, a rexeneraci\u00f3n do grupo OH da serina, e a liberaci\u00f3n dun prot\u00f3n, xunto co fragmento da prote\u00edna co novo carboxilo terminal recentemente formado.\nIsoencimas.\nOs isoencimas da quimotripsina son:"}
{"id": "230659", "revid": "23204", "url": "https://gl.wikipedia.org/wiki?curid=230659", "title": "Joseph Murray", "text": "Joseph Edward Murray, nado o 1 de abril de 1919 en Milford (Massachusetts) e finado o 26 de novembro de 2012 en Boston, (Massachusetts), foi un cirurxi\u00e1n e profesor estadounidense galardoado co Premio Nobel de Medicina no ano 1990.\nTraxectoria.\nRealizou o primeiro transplante de \u00f3rganos en humanos no ano 1954 en Boston, \u00f3 implantar un ril dun irm\u00e1n xemelgo noutro, mais o paciente morreu once d\u00edas despois porque o seu corpo rexeitou o \u00f3rgano.\nTam\u00e9n foi membro da Academia Pontificia das Ciencias dende o 30 de maio de 1996. Joseph faleceu o 26 de novembro de 2012 por mor dun fallo vascular cerebral."}
{"id": "230660", "revid": "55340", "url": "https://gl.wikipedia.org/wiki?curid=230660", "title": "Agnese Nano", "text": "Agnese Nano, nada o 5 de novembro de 1965 en Roma \u00e9 unha actriz italiana.\nTraxectoria.\nSaltou \u00e1 fama en 1987, interpretando a \"Elena\" na pel\u00edcula de Giuseppe Tornatore, Nuovo cinema Paradiso.\nV\u00e9xase tam\u00e9n.\nLigaz\u00f3ns externas.\nPerfil en IMdB"}
{"id": "230661", "revid": "1131", "url": "https://gl.wikipedia.org/wiki?curid=230661", "title": "Bellesguard", "text": "A torre Bellesguard (\"bela vista\" en catal\u00e1n), tam\u00e9n co\u00f1ecida como Casa Figueres, \u00e9 unha casa modernista proxectada por Antoni Gaud\u00ed e constru\u00edda entre 1900 e 1909 aos p\u00e9s da monta\u00f1a do Tibidabo, na r\u00faa do mesmo nome, en Barcelona. A casa \u00e9 de propiedade privada e non se pode visitar.\nGaud\u00ed estivo axudado polos seus colaboradores Dom\u00e8nec Sugra\u00f1es, que fixo os bancos de azulexos da porta de entrada, o arrimo da escaleira e a casa do porteiro; e Joan Rubi\u00f3, que constru\u00edu o viaduto de desv\u00edo do cami\u00f1o \u00e1 leira.\nDescrici\u00f3n.\nNese lugar atop\u00e1base un antigo castelo, erixido polo rei de Arag\u00f3n Marti\u00f1o I o Humano, que o adoptou como residencia estival en 1410. Foi aqu\u00ed onde o rei contraeu matrimonio con Margarida de Prades. Ao morrer o rei, o castelo entrou en decadencia e deixou de ser propiedade da coroa en 1422. No s\u00e9culo XVII serviu de refuxio para o bandoleiro Serrallonga. Gaud\u00ed aproveitou os poucos elementos restantes da antiga fortaleza (paredes, patio etc.) para constru\u00edr o novo Bellesguard. \u00c9 por iso que a casa ten unha aparencia externa de castelo, inclu\u00edndo as ameas.\nO encargo para o novo edificio recibiuno Gaud\u00ed de parte de Mar\u00eda Sagu\u00e9s Molins, vi\u00fava de Jaume Figueras. Gaud\u00ed fixo un proxecto neog\u00f3tico, respectando ao m\u00e1ximo o edificio anterior; como sempre, procurou integrar a arquitectura no marco natural circundante, polo que efectuou a construci\u00f3n coa pedra louseira do lugar.\nO edificio \u00e9 de planta cadrada de 15 x 15 metros, cos v\u00e9rtices orientados aos catro puntos cardinais. Constru\u00eddo con pedra e ladrillo, ten moita m\u00e1is proxecci\u00f3n vertical, axudado por unha torre troncoc\u00f3nica coroada coa cruz de catro brazos t\u00edpica de Gaud\u00ed, xunto \u00e1 bandeira catal\u00e1 e unha coroa real. A bufarda, cos seus arcos de ladrillo, \u00e9 unha demostraci\u00f3n de mestr\u00eda na utilizaci\u00f3n deste material, do mesmo xeito que pode verse en edificios como a Casa Batll\u00f3 ou o Colexio Teresiano de Barcelona.\nA casa disp\u00f3n de soto, planta baixa, planta nobre e faiado, con teito de catro augas. Os teitos das salas est\u00e1n constru\u00eddos coa t\u00e9cnica chamada b\u00f3veda catal\u00e1, consistente en distintas capas de ladrillo superpostas. Os mosaicos, debuxados por Dom\u00e8nec Sugra\u00f1es, xunto co ferro forxado, engaden fantas\u00eda ao edificio.\nPara Bellesguard Gaud\u00ed empregou unha t\u00e9cnica de mosaico p\u00e9treo para conseguir un efecto caracter\u00edstico na textura das paredes do edificio: utilizaba pequenas pedras do lugar que colocaba sobre moldes de xeso, de forma cadrada ou octogonal; encima botaba morteiro e, ao extraer as pezas, quedaba a pedra na cara exterior. Esta t\u00e9cnica empregouna por primeira vez no Palacio G\u00fcell, e empregouna de novo no Parque G\u00fcell.\nNa porta do xard\u00edn hai un escudo de Catalu\u00f1a co sol e a l\u00faa, as\u00ed como a inscrici\u00f3n \"Ave Maria pur\u00edssima, sens pecat fou concebuda\" (\"Ave Mar\u00eda pur\u00edsima, sen pecado concibida\"), feita con ferro de forxa. No pozo do xard\u00edn hai unha caseta para o motor en forma de drag\u00f3n, o Pit\u00f3n protector das augas subterr\u00e1neas.\nA casa foi restaurada en 1983. Actualmente \u00e9 de propiedade particular. A s\u00faa cruz foi retirada en maio do 2008 por risco de esborralle. Unhas obras dun gran tubo de auga puideron afectar o monumento de Gaud\u00ed, o que acendeu as alarmas pola construci\u00f3n do t\u00fanel do AVE \u00e1 beira da Sagrada Familia."}
{"id": "230663", "revid": "1131", "url": "https://gl.wikipedia.org/wiki?curid=230663", "title": "Parque Zool\u00f3xico de Barcelona", "text": "O Parque Zool\u00f3xico de Barcelona ou Zoo de Barcelona \u00e9 un zoo de Barcelona situado no Parque da Ciutadella. Este lugar foi elixido porque os edificios do parque xa estaban dispo\u00f1ibles logo da Exposici\u00f3n Universal de 1888. Foi inaugurado o 24 de setembro de 1892, coincidinco do d\u00eda da Merc\u00e8, patroa da cidade. O Parque ten tres obxectivos: a conservaci\u00f3n, a investigaci\u00f3n e a educaci\u00f3n. Os primeiros animais chegaron procedentes da colecci\u00f3n privada de Llu\u00eds Mart\u00ed i Codolar.\nO zoo de Barcelona conta cunha das colecci\u00f3ns de animais m\u00e1is importantes de Europa. Durante anos, concretamente desde 1966 ata o ano 2003 a estrela do Zoo foi o famoso Floco de Neve, \u00fanico gorila albino co\u00f1ecido.\nEn 2009 comezaron as obras de remodelaci\u00f3n do Zoo situado na Ciutadella e as obras do novo Zoo Mari\u00f1o, que desdobrar\u00e1 as instalaci\u00f3ns dos h\u00e1bitats terrestres e mari\u00f1os."}
{"id": "230664", "revid": "25871", "url": "https://gl.wikipedia.org/wiki?curid=230664", "title": "Salvatore Cascio", "text": "Salvatore Cascio, nado o 8 de novembro de 1979 en Palazzo Adriano, Sicilia, \u00e9 un actor italiano. Saltou \u00e1 fama en 1988 ao interpretar a Salvatore Di Vita de neno en Cinema Paradiso."}
{"id": "230667", "revid": "39164", "url": "https://gl.wikipedia.org/wiki?curid=230667", "title": "Resoluci\u00f3n 67/19", "text": ""}
{"id": "230668", "revid": "23204", "url": "https://gl.wikipedia.org/wiki?curid=230668", "title": "Giuseppe Tornatore", "text": "Giuseppe Tornatore, nado o 27 de maio de 1956 en Bagheria, Sicilia, \u00e9 un director, guionista e produtor de cine italiano.\nTraxectoria.\nCon tan s\u00f3 dezaseis anos foi capaz de po\u00f1er en escena textos de Luigi Pirandello e Eduardo De Filippo, m\u00e1is tarde achegouse ao cine rodando documentais de gran valor art\u00edstico.\nO \u00e9xito con m\u00e1is sona da s\u00faa filmograf\u00eda foi o filme \"Cinema Paradiso\", a s\u00faa \u00ab\u00f3pera prima\u00bb en 35\u00a0mm coa que ga\u00f1ou un \u00d3scar e un Globo de Ouro.\nPor\u00e9n Tornatore decepcionou co filme \"Est\u00e1n todos ben\", a\u00ednda que foron mellor as cousas en 1994 con \"Pura formalidade\". En 1998 dirixe \"A lenda do pianista no oc\u00e9ano\", filme que pasou sen moita repercusi\u00f3n para a cr\u00edtica. O seu filme \"La Sconociuta\" deu que falar \u00e1 cr\u00edtica de todo o mundo. O \u00faltimo filme \"Baaria\" que participou na Mostra de Venecia en 2009, evoca unha historia fortemente autobiogr\u00e1fica asentada na s\u00faa Sicilia natal, chea de preciosismo fotogr\u00e1fico que evoca escenas de naturalismo italiano de matiz pol\u00edtico, por\u00e9n, a cr\u00edtica cinematogr\u00e1fica internacional botouna novamente por terra. A apat\u00eda sobre a fita agudizouse ao co\u00f1ecerse o orzamento da mesma pola familia de Silvio Berlusconi, propietaria de Medusa Film. Por\u00e9n Tornatore \u00e9 unha referencia obrigada do cine italiano. Na s\u00faa longa andaina, leva acumulado premios coma o do Festival de Salerno, un \u00d3scar e un Globo de Ouro.\nNo 2006 realizou o documental \"Giuseppe Tornatore: un so\u00f1o feito en Sic\u00edlia\""}
{"id": "230669", "revid": "72012", "url": "https://gl.wikipedia.org/wiki?curid=230669", "title": "J. Hartwell Harrison", "text": "John Hartwell Harrison, nado o 16 de febreiro de 1909 en Clarksville (Virxinia) e finado o 20 de xaneiro de 1984 en Boston (Massachusetts), foi un m\u00e9dico estadounidense especializado en urolox\u00eda.\nTraxectoria.\n\u00c9 principalmente co\u00f1ecido por ser un dos membros clave do equipo m\u00e9dico pioneiro en facer un transplante de \u00f3rganos en humanos. Tivo lugar en Boston no ano 1954 e foi un transplante de ril dun irm\u00e1n xemelgo noutro, mais o paciente morreu once d\u00edas despois porque o seu corpo finalmente rexeitou o \u00f3rgano."}
{"id": "230671", "revid": "89787", "url": "https://gl.wikipedia.org/wiki?curid=230671", "title": "Consello Lexislativo Palestino", "text": "O Consello Lexislativo Palestino (\u00e1s veces referido ao Parlamento Palestino), o poder lexislativo da Autoridade Nacional Palestina, \u00e9 unha unicamera con 132 membros, elixidos nos 16 distritos electorais en Cisxordania e Gaza. A sede do Consello Lexislativo Palestino est\u00e1 Rimal, Gaza.\nAs primeiras elecci\u00f3ns ao Consello tiveron lugar en 1996 e Fatah ocupou 49 dos 88 asentos. O Consello Lexislativo Palestino aprobou unha nova lei en xu\u00f1o de 2005, incrementando o n\u00famero de membros de 88 a 132, dos cales a metade son elixidos mediante un sistema de Representaci\u00f3n proporcional e a outra metade por escrutinio maioritario plurinomial. Tiveron lugar unhas novas elecci\u00f3ns o 25 de xaneiro de 2006.\nO Consello Lexislativo Palestino non puido gobernar debido a que alg\u00fans dos seus membros est\u00e1n presos por Israel, o Conflito entre Ham\u00e1s e Fatah e o aprazamento indefinido das elecci\u00f3ns por parte dos dirixentes de Fatah.\nO emblema utilizado polo Consello Lexislativo Palestino co\u00f1\u00e9cese como \"Aguia de Saladino.\"\nA sede do Consello bombardeouna o ex\u00e9rcito israel\u00ed o 20 de novembro de 2012.\nComposici\u00f3n.\nO Consello Lexislativo Palestino est\u00e1 formado principalmente por membros de Ham\u00e1s (74) e de Fatah (45), a\u00ednda que tam\u00e9n doutros partidos m\u00e1is pequenos, FPLP (3), Partido do Pobo Palestino (1), FDLP (2), Iniciativa Nacional Palestina (2), Terceira V\u00eda e 4 membros independentes."}
{"id": "230673", "revid": "98629", "url": "https://gl.wikipedia.org/wiki?curid=230673", "title": "Breaking Wind", "text": "Breaking Wind \u00e9 un filme de humor estadounidense dirixido por Craig Moss que se estreou no 2012. Bas\u00e9ase na serie de filmes da saga \"Twilight\". Est\u00e1 protagonizado por Heather Ann Davis, Eric Callero e Frank Pacheco.\nParodia creada polos responsables de \"Date Movie\", \"Epic Movie\" e \"Disaster Movie\"."}
{"id": "230674", "revid": "98629", "url": "https://gl.wikipedia.org/wiki?curid=230674", "title": "Vampires Suck", "text": "Vampires Suck \u00e9 un filme estadounidense dirixido por Jason Friedberg e Aaron Seltzer que se estreou no 2010. \u00c9 unha parodia da serie de filmes de \"Twilight\".\nSinopse.\nBecca \u00e9 unha adolescente que se debate entre dous rapaces. Antes de que poida elixir, Becca debe sortear \u00f3 seu pai, que avergonza \u00e1 s\u00faa filla por tratala como se fose unha nena pequena. Mentres tanto, os amigos de Becca deber\u00e1n resolver os seus propios problemas amorosos, chocando todos eles no baile de graduaci\u00f3n."}
{"id": "230675", "revid": "85894", "url": "https://gl.wikipedia.org/wiki?curid=230675", "title": "A Lagoa, Vila\u00faxe, Chantada", "text": "A Lagoa \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 17 habitantes segundo datos do INE e do IGE. deles 10 eran homes e 7 mulleres."}
{"id": "230676", "revid": "85894", "url": "https://gl.wikipedia.org/wiki?curid=230676", "title": "A Lama, Vila\u00faxe, Chantada", "text": "A Lama \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 1 habitante segundo datos do INE e do IGE. era un home.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "230677", "revid": "98629", "url": "https://gl.wikipedia.org/wiki?curid=230677", "title": "Misa do Galo", "text": "A Misa do Galo \u00e9 o nome dado nos pa\u00edses cat\u00f3licos \u00e1 misa celebrada despois da cea de Noiteboa que comeza arredor das doce da noite do d\u00eda 24 para o 25 de decembro.\nOrixe.\nParece estar relacionado co canto do galo que anuncia o d\u00eda, simbolizando que nesa noite chega a luz que vence o pr\u00edncipe das tebras, \u00e9 dicir, o demo. Tam\u00e9n hai unha lenda cristi\u00e1 segundo a cal, na noite do 24 de decembro, un galo ter\u00eda cantado e por ende anunciado a chegada do Mes\u00edas.\nO Papa Sisto III introduciu no s\u00e9culo IV a celebraci\u00f3n en Nadal dunha vixilia nocturna, \"tras canta-lo galo\", \u00e9 dicir, a partir da medianoite, nun pequeno oratorio chamado \"ad praesepium\", ante o presebe, situado tralo altar maior da Bas\u00edlica de Santa Mar\u00eda a Maior de Roma. Desa expresi\u00f3n temporal xorde o nome de \"Misa do galo\" \u00e1 que se celebraba nese momento.\nDentro da celebraci\u00f3n festiva desta data, incl\u00faense bromas entre os fieis que asisten \u00e1 misa, como cose-las saias de d\u00faas mulleres que senten xuntas ou botar tinta na p\u00eda da auga bendita."}
{"id": "230678", "revid": "22570", "url": "https://gl.wikipedia.org/wiki?curid=230678", "title": "Congruencia (\u00e1lxebra)", "text": "En matem\u00e1ticas, en particular en \u00e1lxebra abstracta, unha relaci\u00f3n de congruencia ou simplemente congruencia \u00e9 unha relaci\u00f3n de equivalencia que \u00e9 compat\u00edbel con algunhas operaci\u00f3ns alx\u00e9bricas.\nAritm\u00e9tica modular.\nO exemplo t\u00edpico de congruencia \u00e9 a congruencia sobre os enteiros da aritm\u00e9tica modular.\nNa teor\u00eda de n\u00fameros, o termo congruencia \u00fasase para designar que dous n\u00fameros enteiros formula_1 e formula_2 te\u00f1en o mesmo resto ao dividilos por un n\u00famero natural formula_3, chamado o m\u00f3dulo; isto expr\u00e9sase utilizando a notaci\u00f3n \nque se expresa dicindo que formula_1 \"\u00e9 congruente\" con formula_2 m\u00f3dulo formula_3. \nAs seguintes expresi\u00f3ns son equivalentes:\nO termo congruencia util\u00edzase ademais con dous sentidos lixeiramente diferentes:\nPor un lado, co sentido de identidade matem\u00e1tica. Como exemplo deste uso temos o pequeno teorema de Fermat que asegura que para cada primo formula_25 e cada enteiro formula_1 non divis\u00edbel por formula_25 temos a \"congruencia\":\nPor outro lado util\u00edzase no sentido de ecuaci\u00f3n, onde aparecen unha ou m\u00e1is inc\u00f3gnitas, pregunt\u00e1monos se unha congruencia ten soluci\u00f3n e, en caso afirmativo, cales son todas as s\u00faas soluci\u00f3ns. Por exemplo, a congruencia formula_29, ten soluci\u00f3n, e todas as s\u00faas soluci\u00f3ns ve\u00f1en dadas por formula_30 e formula_31, \u00e9 dicir formula_32 pode ser calquera enteiro das sucesi\u00f3ns formula_33 e formula_34. Contrariamente, a congruencia formula_35, non ten soluci\u00f3n.\nA notaci\u00f3n e a relaci\u00f3n foron introducidas na terminolox\u00eda por Carl Friedrich Gauss no seu libro \"Disquisitiones Arithmeticae\" en 1801. A s\u00faa utilizaci\u00f3n estendeuse a moitos outros \u00e1mbitos nos que podemos falar de divisibilidade, por exemplo, a polinomios con coeficientes nun corpo, a ideais de aneis de n\u00fameros alx\u00e9bricos etc.\nPropiedades.\nA relaci\u00f3n de congruencia ten moitas propiedades en com\u00fan coa igualdade. Por citar algunhas:\ne ent\u00f3n ten perfecto sentido falar da divisi\u00f3n e tam\u00e9n \u00e9 certo que\nonde por definici\u00f3n ponemos formula_58.\npodemos sumalas, restalas ou multiplicalas de forma que tam\u00e9n se verifican as congruencias"}
{"id": "230679", "revid": "85894", "url": "https://gl.wikipedia.org/wiki?curid=230679", "title": "Mondoeses, Vila\u00faxe, Chantada", "text": "Mondoeses \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 non ti\u00f1a habitantes segundo datos do INE e do IGE.."}
{"id": "230680", "revid": "1131", "url": "https://gl.wikipedia.org/wiki?curid=230680", "title": "Formariz", "text": "O top\u00f3nimo galego e portugu\u00e9s Formariz pode referirse a:"}
{"id": "230681", "revid": "39164", "url": "https://gl.wikipedia.org/wiki?curid=230681", "title": "Parlamento Palestino", "text": ""}
{"id": "230684", "revid": "85894", "url": "https://gl.wikipedia.org/wiki?curid=230684", "title": "Mund\u00edn, Vila\u00faxe, Chantada", "text": "Mund\u00edn \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 15 habitantes segundo datos do INE e do IGE. deles 10 eran homes e 5 mulleres."}
{"id": "230687", "revid": "85894", "url": "https://gl.wikipedia.org/wiki?curid=230687", "title": "Sabad\u00f3n, Vila\u00faxe, Chantada", "text": "Sabad\u00f3n \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 1 habitante segundo datos do INE e do IGE era unha muller."}
{"id": "230691", "revid": "85894", "url": "https://gl.wikipedia.org/wiki?curid=230691", "title": "San Vicente, Vila\u00faxe, Chantada", "text": "San Vicente \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 2 habitantes segundo datos do INE e do IGE deles 1 era home e 1 era muller."}
{"id": "230694", "revid": "85894", "url": "https://gl.wikipedia.org/wiki?curid=230694", "title": "Sandi\u00e1s, Vila\u00faxe, Chantada", "text": "Sandi\u00e1s \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. Segundo o INE e o IGE en 2011 ti\u00f1a dez habitantes (seis homes e catro mulleres).\nEn Sandi\u00e1s naceu o escritor e avogado Anxo Bo\u00e1n."}
{"id": "230697", "revid": "23204", "url": "https://gl.wikipedia.org/wiki?curid=230697", "title": "Cristianismo celta", "text": "O cristianismo celta (tam\u00e9n chamado Igrexa celta) ref\u00edrese en li\u00f1as xerais \u00e1s pr\u00e1cticas cristi\u00e1s da Alta Idade Media desenvolvidas nas illas Brit\u00e1nicas durante a \u00faltima fase da dominaci\u00f3n romana en torno \u00e1s \u00e1reas costeiras do Mar de Irlanda. A progresiva retirada das lexi\u00f3ns romanas e a subseguinte Invasi\u00f3n anglosaxoa de Gran Breta\u00f1a reduciron o contacto entre os cristi\u00e1ns celtas e bret\u00f3ns das illas e os do continente. O illamento favoreceu a aparici\u00f3n de pr\u00e1cticas relixiosas diferenciadas, sobre todo en Irlanda, dende onde pasaron posteriormente a Gran Breta\u00f1a, grazas ao labor de misioneiros como Columba de Iona e de Aidan, entre outros.\nAlgunhas veces, o termo \"Cristianismo celta\" empr\u00e9gase tam\u00e9n para describir as pr\u00e1cticas cristi\u00e1s vixentes nestas zonas en datas posteriores; por\u00e9n, debido a que a historia das igrexas irlandesa, galesa, escocesa, britana, c\u00f3rnica e manesa diverxen significativamente despois do s\u00e9culo VIII, os historiadores xeralmente evitan o uso do termo neste contexto. Ademais, os historiadores non empregan o termo \"Igrexa celta\", debido a que iso implica un senso de ser unha entidade unificada e identificable separada da Cristiandade occidental."}
{"id": "230698", "revid": "85894", "url": "https://gl.wikipedia.org/wiki?curid=230698", "title": "A Torre, Vila\u00faxe, Chantada", "text": "A Torre \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 15 habitantes segundo datos do INE e do IGE deles 4 eran homes e 11 eran mulleres."}
{"id": "230699", "revid": "39164", "url": "https://gl.wikipedia.org/wiki?curid=230699", "title": "Consello Palestino", "text": ""}
{"id": "230700", "revid": "89787", "url": "https://gl.wikipedia.org/wiki?curid=230700", "title": "Primavera \u00e1rabe", "text": "As revoluci\u00f3ns e protestas no mundo \u00e1rabe de 2010 a 2012, denominadas por distintos medios como a Revoluci\u00f3n democr\u00e1tica \u00e1rabe ou a Primavera \u00e1rabe, (en \u200e, ar-rab\u012b\u02c1 al-\u02c1arab\u012b) consisten nunha serie de alzamentos populares nos pa\u00edses \u00e1rabes, principalmente do norte de \u00c1frica, cualificados como revoluci\u00f3n pola prensa internacional, que comezou coa revoluci\u00f3n tunisiana.\nCausas.\nA revoluci\u00f3n democr\u00e1tica \u00e1rabe consid\u00e9rase a primeira gran vaga de protestas laicas e democr\u00e1ticas do mundo \u00e1rabe no s\u00e9culo XXI. As protestas, de car\u00e1cter social e, no caso de Tunisia, apoiada polo ex\u00e9rcito, tiveron a s\u00faa orixe en factores estruturais e demogr\u00e1ficos, unhas condici\u00f3ns de vida duras arraigadas no desemprego, ao que se sumaban r\u00e9ximes corruptos e autoritarios. Estes r\u00e9ximes, nados dos nacionalismos \u00e1rabes entre as d\u00e9cadas de 1950 e 1970, f\u00f3ronse convertendo en gobernos represores que imped\u00edan unha oposici\u00f3n pol\u00edtica crible que deu lugar a un baleiro enchido por movementos islamistas de diversa \u00edndole.\nA isto hai que sumarlle a crise econ\u00f3mica que afectou os pa\u00edses do norte de \u00c1frica, xunto con case todo o resto do mundo, e que os sumiu nunha pobreza m\u00e1is intensa, subindo o prezo dos alimentos e doutros produtos b\u00e1sicos, e provocando a fame entre a poboaci\u00f3n m\u00e1is pobre.\nTunisia, o detonante.\nA estas causas compartidas polos pa\u00edses da rexi\u00f3n s\u00famanselle outras particulares. No caso de Tunisia, a cantidade de turismo internacional e en especial europeo que recib\u00eda conseguiu un maior arraigamiento das ideas occidentais; Tunisia posu\u00eda, ademais, un goberno menos restritivo. A s\u00faa econom\u00eda estaba en mans dunhas poucas familias oligarcas que asum\u00edan moitas das filiais de grandes empresas estranxeiras, especialmente francesas, que monopolizaban os sectores tur\u00edstico, financeiro, de distribuci\u00f3n comercial, de telecomunicaci\u00f3ns, dos seguros e da industria. O goberno de Ben Ali estaba ademais ben visto pola Uni\u00f3n Europea, con quen firmou un tratado de libre comercio en 2008, desprazando a s\u00faa industria al\u00ed debido aos baixos salarios tunisianos.\nO r\u00e9xime de Ben Ali lograra un crecemento sostido, pero concentrado nunhas poucas clases ricas situadas nas costas norte e nord\u00e9s, mentres que o resto do pa\u00eds era pobre. Esta pobreza incrementouse pola crise econ\u00f3mica de 2008, que baixou o emprego e os salarios. Os parados chegaron (segundo cifras oficiais, probablemente \u00e1 baixa) a situarse entre o 20 % e o 30 % da poboaci\u00f3n do pa\u00eds, pero cunha porcentaxe do 60 % entre os menores de 30 anos, onde preto do 75 % da poboaci\u00f3n non supera esa idade; hai que ter en conta as mulleres, que en Tunisia non sofren a represi\u00f3n isl\u00e1mica doutros Estados. As\u00ed, probablemente a falta de expectativas dunha vida exitosa para a xuventude foi un detonante maior que a falta dos produtos b\u00e1sicos.\nTodo iso desembocou na inmolaci\u00f3n ao bonzo, o 4 de xaneiro de 2011, dun mozo de 26 anos, Mohamed Bouazizi, por mor dos seus problemas econ\u00f3micos, desencadeando unha onda de manifestaci\u00f3ns en Sidi Bouzid que se estendeu dende as periferias de Tunisia ata a s\u00faa mesma capital e rematou derrocando o goberno. Outra particularidade de Tunisia foi que, ao contrario que por exemplo en Libia e Siria, o seu Goberno non outorgara privilexios empresariais e cargos gobernamentais sistematicamente ao ex\u00e9rcito. Este p\u00faxose do lado do pobo tunisiano, desobedecendo as ordes de Ben Ali.\nImpacto internacional.\nO 12 de febreiro, o secretario de asuntos Exteriores brit\u00e1nico, William Hague pediu aos gobernos afectados que non utilizasen a forza contra os manifestantes, e tam\u00e9n maiores reformas democr\u00e1ticas na rexi\u00f3n. O 21 de febreiro, o primeiro ministro brit\u00e1nico, David Cameron converteuse no primeiro l\u00edder mundial en visitar Exipto tralo derrocamento de Mubarak, 10 d\u00edas antes. Un apag\u00f3n de noticias levantouse cando o primeiro ministro chegou ao Cairo para unha parada de cinco horas que se engadira a toda presa no comezo da s\u00faa xira prevista por Oriente Medio.\nA econom\u00eda mundial.\nComo moitos dos principais producores mundiais de petr\u00f3leo son pa\u00edses de Oriente Medio, os disturbios causaron un aumento nos prezos do petr\u00f3leo. O FMI en consecuencia revisou o seu progn\u00f3stico para 2011 prevendo un prezo m\u00e1is alto, e tam\u00e9n informou de que os prezos dos alimentos poder\u00edan aumentar. Ademais, a preocupaci\u00f3n polo Canal de Suez de Exipto subiu os prezos de env\u00edo do petr\u00f3leo e o aceite."}
{"id": "230701", "revid": "89787", "url": "https://gl.wikipedia.org/wiki?curid=230701", "title": "Arte celta", "text": "A Arte celta \u00e9 a arte asociada cos pobos co\u00f1ecidos como celtas; aqueles que falaban linguas celtas en Europa dende o per\u00edodo da prehistoria ata a idade moderna, as\u00ed como a arte de pobos antigos, cuxa lingua \u00e9 incerta, pero que te\u00f1en semellanzas culturais e de estilo cos falantes de linguas celtas.\nA arte celta \u00e9 un termo dif\u00edcil de definir, abarcando unha extensi\u00f3n enorme dende o punto de vista da xeograf\u00eda, do tempo e das culturas. Comeza coa continuidade art\u00edstica en Europa a partir da Idade de Bronce, e de feito a anterior etapa do Neol\u00edtico. Con todo, os arque\u00f3logos xeralmente usan a denominaci\u00f3n \"celta\" para referirse \u00e1 cultura do Idade de Ferro a partir do ano -1000 en diante, at\u00e9 a conquista polo Imperio Romano da maior parte do territorio en cuesti\u00f3n, e os historiadores de arte tipicamente comezan a falar sobre \"arte celta\" s\u00f3 a partir do per\u00edodo de La T\u00e8ne (entre o s\u00e9culo -V e o -I). \"Arte celta antiga\" \u00e9 outro termo usado para este per\u00edodo, stretching in Britain to about -150. A arte da Alta Idade Media de Breta\u00f1a e Irlanda, que produciu o Libro de Kells e outras obras mestras, \u00e9 chamado Arte insular na historia da arte."}
{"id": "230703", "revid": "27155", "url": "https://gl.wikipedia.org/wiki?curid=230703", "title": "Quimotripsin\u00f3xeno", "text": ""}
{"id": "230707", "revid": "75439", "url": "https://gl.wikipedia.org/wiki?curid=230707", "title": "Principio (f\u00edsica)", "text": "Denom\u00ednase principio f\u00edsico unha lei f\u00edsica aparente, que ningunha experiencia invalidou at\u00e9 hoxe, a\u00ednda que non se demostrase, e que, polo tanto, ten un papel achegado ao dun postulado en matem\u00e1ticas.\nA f\u00edsica ap\u00f3iase sobre varios destes principios como, por exemplo, o principio da inercia, os principios da termodin\u00e1mica ou o principio de exclusi\u00f3n de Pauli. A constancia da velocidade da luz, calquera que sexa o observador galileano, nunca foi invalidado pola experiencia, \u00e9 un principio da relatividade restrita e non unha das s\u00faas consecuencias.\nUn principio pode ter un \u00e1mbito limitado de validez. Por exemplo, o principio de conservaci\u00f3n da masa \u00e9 v\u00e1lido na f\u00edsica cl\u00e1sica, pero non na relativista onde encontramos a f\u00f3rmula de Einstein sobre a equivalencia entre masa e enerx\u00eda, E = mc2. Neste caso o principio que prevalece \u00e9 o da conservaci\u00f3n da enerx\u00eda. Polo contrario, o postulado da conservaci\u00f3n da carga el\u00e9ctrica parece ser certo tanto na f\u00edsica cl\u00e1sica como na relativista.\n\u00c1s veces un principio pode ser demostrado a partir dun ou varios outros, dependiendo do f\u00edsico a elecci\u00f3n do principio base dos seus razoamentos. Por exemplo, o principio de m\u00ednima acci\u00f3n \u00e9 equivalente ao principio fundamental da din\u00e1mica asociado ao principio de d' Alembert."}
{"id": "230710", "revid": "23204", "url": "https://gl.wikipedia.org/wiki?curid=230710", "title": "Monumento da Renacenza Africana", "text": "O Monumento da Renacenza Africana (en franc\u00e9s \"Monument de la Renaissance africaine\") \u00e9 unha estatua monumental en bronce de 49 metros de altura que conmemora o 50 aniversario da independencia do Senegal e que chama para a realizaci\u00f3n dunha nova Renacenza Africana, local\u00edzase preto do Oc\u00e9ano Atl\u00e1ntico, nun dos outeiros xemelgos co\u00f1ecidos como Deux Mamelles en Oukam, un concello dos arredores de Dacar. A estatua dese\u00f1ouna o arquitecto Pierre Goudiaby Atepa so unha idea do presidente Abdoulaye Wade encarg\u00e1ndose as obras a unha compa\u00f1\u00eda de Corea do Norte que comezou cos preparativos no outeiro en 2006 a\u00ednda que a construci\u00f3n da estatua non principiou ata o 3 de abril de 2008 inaugur\u00e1ndose coincidindo coa festa nacional senegalesa o 4 de abril de 2010. Tr\u00e1tase dunha das estatuas m\u00e1is grandes do mundo, a maior de \u00c1frica e de f\u00f3ra de Asia e a antiga Uni\u00f3n Sovi\u00e9tica. O proxecto xerou moita controversia no pa\u00eds xa que o presidente Wade reclamou dereitos de autor sobre a obra, reclamando o 35% dos beneficios xerados, tam\u00e9n se cuestionou o estilo da escultura, etiquet\u00e1ndoa propia do realismo socialista e non moi africana e polo seu elevado custo, 27 mill\u00f3ns de d\u00f3lares."}
{"id": "230712", "revid": "38330", "url": "https://gl.wikipedia.org/wiki?curid=230712", "title": "Monumento do Rexurdimento Africano", "text": ""}
{"id": "230714", "revid": "38330", "url": "https://gl.wikipedia.org/wiki?curid=230714", "title": "Monumento do Renacemento Africano", "text": ""}
{"id": "230716", "revid": "22570", "url": "https://gl.wikipedia.org/wiki?curid=230716", "title": "Conxectura", "text": "Por conxectura ent\u00e9ndese o xu\u00edzo (moral, \u00e9tico ou matem\u00e1tico) que se forma das cousas ou sucesos por indicios e observaci\u00f3ns.\nEn matem\u00e1ticas, o concepto de conxectura ref\u00edrese a unha afirmaci\u00f3n que se sup\u00f3n certa, pero que non foi probada nin refutada at\u00e9 a data. Cando se demostra a veracidade dunha conxectura, esta pasa a ser considerada un teorema de pleno dereito e pode utilizarse como tal para constru\u00edr outras demostraci\u00f3ns formais.\nConxecturas en matem\u00e1ticas.\nAt\u00e9 hai pouco, a conxectura m\u00e1is co\u00f1ecida era o mal chamado \u00faltimo teorema de Fermat, mal chamado porque, a\u00ednda que Pierre de Fermat afirmou que encontrara unha demostraci\u00f3n, non se puido encontrar ningunha entre os seus escritos tras a s\u00faa morte. Esta conxectura burlou a comunidade matem\u00e1tica durante m\u00e1is de tres s\u00e9culos, at\u00e9 que Andrew Wiles a demostrou finalmente en 1993 e a elevou ao rango de teorema.\nEstas son algunhas das conxecturas m\u00e1is famosas:"}
{"id": "230720", "revid": "1093", "url": "https://gl.wikipedia.org/wiki?curid=230720", "title": "Oriol Junyent", "text": "Oriol Junyent Monuera, nado en Sabadell o 1 de xullo de 1976, \u00e9 un ex xogador profesional de baloncesto catal\u00e1n. Retirouse en abril de 2015, e o seu \u00faltimo equipo foi o Obradoiro CAB da Liga ACB. Cunha estatura de 2,08 metros, xogaba na posici\u00f3n de pivote."}
{"id": "230722", "revid": "839", "url": "https://gl.wikipedia.org/wiki?curid=230722", "title": "Civeta africana", "text": "A civeta africana (\"Civettictis civetta\") \u00e9 unha especie de mam\u00edfero do x\u00e9nero Viverridae. Te\u00f1en un peso medio de entre 11 e 15\u00a0kg e unha lonxitude de 100 a 130\u00a0cm entre o foci\u00f1o e o rabo, tr\u00e1tase dun animal robusto de corpo longo e patas relativamente curtas, por\u00e9n os seus membros posteriores son m\u00e1is longos e potentes, o pescozo \u00e9 curto e amplo, o foci\u00f1o agudo, as orellas pequenas e redondeadas, os ollos pequenos e o rabo longo. Habita a \u00c1frica subhariana ag\u00e1s a maior parte de Somalia, Namibia, Botswana e Sur\u00e1frica, \u00e9 un animal omn\u00edvoro e solitario, e co\u00f1ecido tam\u00e9n por producir almiscre."}
{"id": "230724", "revid": "38330", "url": "https://gl.wikipedia.org/wiki?curid=230724", "title": "Civettictis civetta", "text": ""}
{"id": "230725", "revid": "25871", "url": "https://gl.wikipedia.org/wiki?curid=230725", "title": "Acta \u00danica Europea", "text": "A Acta \u00danica Europea (AUE) \u00e9 un tratado internacional asinado en Alema\u00f1a e A Haia o 17 de febreiro e o 28 de febreiro de 1986 nesa cidade polos 12 pa\u00edses membros que nese momento formaban a Comunidade Europea. Entrou en vigor o 1 de xullo de 1987. Este acta contribu\u00edu a instituci\u00f3n da Uni\u00f3n Europea (UE) cinco anos despois.\nA Acta \u00danica Europea pretendeu superar o obxectivo do Mercado Com\u00fan para acadar o obxectivo do Mercado Interior que implicar\u00eda un espazo sen fronteiras interiores, no que a libre circulaci\u00f3n de mercanc\u00eda, persoas, servizos e capitais est\u00e1 garantida.\nO obxectivo da libre circulaci\u00f3n xa estaba recollido nos Tratados iniciais, pero ante o escaso \u00e9xito acadado, salvo na libre circulaci\u00f3n de mercanc\u00edas, a Acta \u00danica Europea propuxo acadar o obxectivo nun prazo fixo: 31 de decembro de 1992. Este Tratado sementou as bases dunha pol\u00edtica econ\u00f3mica e monetaria que desembocar\u00eda na moeda \u00fanica, o euro.\nExpansi\u00f3n das pol\u00edticas sociais.\nA AUE expandiu as s\u00faas competencias de pol\u00edtica social para inclu\u00edr a sa\u00fade e a seguridade no lugar do traballo ase como tam\u00e9n o di\u00e1logo entre as empresas e os traballadores."}
{"id": "230726", "revid": "98629", "url": "https://gl.wikipedia.org/wiki?curid=230726", "title": "Escola neoplat\u00f3nica de Alexandr\u00eda", "text": "A Escola neoplat\u00f3nica de Alexandr\u00eda ou simplemente Escola de Alexandr\u00eda foi unha corrente fislos\u00f3fica que se desenvolveu na cidade de Alexandr\u00eda no Exipto helen\u00edstico e romano entre os s\u00e9culos III e VII d.C.\nEsta escola caracter\u00edzase pola s\u00faa tendencia \u00e1 erudici\u00f3n, e ao sincretismo entre ideas filos\u00f3ficas (tomadas do neoplatonismo e da filosof\u00eda de Arist\u00f3teles) e relixiosas (procedentes do gnosticismo e do cristianismo). A s\u00faa actividade conclu\u00edu coa conquista musulm\u00e1 de Exipto no ano 640.\nMembros.\nOs nomes m\u00e1is co\u00f1ecidos desta escola son Hipatia, Sinesio de Cirene e Olimpiodoro o Mozo.\nOutros membros son Hierocles de Alexandr\u00eda, Hermeia de Alexandr\u00eda, Amonio de Hermia, Xo\u00e1n Filop\u00f3n, Asclepio o Mozo, Alexandre de Lic\u00f3polis, Estevo de Alexandr\u00eda, Asclepiodoto de Alexandr\u00eda, Nemesio e Xo\u00e1n Lidos.\nA escola como corrente.\nEsta escola filos\u00f3fica non debe confundirse con:\nPor\u00e9n, a Escola de Alexandr\u00eda mantivo un contacto estreito coa Escola neoplat\u00f3nica de Atenas, polo que alg\u00fans historiadores consideran que ambas as d\u00faas escolas forman un mesmo movemento. As\u00ed o recolle Ferrater Mora."}
{"id": "230727", "revid": "22795", "url": "https://gl.wikipedia.org/wiki?curid=230727", "title": "Escola de Alexandr\u00eda", "text": ""}
{"id": "230729", "revid": "89787", "url": "https://gl.wikipedia.org/wiki?curid=230729", "title": "Liberdade de prensa", "text": "A liberdade de prensa \u00e9 a liberdade ou a inmunidade dos medios de comunicaci\u00f3n para publicar ou espallar informaci\u00f3n, xa sexa mediante a impresi\u00f3n, emisi\u00f3n ou publicaci\u00f3n electr\u00f3nica, sen ning\u00fan tipo de control gobernamental ou censura. A\u00ednda que a liberdade de prensa \u00e9 a ausencia da influencia estatal, ela pode ser garantida polo goberno a trav\u00e9s da lexislaci\u00f3n.\nTam\u00e9n \u00e9 un dos principios fundamentais da maior\u00eda dos sistemas democr\u00e1ticos do mundo e est\u00e1 baseado na liberdade de opini\u00f3n e a liberdade de expresi\u00f3n.\nA Asemblea Xeral das Naci\u00f3ns Unidas proclamou en 1993 o d\u00eda 3 de maio como o D\u00eda Mundial da Liberdade de Prensa ."}
{"id": "230730", "revid": "56817", "url": "https://gl.wikipedia.org/wiki?curid=230730", "title": "Abstinencia (concepto)", "text": "Denom\u00ednase abstinencia (do lat\u00edn \"abstinentia\", \"temperzanza\", \"desinterese\", \"integridade\", \"xex\u00fan\", \"continencia\") a unha actitude humana de decisi\u00f3n caracterizada por absterse dalgunha cousa, como unha bebida, un alimento ou at\u00e9 mesmo unha necesidade, ou privarse de facer unha determinada acci\u00f3n.\nA abstinencia est\u00e1, usualmente, ligada \u00e1 restrici\u00f3n do uso de substancias t\u00f3xicas, sendo case sempre citada en relaci\u00f3n con alg\u00fans problemas, como o alcoholismo ou outras drogodependencias.\nExisten varios tipos de abstinencias com\u00fans como, por exemplo, a abstinencia alimentaria, a abstinencia sexual ou a abstinencia disciplinaria, entre outras.\nA abstinencia sexual ref\u00edrese \u00e1 privaci\u00f3n de relaci\u00f3ns sexuais, e acostuma a defenderse por alg\u00fans como un recurso preventivo contra a SIDA e outras doenzas de transmisi\u00f3n sexual, principalmente entre adolescentes. A s\u00faa adopci\u00f3n \u00e9 preconizada por determinadas denominaci\u00f3ns relixiosas que a consideran como unha virtude, estando ligada ao termo castidade."}
{"id": "230731", "revid": "39164", "url": "https://gl.wikipedia.org/wiki?curid=230731", "title": "Ben Ali", "text": ""}
{"id": "230732", "revid": "35560", "url": "https://gl.wikipedia.org/wiki?curid=230732", "title": "Cidade das Artes e as Ciencias de Valencia", "text": ""}
{"id": "230733", "revid": "22570", "url": "https://gl.wikipedia.org/wiki?curid=230733", "title": "Abstinencia sexual", "text": "A abstinencia sexual ou continencia sexual \u00e9 un comportamento que consiste en privarse dalg\u00fans ou t\u00f3dolos aspectos da actividade sexual por vontade propia (por raz\u00f3ns relixiosas, morais, filos\u00f3ficas, anticonceptivas ou psicol\u00f3xicas), ou allea (por raz\u00f3ns m\u00e9dicas, legais, econ\u00f3micas ou sociais).\nA abstinecia sexual acostuma a defenderse por alg\u00fans como un recurso preventivo contra a SIDA e outras doenzas de transmisi\u00f3n sexual, principalmente entre adolescentes. A s\u00faa adopci\u00f3n \u00e9 preconizada por determinadas denominaci\u00f3ns relixiosas que a consideran como unha virtude, estando ligada ao termo castidade.\nO termo.\nOs conceptos de abstinencia sexual, celibato e asexualidade son confundidos acot\u00edo pero te\u00f1en significados diferentes. A abstinencia sexual, tam\u00e9n co\u00f1ecida como continencia, ref\u00edrese a absterse de toda actividade sexual, a mi\u00fado durante un per\u00edodo limitado de tempo. O celibato \u00e9 un comportamento motivado por factores como as crenzas persoais ou relixiosas dunha persoa. Para Gabrielle Brown, \u00aba abstinencia \u00e9 unha resposta \u00f3 exterior do que est\u00e1 pasando, e o celibato \u00e9 unha resposta dende o interior\u00bb. De acordo con esta definici\u00f3n, o celibato \u00e9 algo m\u00e1is que non ter relaci\u00f3ns sexuais. \u00c9 m\u00e1is intencional que a abstinencia e o seu obxectivo \u00e9 o crecemento persoal. Esta perspectiva sobre o celibato \u00e9 compartida por diversos autores, entre eles Elizabeth Abbott, Wendy Keller e Wendy Shalit.\nM\u00e9todo anticonceptivo.\nA abstinencia sexual \u00e9 o m\u00e9todo m\u00e1is efectivo contra os embarazos non desexados e a propagaci\u00f3n das infecci\u00f3ns de transmisi\u00f3n sexual. No 2004, a revista The Lancet publicou un artigo onde apostaba por educar \u00f3s rapaces de xeito que atrasasen as relaci\u00f3ns sexuais como o xeito m\u00e1is efectivo contra a propagaci\u00f3n da SIDA tendo en conta que os preservativos dimin\u00faen o risco de infecci\u00f3n pero nunca o eliminan. Chamou a esta estratexia para dar prioridade \u00f3s elementos da loita contra a SIDA coas letras \"ABC\", que en ingl\u00e9s son as iniciais de abstinencia, fidelidade e preservativo. Dende ese intre, diversas administraci\u00f3ns p\u00fablicas o promoveron. Alg\u00fans estudos, concl\u00faen que ser\u00eda efectiva unha aposta m\u00e1is decidida das administraci\u00f3ns neste senso. Un dos problemas cos que se atoparon os impulsores destas pol\u00edticas \u00e9 a dificultade de cambiar os comportamentos da xuventude."}
{"id": "230736", "revid": "5312", "url": "https://gl.wikipedia.org/wiki?curid=230736", "title": "Ascetismo", "text": "Denom\u00ednase ascetismo ou asc\u00e9tica (do grego \u1f04\u03c3\u03ba\u03b7\u03c3\u03b9\u03c2, \"\u00e1sk\u0113sis\", \"exercicio\" ou \"formaci\u00f3n\"), \u00e1 doutrina filos\u00f3fica e relixiosa que busca purificar o esp\u00edrito por medio da negaci\u00f3n dos praceres materiais ou abstinencia; ao conxunto de procedementos e condutas de doutrina moral que se basea na oposici\u00f3n sistem\u00e1tica ao cumprimento de necesidades de diversa \u00edndole que depender\u00e1, en maior ou menor medida, do grao e orientaci\u00f3n de que se trate.\nEn moitas tradici\u00f3ns relixiosas, a asc\u00e9tica \u00e9 un modo de acceso m\u00edstico.\nA maior\u00eda dos sistemas asc\u00e9ticos desde\u00f1an as necesidades fisiol\u00f3xicas do individuo por consideralas de orde inferior.\nEn Occidente, as primeiras doutrinas asc\u00e9ticas xurdiron na antiga Grecia. Por\u00e9n, este tipo de pr\u00e1cticas xa eran milenarias en Oriente.\nO ascetismo acadou a s\u00faa maior difusi\u00f3n ao incorporarse a sistemas relixiosos como o budismo, o cristianismo e o islam."}
{"id": "230737", "revid": "22795", "url": "https://gl.wikipedia.org/wiki?curid=230737", "title": "Asc\u00e9tica", "text": ""}
{"id": "230740", "revid": "124216", "url": "https://gl.wikipedia.org/wiki?curid=230740", "title": "Cultura romana", "text": "A Cultura romana, tam\u00e9n denominada cultura da Roma antiga ou civilizaci\u00f3n romana, foi o resultado dun importante intercambio entre civilizaci\u00f3ns diferentes: a cultura grega e as culturas desenvolvidas en Oriente (Mesopotamia e Exipto, sobre todo) que contribu\u00edron a formar a cultura e a arte dos romanos.\nUn dos veh\u00edculos que m\u00e1is contribu\u00edu \u00e1 universalizaci\u00f3n da cultura romana, que pronto foi a de todo o imperio, foi o uso do lat\u00edn como lingua com\u00fan de todos os pobos sometidos a Roma.\nA duraci\u00f3n da cultura romana en sentido estrito foi duns 1.200 anos, pero a s\u00faa influencia cont\u00ednuou at\u00e9 a actualidade."}
{"id": "230741", "revid": "22795", "url": "https://gl.wikipedia.org/wiki?curid=230741", "title": "Cultura da antiga Roma", "text": ""}
{"id": "230742", "revid": "22795", "url": "https://gl.wikipedia.org/wiki?curid=230742", "title": "Civilizaci\u00f3n romana", "text": ""}
{"id": "230743", "revid": "35560", "url": "https://gl.wikipedia.org/wiki?curid=230743", "title": "Organizaci\u00f3n para a Unidade Africana", "text": "A Organizaci\u00f3n para a Unidade Africana foi unha organizaci\u00f3n internacional que pretend\u00eda agrupar os pa\u00edses de \u00c1frica, estableceuse o 25 de maio de 1963 en Ad\u00eds Abeba (Etiop\u00eda) e desapareu o 9 de xullo de 2002 substitu\u00edda pola Uni\u00f3n Africana. Ti\u00f1a como obxectivo promover a unidade e a solidariedade entre os estados africanos, defender a soberan\u00eda e integridade dos estados africanos, coordinar e harmonizar as pol\u00edticas nacionais, e actuar como voz colectiva do continente, ademais dedic\u00e1base tam\u00e9n \u00e1 erradicaci\u00f3n do colonialismo, mesmo establecendo un comit\u00e9 de liberaci\u00f3n por mor de axudar os movementos independentistas contra os gobernos europeos."}
{"id": "230748", "revid": "23204", "url": "https://gl.wikipedia.org/wiki?curid=230748", "title": "Rhinella marina", "text": "Rhinella marina \u00e9 un gran sapo terrestre nativo de Am\u00e9rica central e sur pero que se introduciu como invasor en Ocean\u00eda e o Caribe e est\u00e1 inclu\u00eddo na lista 100 das especies ex\u00f3ticas invasoras m\u00e1is dani\u00f1as do mundo da Uni\u00f3n Internacional para a Conservaci\u00f3n da Natureza. \u00c9 un animal f\u00e9rtil a causa do gran n\u00famero de ovos que po\u00f1en as femias, mais tam\u00e9n o seu \u00e9xito reprodutivo d\u00e9bese \u00e1 variedade de alimentos da s\u00faa dieta, pouco com\u00fan entre os anuros, e que incl\u00fae animais vivos ou mortos. As s\u00faas gl\u00e1ndulas paratiroides segrean unha toxina que pode afectar mortalmente a moitas especies de animais e por esta raz\u00f3n o ser humano introduciuno en varias rexi\u00f3ns f\u00f3ra do seu h\u00e1bitat nativo como m\u00e9todo de control biol\u00f3xico de pragas. Os adultos miden de 10 a 15\u00a0cm de longo, a\u00ednda que o maior maior exemplar da especie med\u00eda 38\u00a0cm e pesaba 2.65\u00a0kg."}
{"id": "230749", "revid": "38330", "url": "https://gl.wikipedia.org/wiki?curid=230749", "title": "Bufo marinus", "text": ""}
{"id": "230750", "revid": "1131", "url": "https://gl.wikipedia.org/wiki?curid=230750", "title": "Acaz", "text": "Acaz foi segundo a Biblia rei de Xud\u00e1, fillo e sucesor de Iotam aos vinte anos e reinou outros vinte anos en Xerusal\u00e9n. Segundo Edwin R. Thiele Acaz foi correxente con Iotam desde o 736/735 a.C. e o seu goberno en solitario comezou no 732/731 a.C. e rematou no 716/715 a.C. William F. Albright datou o seu reinado do 735 ao 715 a.C. Segundo conta a Biblia tivo unha vida de perversi\u00f3n e introduciu moitos costumes pag\u00e1ns e id\u00f3latras, pechando o templo ignorando os profetas Isa\u00edas, Oseas e Miqueas. Chamou na s\u00faa axuda ao rei asirio Teglatfalasar III, para rexeitar os ataques de Israel, Aram e Edom, raz\u00f3n pola que Xud\u00e1 quedou sometida durante moitos anos a Asiria."}
{"id": "230751", "revid": "22570", "url": "https://gl.wikipedia.org/wiki?curid=230751", "title": "Civilizaci\u00f3n \u00e1rabe-musulm\u00e1", "text": "A civilizaci\u00f3n \u00e1rabe-musulm\u00e1, tam\u00e9n co\u00f1ecida como civilizaci\u00f3n isl\u00e1mica ou civilizaci\u00f3n musulm\u00e1 refer\u00edrese \u00e1 civilizaci\u00f3n das sociedades e espazos xeogr\u00e1ficos onde esta se desenvolveu en distintos per\u00edodos hist\u00f3ricos, fundamentalmente:\nNos seus aspectos relixiosos comprende:\nE nos sus aspectos culturais por:\nNon debe confundirse con outros conceptos non id\u00e9nticos:"}
{"id": "230752", "revid": "22795", "url": "https://gl.wikipedia.org/wiki?curid=230752", "title": "Civilizaci\u00f3n isl\u00e1mica", "text": ""}
{"id": "230753", "revid": "22795", "url": "https://gl.wikipedia.org/wiki?curid=230753", "title": "Civilizaci\u00f3n musulm\u00e1", "text": ""}
{"id": "230754", "revid": "98629", "url": "https://gl.wikipedia.org/wiki?curid=230754", "title": "Aakenustunturi", "text": "Aakenustunturi \u00e9 unha monta\u00f1a de 565 metros no concello de Kittil\u00e4 na Laponia finesa a 50\u00a0km da fronteira con sueca. Desde o ano 2004 pertence ao Parque Nacional Pallas-Yll\u00e4stunturi. \u00c9 famoso como un oasis salvaxe entre as monta\u00f1as do norte e meta de excursionistas. Durante a segunda guerra mundial, o 24 de febreiro de 1943, un Junkers Ju 52 da Luftwaffe foi abatido e caeu na monta\u00f1a, alg\u00fans dos seus restos a\u00ednda son visibles"}
{"id": "230755", "revid": "39164", "url": "https://gl.wikipedia.org/wiki?curid=230755", "title": "Revoluci\u00f3n democr\u00e1tica \u00e1rabe", "text": ""}
{"id": "230756", "revid": "29398", "url": "https://gl.wikipedia.org/wiki?curid=230756", "title": "Vigo Sporting", "text": ""}
{"id": "230757", "revid": "29398", "url": "https://gl.wikipedia.org/wiki?curid=230757", "title": "Fortuna de Vigo", "text": ""}
{"id": "230758", "revid": "22795", "url": "https://gl.wikipedia.org/wiki?curid=230758", "title": "A Sorbona", "text": ""}
{"id": "230759", "revid": "89787", "url": "https://gl.wikipedia.org/wiki?curid=230759", "title": "Universidade de Salamanca", "text": "A Universidade de Salamanca (en lat\u00edn \"Universitas Studii Salmanticensis\") enc\u00f3ntrase emprazada na cidade de Salamanca, na comunidade aut\u00f3noma de Castela e Le\u00f3n. \u00c9 a universidade m\u00e1is antiga de Espa\u00f1a e unha das catro m\u00e1is antigas de Europa que seguen abertas, tras as de Bolo\u00f1a, Oxford e Par\u00eds (hoxe A Sorbona).\nO \"Studium Generale\", xerme da universidade, institu\u00eddo en 1218, era nese momento o segundo m\u00e1is antigo de Espa\u00f1a, tras o \"studium\" de Palencia (fundado entre 1208 e 1214), e ademais foi a primeira instituci\u00f3n educativa europea que obtivo o t\u00edtulo de Universidade por unha bula de Alexandre IV no ano 1255.\nNo curso 2011-2012 o seu n\u00famero de alumnos era de 32.406."}
{"id": "230760", "revid": "29398", "url": "https://gl.wikipedia.org/wiki?curid=230760", "title": "Campionato galego de f\u00fatbol", "text": ""}
{"id": "230762", "revid": "1505", "url": "https://gl.wikipedia.org/wiki?curid=230762", "title": "M\u00e1ximo Costas", "text": "M\u00e1ximo Costas foi un futbolista galego que xogaba na demarcaci\u00f3n de centrocampista.\nTraxectoria.\nComezou xogando en equipos menores da cidade de Vigo como o Alfonso XIII ou o Suevia xunto a outros futuros xogadores do Celta como Caride ou Reigosa.\nFinalmente destacou militando nas filas do R\u00e1pido de Bouzas e pasou a ser reserva no Real Club Fortuna de Vigo disputando tam\u00e9n alg\u00fan encontro co Real Vigo Sporting Club, na xira que fixo este equipo polas Illas Canarias.\nA partir de 1923 trala fusi\u00f3n do Vigo Sporting e o Fortuna pasou a formar parte do cadro de xogadores do Celta de Vigo, co que disputou gran cantidade de encontros amig\u00e1beis por todo o Estado espa\u00f1ol e Portugal, por\u00e9n so dous encontros oficiais. O debut en partido oficial foi o 2 de decembro de 1923 ante o Racing de Ferrol no Campionato de Galicia de f\u00fatbol, ao atoparse o equipo titular de xira en Valencia segundo recolle a prensa da \u00e9poca.\nMilitou no Celta ata 1926 cando decide emigrar \u00e1 Habana, xa comprometido para xogar no equipo do Centro Galego.\nDespois de regresar da emigraci\u00f3n a\u00ednda lle dar\u00eda tempo a xogar no Club Ciosv\u00edn de Vigo."}
{"id": "230763", "revid": "89787", "url": "https://gl.wikipedia.org/wiki?curid=230763", "title": "Ambleside", "text": "Ambleside \u00e9 unha vila en Cumbria, en Gran Breta\u00f1a.\nHistoricamente dentro do condado de Westmorland, est\u00e1 situada na cabeceira de Windermere, o lago m\u00e1is grande de Inglaterra, e dentro do Parque Nacional Lake District.\nPatrimonio.\nO museo e biblioteca Armitt \u00e9 unha fonte da historia local cunha colecci\u00f3n que cont\u00e9n moitos dos artistas locais e escritores antigos.\n\u00d3 sur de Ambleside at\u00f3pase o forte romano de Galava, datado no ano 79 aDc.\n\u00d3 oeste, Loughrigg Fell sobe por riba da vila; \u00f3 norte est\u00e1 Red Screes e os montes Fairfield; \u00f3 leste est\u00e1 Wansfell.\nO \u00e1lbum , de Birkenhead banda baseada Half Man Half Biscuit, \u00e9 nomeado ap\u00f3s a vila.\nHistoria.\nO nome da vila prov\u00e9n do noruegu\u00e9s antigo \"\u00c1-mel-s\u01fdtr\" = \"r\u00edo \u2014 sandbank \u2014 pastos do ver\u00e1n\".\nEn 1650 a vila recibiu unha carta para establecer un mercado, e no reinado de Xacobe II recibiu unha nova carta para establecer unha peaxe, convert\u00e9ndose o mercado vilego no centro comercial para a la e os produtos agr\u00edcolas da bisbarra."}
{"id": "230765", "revid": "98629", "url": "https://gl.wikipedia.org/wiki?curid=230765", "title": "Agra de Abaixo, San Sadurni\u00f1o, San Sadurni\u00f1o", "text": "Agra de Abaixo \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 40 habitantes (21 homes e 19 mulleres).\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "230766", "revid": "5863", "url": "https://gl.wikipedia.org/wiki?curid=230766", "title": "OK Stars", "text": "O OK Stars \u00e9 o nome que recibe o partido de exibici\u00f3n de h\u00f3ckey a pat\u00edns que enfronta aos mellores xogadores da OK Liga (m\u00e1xima categor\u00eda do h\u00f3ckey a pat\u00edns de Espa\u00f1a) cada ano dende o 2010.\nNas tres primeiras edici\u00f3ns os xogadores enfront\u00e1ronse agrupados en dous equipos por conferencias (vermella e azul). Na tempada 2012-13 o partido enfrontar\u00e1 \u00e1 selecci\u00f3n espa\u00f1ola e a un combinado de xogadores da OK Liga dirixidos por Carlos Gil."}
{"id": "230767", "revid": "98629", "url": "https://gl.wikipedia.org/wiki?curid=230767", "title": "Agra de Arriba, San Sadurni\u00f1o, San Sadurni\u00f1o", "text": "Agra de Arriba \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 26 habitantes (15 homes e 11 mulleres).\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "230769", "revid": "85894", "url": "https://gl.wikipedia.org/wiki?curid=230769", "title": "O Albeiro, San Sadurni\u00f1o, San Sadurni\u00f1o", "text": "O Albeiro \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 46 habitantes (21 homes e 25 mulleres)."}
{"id": "230770", "revid": "92340", "url": "https://gl.wikipedia.org/wiki?curid=230770", "title": "Raimundo de Sauvetat", "text": "Raimundo de Sauvetat, tam\u00e9n co\u00f1ecido como Raimundo de Toledo, nado en Gascu\u00f1a e finado en Toledo en 1152, foi un relixioso e pol\u00edtico castel\u00e1n. \nFoi monxe cluniaciense, bispo de Osma (1109 \u2013 1125)\ne, en 1126, tras case dous anos de administrador en sede vacante, foi confirmado como arcebispo de Toledo, c\u00e1tedra que ocupou at\u00e9 a s\u00faa morte, en 1152. \nEn 1130 tam\u00e9n foi nomeado Chanceler de Castela polo rei Afonso VII, posto que abandonou en 1150, pouco antes da s\u00faa morte. Sobre este rei exerceu unha importante influencia, e logrou para a s\u00faa diocese importantes legados e privilexios.\nContinuou a obra reformadora gregoriana do seu predecesor, Bernardo de Sedirac, impo\u00f1endo o rito romano na liturxia e mellorando a moral do clero. \nA s\u00faa obra m\u00e1is importante foi o impulso que lle deu \u00e1 formaci\u00f3n da Escola de Tradutores de Toledo, grupo de traballo que inclu\u00eda a moz\u00e1rabes, xudeus e profesores da madrasa toledana e a novos pensadores, fundamentalmente monxes cluniacienses. \nMandou reconstru\u00edr o palacio episcopal fronte \u00e1 antiga mesquita maior convertida na Catedral de Santa Mar\u00eda, \u00e1 que deu o seu primeiro estatuto, e deixou unha parte do edificio para a Escola. \nA riqueza das bibliotecas toledanas en libros \u00e1rabes e o co\u00f1ecemento desta lingua por parte dos cristi\u00e1ns moz\u00e1rabes impuls\u00e1rono a recuperar textos perdidos da Antig\u00fcidade cl\u00e1sica e a fomentar a transmisi\u00f3n dos importantes avances da Escola Toledana en medicina, \u00e1lxebra e astronom\u00eda; este empe\u00f1o cristalizou na traduci\u00f3n de numerosas obras do \u00e1rabe ao castel\u00e1n, e do castel\u00e1n ao lat\u00edn (ou directamente do \u00e1rabe ou do grego ao lat\u00edn) e, pouco a pouco, deu a co\u00f1ecer tam\u00e9n a importante filosof\u00eda \u00e1rabe e hebrea de orientaci\u00f3n aristot\u00e9lica, o que supuxo unha renovaci\u00f3n radical da escol\u00e1stica europea. \nEntre os tradutores que traballaron nesta primeira \u00e9poca destacaron o moz\u00e1rabe Domingo Gundisalvo, o xudeoconverso Juan Hispalense, o italiano Gerardo de Cremona e o escoc\u00e9s Miguel Scoto.\nA Escola toledana, xa en tempos de Raimundo, adquire fama en toda a cristiandade, xa que tam\u00e9n se fomentaban os estudos filos\u00f3ficos e cient\u00edficos, competindo cos nacentes universidades."}
{"id": "230771", "revid": "1131", "url": "https://gl.wikipedia.org/wiki?curid=230771", "title": "O Albeiro", "text": ""}
{"id": "230772", "revid": "56817", "url": "https://gl.wikipedia.org/wiki?curid=230772", "title": "Albeiro", "text": "O top\u00f3nimo galego Albeiro pode referirse a:"}
{"id": "230773", "revid": "85894", "url": "https://gl.wikipedia.org/wiki?curid=230773", "title": "O Casal, San Sadurni\u00f1o, San Sadurni\u00f1o", "text": "O Casal \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 45 habitantes (18 homes e 27 mulleres)."}
{"id": "230774", "revid": "85894", "url": "https://gl.wikipedia.org/wiki?curid=230774", "title": "Cornide, San Sadurni\u00f1o, San Sadurni\u00f1o", "text": "Cornide \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 144 habitantes (70 homes e 74 mulleres)."}
{"id": "230775", "revid": "85894", "url": "https://gl.wikipedia.org/wiki?curid=230775", "title": "Os Curr\u00e1s, San Sadurni\u00f1o, San Sadurni\u00f1o", "text": "Os Curr\u00e1s \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 47 habitantes (14 homes e 33 mulleres)."}
{"id": "230776", "revid": "89787", "url": "https://gl.wikipedia.org/wiki?curid=230776", "title": "Coruxa, San Sadurni\u00f1o, San Sadurni\u00f1o", "text": "Coruxa \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres)."}
{"id": "230777", "revid": "1131", "url": "https://gl.wikipedia.org/wiki?curid=230777", "title": "Coruxa", "text": "O top\u00f3nimo galego Coruxa pode referirse a:"}
{"id": "230778", "revid": "1131", "url": "https://gl.wikipedia.org/wiki?curid=230778", "title": "O Coruxal", "text": "O top\u00f3nimo galego O Coruxal pode referirse a:"}
{"id": "230779", "revid": "85894", "url": "https://gl.wikipedia.org/wiki?curid=230779", "title": "Gunduriz, San Sadurni\u00f1o, San Sadurni\u00f1o", "text": "Gunduriz \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 16 habitantes (8 homes e 8 mulleres)."}
{"id": "230780", "revid": "1131", "url": "https://gl.wikipedia.org/wiki?curid=230780", "title": "Gunduriz", "text": "O top\u00f3nimo galego Gunduriz pode referirse a:"}
{"id": "230781", "revid": "89787", "url": "https://gl.wikipedia.org/wiki?curid=230781", "title": "Orx\u00e1s, San Sadurni\u00f1o, San Sadurni\u00f1o", "text": "Orx\u00e1s \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 5 habitantes (2 homes e 3 mulleres)."}
{"id": "230783", "revid": "98629", "url": "https://gl.wikipedia.org/wiki?curid=230783", "title": "Aakirkeby", "text": "Aakirkeby \u00e9 unha vila con status de cidade situada no sur da illa de Bornholm en Dinamarca e o asentamento meirande da parroquia do mesmo nome, ata o ano 2003 en que se fusionaron todos os concellos da illa foi capital do seu propio municipio. A s\u00faa poboaci\u00f3n en 2012 era de 2108 habitantes, o seu nome procede da igrexa local, que data de comezos do s\u00e9culo XII, chamada en dinamarqu\u00e9s \"Aa kirke\" (igrexa de Aa) mais \"by\" (cidade), ademais desta igrexa luterana a vila conta cunha igrexa cat\u00f3lica."}
{"id": "230785", "revid": "98629", "url": "https://gl.wikipedia.org/wiki?curid=230785", "title": "Aakre", "text": "Aakre \u00e9 unha vila do concello rural de Puka no condado de Valga en Estonia xunto ao r\u00edo Purtsi. Ademais da vila propia de Aakre abrangue os asentamentos de Kivirehe e Matu. En total a poboaci\u00f3n era de 322 habitantes en 2006. No seu territorio lev\u00e1ntase unha casa se\u00f1orial que data do s\u00e9culo XIX a\u00ednda que foi reconstru\u00edda polo arquitecto Arnold Matteu (1934)se desde 1920 serviu de escola primaria. Historicamente parte de Aakre constitu\u00edu un concello do condado de Tartu que en 1962 pasou ao de Valga e en 1973 integrouse no concello de Puka, a s\u00faa capital era Kivirehe."}
{"id": "230786", "revid": "75439", "url": "https://gl.wikipedia.org/wiki?curid=230786", "title": "N\u00e4kki", "text": "N\u00e4kki \u00e9 na mitolox\u00eda finesa e na estoniana, onde se co\u00f1ece como N\u00e4kk, un esp\u00edrito mari\u00f1o que habita os r\u00edos, fontes, so as pontes ou as lagoas e que adoita importunar as persoas baixo moitas aparicencias, \u00e1s veces \u00e9 un ser informe cuberto de plantas acu\u00e1ticas que se pode asemellar a un sapo ou a un lagarto, outras \u00e9 un rapaz ou rapaza fermosa por diante pero peludo e feo por detr\u00e1s, ou ben un home-peixe feo que se pode converter nunha muller fermosa e sensual que seduce a un cami\u00f1ante para o arrastrar \u00e1s profundidades."}
{"id": "230787", "revid": "35560", "url": "https://gl.wikipedia.org/wiki?curid=230787", "title": "Alto Representante da Uni\u00f3n para Asuntos Exteriores e Pol\u00edtica de Seguridade", "text": "O Alto Representante da Uni\u00f3n para Asuntos Exteriores e Pol\u00edtica de Seguridade (AR ou ARAEPS), co\u00f1ecido tam\u00e9n polos medios como o \"Alto Representante\", \"Mr. PESC\" ou \"ministro de Asuntos Exteriores da Uni\u00f3n\" (segundo a terminolox\u00eda da frustrada Constituci\u00f3n Europea) \u00e9 o alto funcionario europeo encargado de dirixir e executar toda a pol\u00edtica exterior da Uni\u00f3n Europea. A creaci\u00f3n deste cargo constit\u00fae unha das principais innovaci\u00f3ns institucionais do Tratado de Lisboa, que busca dar lugar a unha maior coherencia, influencia e visibilidade \u00e1 Uni\u00f3n Europea no escenario internacional e m\u00e1is peso nas s\u00faas relaci\u00f3ns con outros pa\u00edses e organismos institucionais.\nO Alto Representante \u00e9 o xefe da diplomacia comunitaria, coordina a acci\u00f3n exterior da Uni\u00f3n no seo da Comisi\u00f3n Europea como un dos seus vicepresidentes e \u00e9 o encargado das relaci\u00f3ns internacionais. Como mandatario do Consello, dirixe e executa a\u00a0pol\u00edtica exterior e de seguridade com\u00fan da Uni\u00f3n (inclu\u00edndo a pol\u00edtica com\u00fan de seguridade e defensa), \u00e9 xefe e dirixe o Servizo Europeo de Acci\u00f3n Exterior, en proceso de construci\u00f3n.\nNa actualidade este cargo est\u00e1 ocupado pola socialista brit\u00e1nica Catherine Ashton, que xunto co Consello velar\u00e1 pola unidade, coherencia e eficacia da Uni\u00f3n Europea. \u00c9 asistida polos servizos da Comisi\u00f3n e do Consello, onde preside a formaci\u00f3n de asuntos exteriores."}
{"id": "230788", "revid": "1131", "url": "https://gl.wikipedia.org/wiki?curid=230788", "title": "Universidade de Aalborg", "text": "A Universidade de Aalborg \u00e9 unha universidade danesa localizada na cidade de Aalborg, con campus tam\u00e9n en Esbjerg e Copenhague, que se fundou en 1974 co nome de Centro Universitario de Aalborg, adoptando o seu actual nome en 1994. \u00c9 a quinta universidade danesa polo n\u00famero de estudantes, 18.675 e aproximadamente 3100 empregados"}
{"id": "230789", "revid": "85894", "url": "https://gl.wikipedia.org/wiki?curid=230789", "title": "A Penela, San Sadurni\u00f1o, San Sadurni\u00f1o", "text": "A Penela \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 11 habitantes (6 homes e 5 mulleres).\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "230790", "revid": "85894", "url": "https://gl.wikipedia.org/wiki?curid=230790", "title": "O Ulleiro, Vila\u00faxe, Chantada", "text": "O Ulleiro \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 2 habitantes segundo datos do INE e do IGE 1 home e 1 muller."}
{"id": "230791", "revid": "85894", "url": "https://gl.wikipedia.org/wiki?curid=230791", "title": "Pi\u00f1eiros, San Sadurni\u00f1o, San Sadurni\u00f1o", "text": "Pi\u00f1eiros \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 53 habitantes (26 homes e 27 mulleres)."}
{"id": "230792", "revid": "85894", "url": "https://gl.wikipedia.org/wiki?curid=230792", "title": "Vilaboa, Vila\u00faxe, Chantada", "text": "Vilaboa \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 2 habitantes segundo datos do INE e do IGE eran 2 homes."}
{"id": "230793", "revid": "89787", "url": "https://gl.wikipedia.org/wiki?curid=230793", "title": "Praza dos Duques da Conquista, San Sadurni\u00f1o, San Sadurni\u00f1o", "text": "Praza dos Duques da Conquista \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 29 habitantes (11 homes e 18 mulleres)."}
{"id": "230794", "revid": "85894", "url": "https://gl.wikipedia.org/wiki?curid=230794", "title": "Vilar do Mato, Vila\u00faxe, Chantada", "text": "Vilar do Mato \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo."}
{"id": "230795", "revid": "85894", "url": "https://gl.wikipedia.org/wiki?curid=230795", "title": "A Portela, San Sadurni\u00f1o, San Sadurni\u00f1o", "text": "A Portela \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 6 habitantes (2 homes e 4 mulleres)."}
{"id": "230796", "revid": "89787", "url": "https://gl.wikipedia.org/wiki?curid=230796", "title": "Prospes, San Sadurni\u00f1o, San Sadurni\u00f1o", "text": "Prospes \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 17 habitantes (11 homes e 6 mulleres)."}
{"id": "230797", "revid": "85894", "url": "https://gl.wikipedia.org/wiki?curid=230797", "title": "Ra\u00f1a, San Sadurni\u00f1o, San Sadurni\u00f1o", "text": "Ra\u00f1a \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 14 habitantes (8 homes e 6 mulleres)."}
{"id": "230798", "revid": "85894", "url": "https://gl.wikipedia.org/wiki?curid=230798", "title": "Vilaver, Vila\u00faxe, Chantada", "text": "Vilaver \u00e9 un lugar na parroquia de Vila\u00faxe, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 19 habitantes segundo datos do INE e do IGE deles 7 eran homes e 12 eran mulleres."}
{"id": "230799", "revid": "85894", "url": "https://gl.wikipedia.org/wiki?curid=230799", "title": "A Rubi\u00f1a, San Sadurni\u00f1o, San Sadurni\u00f1o", "text": "A Rubi\u00f1a \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 10 habitantes (4 homes e 6 mulleres)."}
{"id": "230800", "revid": "1888", "url": "https://gl.wikipedia.org/wiki?curid=230800", "title": "A Rubi\u00f1a", "text": "O top\u00f3nimo A Rubi\u00f1a pode referirse a varios lugares de Galicia:"}
{"id": "230801", "revid": "624", "url": "https://gl.wikipedia.org/wiki?curid=230801", "title": "Vilaver", "text": "Como Vilaver podemos referirnos a:\nR\u00edos.\nR\u00edo de Vilaver \u00e9 un afluente do R\u00edo Ser na provincia de Lugo."}
{"id": "230802", "revid": "85894", "url": "https://gl.wikipedia.org/wiki?curid=230802", "title": "Rupiallo, San Sadurni\u00f1o, San Sadurni\u00f1o", "text": "Rupiallo \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 3 habitantes (2 homes e 1 muller)."}
{"id": "230803", "revid": "98629", "url": "https://gl.wikipedia.org/wiki?curid=230803", "title": "Aale Tynni", "text": "Aale Tynni, nada o 3 de outubro de 1913 e finada o 21 de outubro de 1997, foi unha poeta e tradutora finlandesa.\nTraxectoria.\nAale Tynni naceu nunha pequena aldea ingria filla de Kaapre Tynni, profesor, xornalista e un dos l\u00edderes da causa ingria que en 1919 tivo que se refuxiar en Finlandia coa s\u00faa familia. Aale estudou literatura na Universidade de Helsinqui pasando ao se licenzar a ensinar lingua finlandesa. A\u00ednda que comezou a escribir xa de nena, o seu primeiro poemario apareceu en 1938 co t\u00edtulo de \"Kynttil\u00e4syd\u00e4n\". Durante a segunda guerra mundial traballou axudando \u00e1s v\u00edtimas de bombardeos e en 1940 casou co historiador Kauko Pirinen e seguiu publicando poes\u00eda, onde reflicte os sentimentos da maternidade, \"L\u00e4hde ja matkamies\" (1943), \"Lehtimaja\" (1946), \"Soiva mets\u00e4\" (1947). En 1960 divorciou e casou co poeta Martti Haavio. Publicou literatura infantil como \"Kultainen aapinen\" (1957) pero sobre todo Tynni \u00e9 co\u00f1ecida polas s\u00faas traduci\u00f3ns de poes\u00eda ao finland\u00e9s, en especial pola antolox\u00eda \"Tuhat Laulujen Vuotta\" (1957) onde traduce poes\u00eda europea desde a Idade Media ata a \u00e9poca contempor\u00e1nea, pero publicou moitos outros libros de traduci\u00f3n: poes\u00eda moderna francesa en \"Tulisen j\u00e4rjen aika\" (1962), eddas en \"Eddan sankarirunot\" (1980) e \"Eddan jumalrunot\" (1982), escolma po\u00e9tica de 21 premios nobel \"Kaksikymment\u00e4yksi Nobel-runoilijaa\" (1976) e os sonetos de William Shakespeare (1965) e libros de poes\u00eda de William Wordsworth e William Butler Yeats."}
{"id": "230804", "revid": "5860102", "url": "https://gl.wikipedia.org/wiki?curid=230804", "title": "Jes\u00fas Muruais", "text": "Jes\u00fas Muruais Rodr\u00edguez, nado en Pontevedra o 24 de decembro de 1852 e finado na mesma cidade o 1 de xullo de 1903, foi un avogado, escritor, xornalista e cr\u00edtico literario galego.\nTraxectoria.\nFillo de Juan Muruais, pontevedr\u00e9s, e Soledad Rodr\u00edguez, do Carril, Jes\u00fas foi o segundo de tres irm\u00e1ns. Estudou na Universidade de Santiago de Compostela e licenciouse en Filosof\u00eda e Letras na Universidade Central en 1875. Foi catedr\u00e1tico de instituto en C\u00e1ceres, Ourense e Pontevedra, onde ensinou lat\u00edn. Co seu irm\u00e1n Andr\u00e9s frecuentou as reuni\u00f3ns da sociedade La Galicia Literaria, que ti\u00f1an lugar en Madrid en 1875, na casa da poetisa Emilia Cal\u00e9. Destacou polo seu labor de cr\u00edtico literario, sobre todo pola pol\u00e9mica que mantivo con Leopoldo Alas, \"Clar\u00edn\". Colaborou en \"El Deber\", \"El Porvenir\", \"La Ilustraci\u00f3n Gallega y Asturiana\", \"El Independiente\", \"El Heraldo Gallego\", \"El L\u00e9rez\", \"El Zorongo\", \"El Eco de Orense\", \"O Tio Marcos d'a Portela\", \"Revista Contempor\u00e1nea\", \"El Heraldo\", \"Galicia Moderna\" e \"Barcelona C\u00f3mica\". Foi propietario dunha gran biblioteca e no seu domicilio celebr\u00e1banse parladoiros literarios aos que asist\u00edan Ram\u00f3n Mar\u00eda del Valle-Incl\u00e1n, V\u00edctor Said Armesto e Xerardo \u00c1lvarez Limeses.\nO personaxe de Jes\u00fas Muruais aparece na novela \"La saga/fuga de J. B.\" (1972), de Gonzalo Torrente Ballester.\nVida persoal.\nCasou con Carmen Carrillo Falc\u00f3n-Ribadeneira e foi pai de Andr\u00e9s, Jes\u00fas e Soledad Muruais Carrillo.\nV\u00e9xase tam\u00e9n.\nOutros artigos.\n * Exposici\u00f3n Rexional de 1880"}
{"id": "230805", "revid": "89787", "url": "https://gl.wikipedia.org/wiki?curid=230805", "title": "Bidueda, San Sadurni\u00f1o, San Sadurni\u00f1o", "text": "Bidueda \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 ti\u00f1a 5 habitantes (3 homes e 2 mulleres)."}
{"id": "230806", "revid": "1131", "url": "https://gl.wikipedia.org/wiki?curid=230806", "title": "Bidueda", "text": "O top\u00f3nimo galego Bidueda pode referirse a:"}
{"id": "230808", "revid": "23204", "url": "https://gl.wikipedia.org/wiki?curid=230808", "title": "Os Fe\u00e1s, San Sadurni\u00f1o, San Sadurni\u00f1o", "text": "Os Fe\u00e1s \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o, na comarca de Ferrol. Segundo o IGE, en 2011 contaba cun habitante (un home).\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia ."}
{"id": "230809", "revid": "1131", "url": "https://gl.wikipedia.org/wiki?curid=230809", "title": "Fe\u00e1s", "text": "O top\u00f3nimo galego Fe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia . Pode referirse a:\nAmais, como apelido pode referirse a:"}
{"id": "230810", "revid": "98629", "url": "https://gl.wikipedia.org/wiki?curid=230810", "title": "Inocentes", "text": "Inocentes \u00e9 un telefilme espa\u00f1ol estreado por Telecinco cuxo principal argumento \u00e9 o secuestro de tres adolescentes.\nSinopse.\nO telefilme relata a historia de tres adolescentes que nunca imaxinaron que na celebraci\u00f3n dun simple aniversario ser\u00edan secuestradas. No secuestro foron violadas, torturadas e finalmente asasinadas. Esta historia est\u00e1 baseada no Crime de Alc\u00e0sser acontecido en 1992.\nLocalizaci\u00f3n.\nA rodaxe da miniserie durou seis semanas e os seus principais escenarios est\u00e1n rodados nos concellos alacantinos de Benidorm, Altea e La Vila Joiosa, as\u00ed como en Madrid e nas localidades de Aranjuez e Navalagamella."}
{"id": "230814", "revid": "75439", "url": "https://gl.wikipedia.org/wiki?curid=230814", "title": "Hemoprote\u00edna", "text": "Unha hemoprote\u00edna \u00e9 un tipo de metaloprote\u00edna que cont\u00e9n un grupo hemo como grupo prost\u00e9tico, que \u00e9 fundamental para a realizaci\u00f3n da funci\u00f3n da prote\u00edna. O grupo hemo est\u00e1 formado por un anel heteroc\u00edclico de porfirina cun \u00e1tomo de ferro central. O grupo hemo permanece unido \u00e1 prote\u00edna de forma permanente, xeralmente por enlaces covalentes, ou por non covalentes ou por ambos os dous. Entre as hemoprote\u00ednas podemos salientar as seguintes: hemoglobina, citocromos, peroxidases e catalase.\nO \u00e1tomo de ferro do hemo \u00e9 Fe2+, pode establecer seis enlaces de coordinaci\u00f3n, e est\u00e1 situado no centro dun anel plano e moi hidrof\u00f3bico de porfirina. O anel porfir\u00ednico ten 4 \u00e1tomos de nitr\u00f3xeno que se unen ao ferro, polo que quedan outras d\u00faas posici\u00f3ns de coordinaci\u00f3n do ferro libres para que este se una ao amino\u00e1cido histidina da prote\u00edna e mais a un \u00e1tomo divalente.\nAs hemoprote\u00ednas probablemente evolucionaron para incorporar o \u00e1tomo de ferro contido no anel de protoporfirina IX do hemo nas prote\u00ednas. Como isto fai que as hemoprote\u00ednas sexan sensibles a mol\u00e9culas que poden unirse a ferro divalente, esta estratexia conservouse na evoluci\u00f3n, xa que desempe\u00f1a funci\u00f3ns fisiol\u00f3xicas esenciais. O os\u00edxeno (O2), \u00f3xido n\u00edtrico (NO), mon\u00f3xido de carbono (CO), e sulfuro de hidr\u00f3xeno (H2S) poden unirse ao \u00e1tomo de ferro das hemoprote\u00ednas. Unha vez unidas aos grupos prost\u00e9ticos hemo, estas mol\u00e9culas poden modular a actividade/funci\u00f3n das hemoprote\u00ednas, e mesmo servir para a transduci\u00f3n de sinais. Xa que logo, nos sistemas biol\u00f3xicos, estas mol\u00e9culas gasosas denom\u00ednanse \u00e1s veces gasotransmisores.\nDebido \u00e1s s\u00faas importantes misi\u00f3ns na c\u00e9lula, as hemoprote\u00ednas est\u00e1n entre as biomol\u00e9culas m\u00e1is estudadas estrutural e funcionalmente. Hai bases de datos sobre hemoprote\u00ednas como a \"Heme Protein Database.\"\nFunci\u00f3ns e lista de hemoprote\u00ednas.\nAs hemoprote\u00ednas te\u00f1en diversas funci\u00f3ns biol\u00f3xicas. As principais hemoprote\u00ednas clasificadas pola s\u00faa funci\u00f3n son:\nExemplos: hemoglobina e mioglobina.\nA hemoglobina e a mioglobina son exemplos de hemoprote\u00ednas que son esenciais para o transporte e almacenamento de ox\u00edxeno nos vertebrados. A hemoglobina \u00e9 unha prote\u00edna con estrutura cuaternaria presente no interior dos gl\u00f3bulos vermellos do sangue, e a mioglobina \u00e9 unha prote\u00edna con estrutura terciaria, constitu\u00edda por unha soa cadea polipept\u00eddica de 153 amino\u00e1cidos e un grupo hemo, que se encontra nos m\u00fasculos. A s\u00faa funci\u00f3n \u00e9 bastante parecida, unirse ao ox\u00edxeno. A hemoglobina transporta ox\u00edxeno polo sangue desde o aparato respiratorio \u00e1s c\u00e9lulas. A mioglobina almacena e cede ox\u00edxeno nos m\u00fasculos.\nA His-93 da mioglobina, tam\u00e9n chamada \"histidina proximal\", est\u00e1 unida coa posici\u00f3n de coordinaci\u00f3n 5\u00aa do ferro do hemo. O ox\u00edxeno \u00fanese \u00e1 posici\u00f3n de coordinaci\u00f3n 6\u00aa do ferro. Unha \"histidina distal\" (que non se une directamente co ferro) da mioglobina \u00fanese ao ox\u00edxeno que est\u00e1 unido ao ferro. O mesmo ocorre coa hemoglobina, a\u00ednda que esta ten catro subunidades cun grupo hemo en cada unha, polo que pode unirse a 4 \u00e1tomos de ox\u00edxeno."}
{"id": "230817", "revid": "23204", "url": "https://gl.wikipedia.org/wiki?curid=230817", "title": "Aalen", "text": "Aalen \u00e9 unha cidade alem\u00e1 con status de \"Gro\u00dfe Kreisstadt\" e unha antiga Cidade Imperial Libre, localizada nas beiras do r\u00edo Kocher, no leste de Baden-W\u00fcrttemberg a 70\u00a0km de Stuttgart, constit\u00fae un importante n\u00facleo de comunicaci\u00f3ns e centro industrial e comercial. A s\u00faa poboaci\u00f3n \u00e9 de 67.344 habitantes (2015) nunha superficie de 146.63\u00a0km\u00b2. A cidade deu nome a unha das subdivisi\u00f3ns do Xur\u00e1sico, o Aaleniano."}
{"id": "230818", "revid": "10599", "url": "https://gl.wikipedia.org/wiki?curid=230818", "title": "Zoo de Barcelona", "text": ""}
{"id": "230820", "revid": "72012", "url": "https://gl.wikipedia.org/wiki?curid=230820", "title": "Illa de Maians", "text": "A illa de Maians era unha illa de area situada a un centenar de metros da costa de Barcelona. Foi absorbida pola cidade con motivo da creaci\u00f3n do primeiro porto de Barcelona, obra iniciada o 20 de setembro de 1477 baixo o reinado do rei Xo\u00e1n II de Arag\u00f3n.\nA absorci\u00f3n de Maians supuxo o nacemento do barrio da Barceloneta. O dique do leste, cimentado sobre a antiga illa, retivo as areas transportadas polo ciclo mar\u00edtimo e o material depositado polo r\u00edo Bes\u00f2s, polo que o barrio da Barceloneta debe a s\u00faa existencia aos terreos as\u00ed ga\u00f1ados ao mar.\nO escritor Quim Monz\u00f3 publicou un libro de relatos que toma o nome desta illa hoxe inexistente: \"L'illa de Maians\" (1986)."}
{"id": "230822", "revid": "22570", "url": "https://gl.wikipedia.org/wiki?curid=230822", "title": "Aaleniano", "text": "O Aaleniano \u00e9 unha subdivisi\u00f3n do Xur\u00e1sico medio que na escala temporal xeol\u00f3xica est\u00e9ndese desde os 176.5 ata os 171.6 mill\u00f3ns de anos. Vai precedido do Toarciano e seguido do Baxociano. O nome procede da cidade alem\u00e1 de Aalen dado polo xe\u00f3logo su\u00edzo Karl Mayer-Eymar en 1864, caracter\u00edzase polo predominio de margas ou calcarias fosilizadas e frecuentemente ferr\u00edferas."}
{"id": "230824", "revid": "65337", "url": "https://gl.wikipedia.org/wiki?curid=230824", "title": "Laietanos", "text": "Os laietanos (en lat\u00edn \"laeatani\" e en grego \"\u03bb\u03b1\u03b9\u03b1\u03b9\u03c4\u03b1\u03bd\u03bf\u03af\") foron un pobo ibero que habitaba na costa da actual provincia de Barcelona, entre os r\u00edos Llobregat e Tordera e estend\u00e9ndose pola chaira do Vall\u00e8s. A Laietania comprend\u00eda aproximadamente as actuais comarcas do Maresme, Barcelon\u00e8s, Baix Llobregat, Vall\u00e8s Oriental e Vall\u00e8s Occidental.\nAsentamentos.\nAs principais cidades da Laietania foron: \"Baetulo\" (\"Baitolo\", actual Badalona, xunto ao r\u00edo \"Baetulo\", actual Bes\u00f2s), \"Ilturo\", predecesora de \"Iluro\" (Matar\u00f3), \"Lauro\" (Llerona), \"Egara\" (\"Egosa\", Terrassa) e \"Blanda\" (Blanes, preto do do r\u00edo \"Larnum\", actual Tordera).\n\"Bark\u00e9no\" (Barcelona) foi fundada cara o s\u00e9culo VI a.C. na cara sur da monta\u00f1a de Montju\u00efc como porto na desembocadura do r\u00edo Llobregat, a\u00ednda que m\u00e1is tarde foi refundada polos cartaxineses. Anteriormente existira unha cidade en Montju\u00efc, probablemente chamada \"Laie\" ou \"Laiez\", que d\u00e1 nome aos laietanos. Co\u00f1\u00e9cense cu\u00f1axes de moeda procedentes de cecas establecidas en \"Barkeno\" e de \"Laiesken\".\nTam\u00e9n houbo outros asentamentos polo seu territorio como o poboado ibero de Puig Castellar en Santa Coloma de Gramenet ou o poboado do Far, en Llinars del Vall\u00e8s.\nCaracter\u00edsticas.\nComo outros pobos iberos, constru\u00edan os seus poboados sobre cerros e rodeados de murallas; as casas eran rectangulares e de pedra. Viv\u00edan da caza, a pesca e a agricultura e tec\u00edan la e li\u00f1o. A s\u00faa cer\u00e1mica era pouco desenvolvida e traballaban o bronce e o ferro. Almacenaban o gran en Celeiros. Os seus vi\u00f1os eran apreciados. Un dos seus alimentos b\u00e1sicos foi un derivado l\u00e1cteo similar ao iogur."}
{"id": "230825", "revid": "1410", "url": "https://gl.wikipedia.org/wiki?curid=230825", "title": "Fatah", "text": "Fatah (en \u00e1rabe \u0641\u062a\u062d\u200e), tam\u00e9n co\u00f1ecido como Al-Fatah, \u00e9 unha organizaci\u00f3n pol\u00edtico-militar palestina, fundada en 1959 en Kuwait, por Yasser Arafat. \u00c9 un dos principais compo\u00f1entes da Organizaci\u00f3n para a Liberaci\u00f3n de Palestina (OLP), que se creou en 1964, e \u00e9 membro observador da Internacional Socialista, creada en 1951.\nO nome \u00e9 o acr\u00f3nimo en \u00e1rabe de \"Movemiento Nacional de Liberaci\u00f3n de Palestina\" (\"Harakat Al-Tahrir Al-Watani Al-Falastini\", \u062d\u0631\u0643\u0629 \u0627\u0644\u062a\u062d\u0631\u064a\u0631 \u0627\u0644\u0648\u0637\u0646\u064a \u0627\u0644\u0641\u0644\u0633\u0637\u064a\u0646\u064a). O artigo \"al\" non forma parte da sigla oficial, pero util\u00edzase frecuentemente en ambientes xornal\u00edsticos ou coloquiais.\nFundaci\u00f3n.\nDende o fin da segunda guerra mundial form\u00e1rase un movemento palestino, que aspiraba a constru\u00edr un estado \u00e1rabe independente sobre o ent\u00f3n Mandato brit\u00e1nico de Palestina, o cal \u00eda contra as aspiraci\u00f3ns sionistas sobre o mesmo territorio.\nTrala creaci\u00f3n de Israel en 1948, un grupos de estudantes palestinos reun\u00edronse, convencidos de que a mellor forma de defender a integridade e a soberan\u00eda do pobo palestino era organizar un gran movemento de resistencia, baixo a forma dun \"movemento revolucionario\" aut\u00f3nomo, secular e de car\u00e1cter nacional, \u00e9 dicir un movemento independente dos pa\u00edses \u00e1rabes e de calquera outro poder estranxeiro ou relixioso. Desta forma, Yaser Arafat fundou a organizaci\u00f3n, xunto con Salah Khalaf e Khalil al-Wazir, que resid\u00edan en Kuwait, co obxectivo de combater a Israel para conseguir a liberaci\u00f3n de Palestina, facendo un chamamento a todos os palestinos a loitar contra o Estado de Israel.\nO conflito con Israel.\nFatah instalouse na Franxa de Gaza a comezos de 1960. Cinco anos m\u00e1is tarde o movemento comezou a s\u00faa loita armada contra Israel, o 1 de xaneiro de 1965, a trav\u00e9s dunha ampla operaci\u00f3n militar, co nome do seu brazo armado, al-Assifa (\"a tempestade\").\nTrala derrota \u00e1rabe na Guerra dos Seis D\u00edas de 1967, que provocou a ocupaci\u00f3n israel\u00ed da Franxa de Gaza e Cisxordania, o movemento incrementou a s\u00faa importancia entre os palestinos. A partir dese momento, comezou a etapa de \"loita interior\", na cal o grupo radicalizou as s\u00faas acci\u00f3ns.\nDurante o ano 1967 Fatah realizou 2.432 ataques contra Israel, pero as forzas de seguridade israel\u00ed frustraron a maior\u00eda destes atentados. Nestas operaci\u00f3ns detiveron a cerca dun millar de milicianos palestinos e morreron case 200. Desta forma, o intento de \"levantamento popular\" nos territorios ocupados fracasou. En xaneiro de 1968, rexistr\u00f3ronse soamente 6 intentos de ataques\nCambio de pol\u00edtica.\nTralo impacto mundial causado por numerosos ataques terroristas contra civ\u00eds, e en particular o asasinato de 11 deportistas israel\u00eds durante os Xogos Ol\u00edmpicos de M\u00fanic, Fatah e a OLP decidiron reorientar a s\u00faa pol\u00edtica, buscando o reco\u00f1ecemento internacional da causa palestina.\nEn 1983, o movemento sufriu unha seria crise interna, trala invasi\u00f3n israel\u00ed do L\u00edbano. Produciuse unha escisi\u00f3n dentro do movemento, debido \u00e1s profundas discrepancias que provocaba a pol\u00edtica do di\u00e1logo seguida por Yasser Arafat. Desta crise Arafat sa\u00edu fortalecido e o seu movemento consolidou o seu dominio da OLP.\nEn 1985, a sede central da OLP bombardearona as forzas israel\u00eds, o que debilitou a s\u00faa direcci\u00f3n dentro da organizaci\u00f3n. Por\u00e9n, logrou reverter a situaci\u00f3n ao levar a cabo a Intifada nos territorios ocupados, en 1987.\nDurante os Acordos de Oslo, en 1993, Yasser Arafat reco\u00f1eceuse como representante do pobo palestino, firmou a \"Declaraci\u00f3n de Principios\" con Israel como parte do proceso de paz, no cal se acordou a retirada israel\u00ed dos territorios ocupados, o dereito ao autogoberno dos palestinos e a renuncia ao terrorismo contra Israel por parte da OLP. Permit\u00edndose o regreso de Arafat do exilio en Tunisia.\nA partir 1994, a direcci\u00f3n de Fatah f\u00edxose cargo da Autoridade Palestina, sendo Arafat o seu presidente ata a s\u00faa morte, en 2004.\nAcusaci\u00f3ns de terrorismo.\nO movemento rexeit\u00e1rono moitos pa\u00edses occidentais por supostas vinculaci\u00f3ns co terrorismo \u00e1rabe; pero tivo tam\u00e9n momentos de aceptaci\u00f3n, como o discurso de Arafat ante as Naci\u00f3ns Unidas (1974) en virtude do reco\u00f1ecemento da OLP como lex\u00edtima representante do pobo palestino, ou a s\u00faa admisi\u00f3n como membro da Liga \u00c1rabe (1976).\nFatah designouse como terrorista baixo a lei israel\u00ed e soia ser considerada como tal por Estados Unidos ata que rexeitou formalmente toda forma de terrorismo e reco\u00f1eceu o dereito do Estado de Israel a existir, en 1988.\nPor outra parte, agrupaci\u00f3ns independentes nadas ao lado de Fatah, como as Brigadas dos M\u00e1rtires de Al-Aqsa, perpetraron diversos ataques a partir da Segunda Intifada, sendo cualificadas como organizaci\u00f3n terrorista polos Estados Unidos e Israel. De acordo a fontes israel\u00eds, este grupo \u00e9 o responsable de polo menos 32 ataques entre 2001 e 2007, 10 deles suicidas, cun saldo de ao redor de 130 v\u00edtimas mortais, entre civ\u00eds e militares."}
{"id": "230826", "revid": "39164", "url": "https://gl.wikipedia.org/wiki?curid=230826", "title": "Al-Fatah", "text": ""}
{"id": "230827", "revid": "39164", "url": "https://gl.wikipedia.org/wiki?curid=230827", "title": "Movemento Nacional de Liberaci\u00f3n de Palestina Al-Fatah", "text": ""}
{"id": "230828", "revid": "1410", "url": "https://gl.wikipedia.org/wiki?curid=230828", "title": "Ringo Starr", "text": "Ringo Starr nado como Richard Starkey, (MBE) en Liverpool o 7 de xullo de 1940, \u00e9 un m\u00fasico, cantante, compositor e actor brit\u00e1nico, reco\u00f1ecido por ser o bater\u00eda de The Beatles. Dos catro membros do grupo, foi o \u00faltimo en incorporarse \u00e1 formaci\u00f3n definitiva. Ch\u00e1manlle as\u00ed porque sempre usa aneis, a\u00ednda que nunha entrevista dixo: \"Elixino porque \u00e9 nome de can e os cans agr\u00e1danme\". Antes da s\u00faa uni\u00f3n a The Beatles, Starr foi membro doutra banda de Liverpool, Rory Storm &amp; The Hurricanes. En agosto de 1962, Starr substitu\u00edu de forma permanente na formaci\u00f3n de The Beatles ao bater\u00eda Pete Best. Ademais de tocar a bater\u00eda, Starr participou como vocalista en varias canci\u00f3ns do grupo como \"With a Little Help from My Friends\", \"Yellow Submarine\" e \"Act Naturally\", entre outras, e figurou como compositor das canci\u00f3ns \"Don't Pass Me By\" e \"Octopus's Garden\".\nA contribuci\u00f3n creativa de Starr \u00e1 m\u00fasica de The Beatles foi suxeito de eloxios por m\u00fasicos e cr\u00edticos. O bater\u00eda Steve Smith comentou que a popularidade de Starr \"deu luz a un novo paradigma onde se comezou a ver ao bater\u00eda como un participante m\u00e1is no aspecto compositivo\". En 2011, os lectores da revista musical \"Rolling Stone\" elixiron a Starr o quinto mellor bater\u00eda de todos os tempos.\nTrala separaci\u00f3n de The Beatles en 1970, Starr desenvolveu unha carreira musical en solitario con \u00e9xitos comerciais na d\u00e9cada de 1970 como \"Ringo\" (1973) e \"Goodnight Vienna\" (1974) e varios fracasos na d\u00e9cada de 1980, durante a cal desenvolveu unha actividade cinematogr\u00e1fica paralela, participando en pel\u00edculas como \"Cavern\u00edcola\" (\"Caveman\") (1981). Ademais, participou como m\u00fasico de sesi\u00f3n en traballos doutros artistas, inclu\u00edndo os seus tres antigos compa\u00f1eiros de The Beatles, e narrou as d\u00faas primeiras tempadas da serie infantil animada \"Thomas e os seus amigos\" (\"Thomas the Tank Engine and Friends\"). En 1989, creou Ringo Starr &amp; His All-Starr Band, unha banda cunha formaci\u00f3n rotatoria ao estilo de Bill Wyman's Rhythm Kings e coa que sae anualmente de xira, e publicou o \u00e1lbum \"Time Takes Time\", o primeiro dunha serie de colaboraci\u00f3ns co m\u00fasico Mark Hudson, quen produciu posteriores traballos como \"Vertical Man\" (1997), \"Ringo Rama\" (2003) e \"Choose Love\" (2005). O seu disco m\u00e1is recente, \"Ringo 2012\", foi publicado en 2012.\nNunha entrevista, Phil Collins declarou: \"Eu creo que Ringo Starr non foi ben valorado no seu papel de bater\u00eda. Desaf\u00edo a calquera de vostedes a tocar a bater\u00eda como fai Ringo en \"A Day in the Life\"\".\nTraxectoria.\nPrimeiros anos.\nStarkey naceu no seo dunha familia traballadora o 7 de xullo de 1940 no 9 de Madryn Street de Dingle, un suburbio portuario de Liverpool, Inglaterra. Os seus pais, Elsie Gleave Parkin e Richard Starkey, divorci\u00e1ronse, quedando o mozo ao coidado da s\u00faa nai. Ambos mudaronse ao 10 de Admiral Grove, \u00e1 vez que a s\u00faa nai alternaba distintos traballos.\nIngresou na escola de St. Silas, pero aos 6 anos ver\u00edase obrigado a abandonala debido a unha grave peritonite. Permaneceu en cama durante dous anos e dez semanas no hospital. Aos trece, despois de que a s\u00faa nai contraese matrimonio con Harry Greaves, un arrefriado converteuse en pleures\u00eda, o que lle obrigou a ser ingresado no Myrtle Street Hospital, onde permaneceu ata 1955.\nA s\u00faa ausencia da aula lle dificult\u00f3 a aprendizaxe, polo que \u00e1 s\u00faa sa\u00edda apenas sab\u00eda ler e escribir. Traballou, grazas ao apoio do seu padrastro, para a British Rail como mensaxeiro, a\u00ednda que \u00e1s seis semanas foi despedido por non pasar o exame m\u00e9dico. Pouco despois, Harry Greaves logrou atoparlle traballo como aprendiz de ensamblador nunha compa\u00f1\u00eda mec\u00e1nica local.\nPese a todo, e debido ao auxe do skiffle, a maior afecci\u00f3n de Ringo era a m\u00fasica. Durante a s\u00faa estancia no hospital, aprendeu a tocar o tambor nas clases de m\u00fasica que se impart\u00edan. \u00c1 s\u00faa sa\u00edda deste, Harry Greaves comproulle unha bater\u00eda de segunda man. Tocou para algunhas bandas locais: primeiro en bailes xunto a Eddie Clayton e m\u00e1is tarde con The Darktown Skiffle Group, a\u00ednda que alcanzou certa reputaci\u00f3n no grupo Rory Storm &amp; The Hurricanes, onde cambiou o seu nome polo de Ringo Starr (Ringo debido aos numerosos aneis que usaba (a\u00ednda que el nunha entrevista dixo \"elixino porque \u00e9 nome de can e os cans agr\u00e1danme\"), e Starr para anunciar o seu s\u00f3 de bater\u00eda como Starr Time).\nNo outono de 1960, e logo de numerosos concertos no seu Liverpool natal, Ringo, xunto a Rory Storm and the Hurricanes (que era o grupo m\u00e1is popular en Liverpool nese tempo), tocou en Hamburgo, Alema\u00f1a, onde co\u00f1eceu a The Beatles. En varias ocasi\u00f3ns substitu\u00edu a Pete Best \u00e1 bater\u00eda debido \u00e1 s\u00faa ausencia, e emprendeu unha grande amizade co resto da banda.\nCon The Beatles.\nEn 1962, The Beatles conseguen o seu primeiro contrato discogr\u00e1fico con Parlophone grazas \u00e1 axuda de Brian Epstein e George Martin. Pese a todo, a George Martin non lle gustaba o ritmo de Pete Best na bater\u00eda, polo que propuxo substituilo polo mellor bater\u00eda de Liverpool. Chamaron a Ringo, pregunt\u00e1ndolle se quer\u00eda unirse \u00e1 banda, cousa que as\u00ed fixo, a\u00ednda que a George Martin non se lle dixo que Ringo aceptara, polo cal aquel d\u00eda reempraz\u00e1rono por un profesional chamado Andy White. Malia as reticencias, finalmente contou co apoio de George Martin e ingresou oficialmente no grupo. Malia ser zurdo, Ringo toca unha bater\u00eda para destros. A s\u00faa tendencia a dirixir o ritmo coa s\u00faa man esquerda contribu\u00edu ao distintivo estilo de tocar a bater\u00eda de Ringo.\nJohn Lennon dixo de Ringo:\nPola s\u00faa banda, Steve Smith dixo del:\nMoitos bater\u00edas, entre eles Max Weinberg, da E Street Band, Dave Grohl, de Nirvana, Danny Carey, de Tool, Liberty deVitto da banda de Billy Joel, Phil Collins e Mike Portnoy, reco\u00f1eceron a influencia de Ringo \u00e1 hora de tocar a bater\u00eda.\nSegundo Phil Collins:\nNo seu extenso estudo sobre as sesi\u00f3ns de gravaci\u00f3n de The Beatles, Mark Lewisohn confirmou que Ringo era h\u00e1bil e notablemente formal. Segundo o autor, ao longo de oito anos de sesi\u00f3ns houbo menos dunha ducia de ocasi\u00f3ns na que tivese que interromperse a gravaci\u00f3n por un erro de Ringo, recaendo a maior parte dos erros nos outros tres compo\u00f1entes de The Beatles. Ringo \u00e9 as\u00ed mesmo considerado por introducir aspectos modernos nas t\u00e9cnicas da bater\u00eda, como \u00e9 a forma de coller as baquetas por \u00e1mbalas mans do mesmo xeito, a diferenza da forma tradicional na que \u00e1mbalas d\u00faas eran collidas de xeito diferente, ou o aspecto de situar o instrumento nunha plataforma para facelo m\u00e1is visible de cara ao p\u00fablico. El era zurdo pero a s\u00faa av\u00f3a ensinoulle a ser ambidestro e co tempo aprendeu.\nExisten d\u00faas canci\u00f3ns onde Ringo \u00e9 reco\u00f1ecido pola s\u00faa labor como bater\u00eda: en \"Rain\", pola s\u00faa ensincronizaci\u00f3n co baixo de Paul McCartney, e en \"She Said, She Said\", pola forma de cubrir sen inconvenientes o cambio de comp\u00e1s de 3/4 a 4/4.\nTanto John Lennon como Paul McCartney e George Harrison reco\u00f1eceron, a modo de afagos e de compa\u00f1erismo, a Ringo como o mellor bater\u00eda do mundo. Durante a gravaci\u00f3n do \"\u00c1lbum Branco\", McCartney substitu\u00edu a Ringo nas canci\u00f3ns \"Back in the U.S.S.R\" e \"Dear Prudence\" trala sa\u00edda de Ringo debido ao seu desgusto polas crecentes tensi\u00f3ns entre os membros do grupo e polo tempo que ti\u00f1a que pasar abandonado no estudio mentres os seus compa\u00f1eiros non o requir\u00edan para a bater\u00eda. Pasou d\u00faas semanas co actor Peter Sellers no seu iate, preto de Grecia, onde escribiu a canci\u00f3n \"Octopus' Garden\". Lennon mandou telegramas a Ringo, e Harrison encheu o estudio de flores para agasallar a Ringo na s\u00faa volta a Londres. As\u00ed mesmo, o 31 de xaneiro de 1969, un d\u00eda despois do \u00faltimo concerto ofrecido polo grupo na azotea de Apple Studios, McCartney mandou unha postal a Ringo dicindo textualmente: \"Ti es o mellor bater\u00eda do mundo. De verdade\", est\u00e1s palabras quedaron plasmadas no libro de Ringo \"Postcards From The Boys\".\nMcCartney tam\u00e9n tocou a bater\u00eda no tema \"The Ballad of John and Yoko\", gravado o 14 de abril de 1969 exclusivamente xunto a John Lennon. Ringo comentou nese aspecto que ti\u00f1a sorte de 'estar rodeado por tres bater\u00edas frustrados' que s\u00f3 pod\u00edan tocar cun \u00fanico estilo.\nRingo xeralmente cantou polo menos unha canci\u00f3n por cada \u00e1lbum de estudio, como parte dun suposto pacto por plasmar as voces dos catro membros do grupo en cada disco. Nalg\u00fans casos, Lennon ou McCartney escrib\u00edan as letras e a melod\u00eda especialmente para el, como no caso de \"Good Night\" para o \"\u00c1lbum Branco\" ou no de \"Yellow Submarine\" para \"Revolver\". Noutros casos, as melod\u00edas eran feitas a medida para o rango vocal de Ringo. A\u00ednda que algunhas cr\u00edticas criticaban a voz nasal de Ringo en comparaci\u00f3n coas voces dos seus compa\u00f1eiros, afanouse na interpretaci\u00f3n de canci\u00f3ns doutras estrelas musicais cunha voz parecida \u00e1 s\u00faa, facendo unha gran contribuci\u00f3n ao grupo. A voz de Ringo tam\u00e9n se pode escoitar en canci\u00f3ns como \"All Together Now\", \"Carry That Weight\" ou \"The Continuing Story of Bungalow Bill\".\nIndudablemente, Lennon e McCartney foron os compositores m\u00e1is prol\u00edficos dentro de The Beatles. Harrison escribiu, as\u00ed mesmo, certa cantidade de canci\u00f3ns, mentres Ringo \u00e9 acreditado como \u00fanico compositor nos temas \"Don't Pass Me By\", do \"\u00c1lbum Branco\", e \"Octopus's Garden\", de \"Abbey Road\", na cal foi axudado polo seu compa\u00f1eiro George Harrison. O seu nome figura tam\u00e9n nos cr\u00e9ditos do tema \"What Goes On\", do \u00e1lbum \"Rubber Soul\", xunto ao de Lennon e McCartney, mentres as canci\u00f3ns \"Flying\", procedente de \"Magical Mystery Tour\", e \"Dig It\", de \"Let It Be\" est\u00e1n acreditadas a Lennon, McCartney, Harrison e Starr.\nDe forma adicional, Ringo escribiu \"Taking a Trip to Carolina\" (publicada no segundo disco de \"Let It Be... Naked\") e foi acreditado xunto aos outros tres Beatles nos cr\u00e9ditos das canci\u00f3ns \"12-Bar Original\", \"Os Paranoias\", \"Christmas Estafe (Is Here Again)\", \"Suzy Parker\", do filme \"Let It Be\", \"Jessie's Dream\", da pel\u00edcula \"Magical Mystery Tour\", e a versi\u00f3n de \"Free As A Bird\" inclu\u00edda no proxecto \"Anthology\". A pel\u00edcula \"Let It Be\" tam\u00e9n incl\u00fae \"Jazz Piano Song\", acreditada como unha composici\u00f3n de \"McCartney/Starkey\".\nAs\u00ed mesmo, cada membro de The Beatles contribu\u00edu \u00e1s canci\u00f3ns sen estar especificamente mencionado nos seus cr\u00e9ditos. \u00c9 o caso do tema \"Eleanor Rigby\", cuxo verso \"writing the words to a sermon that no one will hear\" foi unha achega de Ringo reco\u00f1ecida por McCartney. Pola s\u00faa banda, Lennon utilizou expresi\u00f3ns de Starr para os t\u00edtulos de canci\u00f3ns, como \u00e9 o caso de \"A Hard Day's Night\" e \"Tomorrow Never Knows\".\nNo proxecto \"Anthology\", Ringo reco\u00f1eceu que na etapa previa \u00e1s s\u00faas \u00fanicas d\u00faas composici\u00f3ns dentro de The Beatles, adoitaba presentar material aos outros tres membros do grupo que eles reco\u00f1ec\u00edan ao instante como m\u00fasica doutros artistas, xeralmente de Jerry Lee Lewis.\nEn si era moi bo a\u00ednda que a tensi\u00f3n que viviu cos seus compa\u00f1eiros foi o que levou \u00e1 separaci\u00f3n do grupo\nLogo da separaci\u00f3n de The Beatles.\n1970-1980.\nTrala separaci\u00f3n oficial de The Beatles o 10 de abril de 1970, Ringo continuou unha carreira en solitario que inaugurara co disco de versi\u00f3ns cl\u00e1sicas \"Sentimental Journey\", publicado o 27 de marzo de 1970, un disco con versi\u00f3ns de cl\u00e1sicos de \"jazz\" que gravou nos estudios de Apple Records en Savile Row durante os \u00faltimos meses de existencia do grupo. Malia a s\u00faa escasa promoci\u00f3n, o \u00e1lbum alcanzou o posto 7 na lista brit\u00e1nica \"UK Albums Chart\" e o posto 22 na lista estadounidense \"Billboard 200\". Ademais, compaxinou o seu traballo como bater\u00eda de The Beatles cunha emerxente carreira cinematogr\u00e1fica que comezou coa s\u00faa incursi\u00f3n na parodia de Peter Sellers \"The Magic Christian\".\nSeis meses despois, tras co\u00f1ecer a Peter Drake durante as sesi\u00f3ns de gravaci\u00f3n do \u00e1lbum de George Harrison \"All Things Must Pass\" (1970), Starr gravou en Nashville \"Beaucoups of Blues\", un disco de \"country\". Malia obter un \u00e9xito comercial moderado tras alcanzar o posto 65 no Estados Unidos, o m\u00fasico aparcou momentaneamente a s\u00faa carreira musical e centrouse na s\u00faa actividade cinematogr\u00e1fica, gravando o documental de T. Rex \"Born to Boogie\"..\nA\u00ednda que non volveu gravar un novo disco en tres anos, Starr publicou en 1971 o sinxelo \u00abIt Don't Come Easy\u00bb, unha canci\u00f3n que coescribi\u00f3 con Harrison e que alcanzou o posto catro tanto no Reino Unido como nos Estados Unidos. Un ano despois, publicou \u00abBack Off Boogaloo\u00bb, un sinxelo que alcanzou o posto dous no Reino Unido. Ademais, tocou como m\u00fasico de sesi\u00f3n en discos como \"John Lennon/Plastic Ono Band\" (1970) e \"Living in the Material World\" (1973), e participou en \"The Concert for Bangladesh\", un concerto ben\u00e9fico que organizou Harrison en beneficio das v\u00edtimas da Guerra de Liberaci\u00f3n de Banglad\u00e9s.\nEn novembro de 1973, obtivo o seu maior \u00e9xito comercial con \"Ringo\", un disco que alcanzou o primeiro posto no Canad\u00e1 e a segunda posici\u00f3n na lista estadounidense \"Billboard 200\". O \u00e1lbum, producido por Richard Perry, contou coa colaboraci\u00f3n compositiva e musical dos seus tres compa\u00f1eiros de The Beatles e inclu\u00edu \u00abPhotograph\u00bb e \u00abYou're Sixteen\u00bb, os dous \u00fanicos sinxelos do m\u00fasico que alcanzaron o primeiro posto na lista \"Billboard Hot 100\". \u00abOh My My\u00bb, o terceiro sinxelo extra\u00eddo de \"Ringo\", supuxo o quinto traballo consecutivo de Starr en alcanzar o \"top 10\" nos Estados Unidos.\nDurante a \u00e9poca, Starr adquiriu Tittenhusrt Park, unha antiga mansi\u00f3n que Lennon comprou anos antes, e creou dentro do fogar un estudio de gravaci\u00f3n chamados Startling Studios.\nUn ano despois, publicou \"Goodnight Vienna\", un \u00e1lbum no que contou coa colaboraci\u00f3n de m\u00fasicos como Lennon, Elton John, Jim Keltner, Harry Nilsson, Vini Poncia e Billy Preston. Malia seguir a f\u00f3rmula do seu antecesor, con composici\u00f3ns de m\u00fasicos coet\u00e1neos, obtivo un menor \u00e9xito comercial ao alcanzar o posto oito nos Estados Unidos e o 30 no Reino Unido. O \u00e1lbum inclu\u00edu unha versi\u00f3n do tema de The Platters \u00abOnly You (And You Alone)\u00bb, que alcanzou o posto seis nos Estados Unidos, e \u00abNo No Song\u00bb, o s\u00e9timo sinxelo consecutivo en alcanzar o \"top 10\" nos Estados Unidos.\nTras emprender xunto con Harrison e Lennon acci\u00f3ns legais para disolver a sociedade The Beatles, Starr finiquitou o seu contrato con Apple Records en 1975 coa publicaci\u00f3n de \"Blast From Your Past\", un recompilatorio coas s\u00faas canci\u00f3ns m\u00e1is soadas, e fundou Ring O'Records, un selo discogr\u00e1fico que seguiu o ronsel de Harrison e a s\u00faa discogr\u00e1fica Dark Horse Records. Durante os seus tres anos de existencia, Ring O'Records publicou traballos de m\u00fasicos como David Hentschel, Bobby Keys, Carl Grossman e Graham Bonnet.\nEn 1971, fundou xunto a Robin Cruikshank unha compa\u00f1\u00eda de mobles. Entre os dese\u00f1os exclusivos de Ringo figuraban mesas con flores en forma de coraz\u00f3n que inclu\u00edan p\u00e9talos axustables.\n\"Ringo's Rotogravure\", \"Ringo the 4th\" e \"Bad Boy\" (1976-1979).\nA repercusi\u00f3n musical e o \u00e9xito comercial Starr comezaron a diminu\u00edr progresivamente dende mediados da d\u00e9cada de 1970, coincidindo co fin de Apple Records e a firma de senllos contratos discogr\u00e1ficos con outros selos. A pesar diso, seguiu gravando e publicando discos con asiduidade: en 1976 asinou un contrato con Atlantic Records e publicou \"Ringo's Rotogravure\", un \u00e1lbum que gravou nos \u00c1nxeles coa colaboraci\u00f3n de m\u00fasicos como Eric Clapton, Peter Frampton e Dr. John. A\u00ednda que inclu\u00edu novamente composici\u00f3ns de John Lennon, George Harrison e Paul McCartney, seguindo a f\u00f3rmula de traballos como \"Ringo\" e \"Goodnight Vienna\", o \u00e1lbum marcou o inicio de varios fracasos comerciais: alcanzou o posto 28 na lista estadounidense \"Billboard 200\" e non entrou na lista de discos m\u00e1is vendidos do seu pa\u00eds natal.\nA ra\u00edz do menor \u00e9xito de \"Ringo's Rotogravure\", Atlantic intentou modernizar a Ringo enfocando a produci\u00f3n dun novo disco, \"Ringo the 4th\", cara ao R&amp;B e a m\u00fasica disco. Ademais, en lugar de contar con composici\u00f3ns externas, inclu\u00edu un maior n\u00famero de canci\u00f3ns coescritas entre Ringo e Vini Poncia. Non obstante, o disco foi un novo fracaso comercial: alcanzou o posto 162 na lista estadounidense \"Billboard 200\". Segundo xornalista Peter Palmiere: \u00abOs cr\u00edticos musicais e o p\u00fablico tomaron o \u00e1lbum como unha broma porque a voz de Ringo non encaixaba na m\u00fasica disco de Ringo the 4th. Ademais, o xornalista afirmou que o disco destru\u00edu a s\u00faa carreira musical e que non foi capaz de recuperarse comercialmente dende ent\u00f3n.\nO dobre fracaso comercial de \"Ringo's Rotogravure\" e \"Ringo the 4th\" contribu\u00edron a que Atlantic rescindise o seu contrato con Ringo, polo que o m\u00fasico se viu forzado a encontrar unha nova discogr\u00e1fica nos Estados Unidos. Tras asinar con Portrait Records, publicou \"Bad Boy\", un disco gravado entre Vancouver e Bahamas e producido por Poncia. Non obstante, a depreciaci\u00f3n da carreira musical de Starr seguiu o mesmo ronsel que o seu predecesor: a pesar de promover o disco co especial de televisi\u00f3n \"Ringo: With a Litle Help From My Friends \" ', s\u00f3 alcanzou o posto 129 na lista estadounidense \"Billboard 200\" e non entrou na lista de discos m\u00e1is vendidos do Reino Unido. Ning\u00fan dos dous sinxelos promocionais extra\u00eddos do \u00e1lbum, \u00abLipstick Traces (On A Cigarette)\u00bb e \u00abHeart On My Sleeve\u00bb, entrou na lista \"Billboard Hot 100\".\n\"Stop and Smell the Roses\" e \"Old Wave\" (1980-1987).\nTralo fracaso comercial de \"Bad Boy\", Ringo aparcou momentaneamente a s\u00faa carreira musical para centrarse na s\u00faa faceta cinematogr\u00e1fica. En 1981 estreouse \"Cavern\u00edcola\", unha longametraxe en cuxo rodaxe co\u00f1eceu \u00e1 actriz Barbara Bach, con quen contraeu matrimonio o 27 de abril de 1981.\nEn 1980, comezou a gravar \"Stop and Smell the Roses\", un disco que contou coa colaboraci\u00f3n de m\u00fasicos como George Harrison, Paul McCartney, Ron Wood e Stephen Stills, entre outros. Nun principio, John Lennon, que publicou \"Double Fantasy\" (1980) tras cinco anos de silencio musical, ofreceu a Ringo dous demos, \u00abNobody Told Me\u00bb e \u00abLife Begins at 40\u00bb, para que os gravase en \"Stop and Smell the Roses\". Con todo, o seu asasinato en decembro de 1980 trastornou os plans e obrigou a Ringo a suspender a gravaci\u00f3n para voar a Nova York. De forma paralela, Harrison, que ofrecera a canci\u00f3n \u00abAll Those Years Ago\u00bb a Starr, modificou a letra para homenaxear ao seu antigo compa\u00f1eiro de grupo e incluilo no seu propio \u00e1lbum, \"Somewhere in England\" (1980). A canci\u00f3n, publicada como sinxelo, contou coa colaboraci\u00f3n de Paul, Linda McCartney e Starr, e alcanzou o posto dous na lista estadounidense \"Billboard Hot 100\".\nUn ano despois, Starr publicou \"Stop and Smell the Roses\", un disco que obtivo un maior \u00e9xito nos Estados Unidos co primeiro sinxelo, \u00abWrack My Brain\u00bb, que alcanzou o posto 38. Por outra banda, o \u00e1lbum alcanzou o posto 98 na lista estadounidense \"Billboard 200\" e converteuse no seu maior \u00e9xito comercial desde a publicaci\u00f3n de \"Goodnight Vienna\" (1974).\nApenas un ano despois, en decembro de 1982, comezou a gravar un novo \u00e1lbum coa axuda de Joe Walsh como produtor musical. Con todo, a decisi\u00f3n de RCA Records de rescindir o seu contrato obrigou a Ringo a negociar a s\u00faa publicaci\u00f3n con outros selos. O resultado, \"Old Wave\" (1983), foi un disco dispo\u00f1ible nos Estados Unidos como importaci\u00f3n que non entrou en ningunha lista de \u00e9xitos.\nO decrecente interese xeral na carreira musical de Ringo, sumado a problemas persoais co alcohol e a s\u00faa entrada nunha cl\u00ednica de rehabilitaci\u00f3n, converteu a \"Old Wave\" no seu \u00faltimo traballo de estudio en case unha d\u00e9cada, ata a publicaci\u00f3n de \"Time Takes Time\" (1992). Entre 1984 e 1986, narrou a serie infantil animada \"Thomas and Friends\", unha produci\u00f3n baseada nos libros de Wilbert Awdry. Tam\u00e9n interpretou o personaxe de Mr. Condutor no \"spin-off\" \"Shining Time Station\", que debutou na cadea PBS en 1989. Tam\u00e9n tocou como m\u00fasico de sesi\u00f3n no disco de Harrison \"Cloud 9\" (1987), e participou con Jeff Lynne, Eric Clapton, Elton John e Phil Collins no concerto ben\u00e9fico Prince's Trust.\nEntre outubro e novembro de 1988, Starr e Bach entraron nunha cl\u00ednica de desintoxicaci\u00f3n de Tucson (Arizona para tratar o seu alcolismo. Unha vez recuperado da s\u00faa adici\u00f3n, Ringo creou Ringo Starr His All-Starr Band, unha banda cunha formaci\u00f3n rotatoria ao estilo de Bill Wyman's Rhythm Kings que na s\u00faa primeira edici\u00f3n estivo formada por Dr. John, Joe Walsh, Billy Preston, Levon Helm, Rick Danko, Nils Lofgren, Clarence Clemons e Jim Keltner.\n\"Time Takes Time\", \"Vertical Man\" e primeiras xiras (1990-1999).\nEn 1990, Starr gravou unha versi\u00f3n de \u00abI Call Your Name\u00bb para un especial de televisi\u00f3n con motivo do d\u00e9cimo aniversario da morte de John Lennon. A canci\u00f3n, producida por Jeff Lynne, inclu\u00edu a colaboraci\u00f3n de m\u00fasicos como Tom Petty, Joe Walsh e Jim Keltner. Un ano despois, fixo un cameo no episodio \"Brush With Greatness\" da serie de animaci\u00f3n The Simpsons, e contribu\u00edu cunha nova canci\u00f3n, \u00abYou Never Know\u00bb, \u00e1 banda sonora da longametraxe \"Curly Sue\".\nO \u00e9xito da s\u00faa primeira xira con The All-Starr Band animou a Ringo a traballar nun novo \u00e1lbum de estudio, \"Time Takes Time\". O disco supuxo o seu primeiro traballo en case unha d\u00e9cada, trala publicaci\u00f3n en 1983 de \"Old Wave\", e contou coa produci\u00f3n de Lynne, Don Was, Peter Asher e Phil Ramone. Malia obter mellores apuntas da prensa musical, \"Time Takes Time\" obtivo un escaso \u00e9xito comercial e non entrou en ningunha lista de \u00e9xitos: s\u00f3 o primeiro sinxelo, \u00abWeight of the World\u00bb, alcanzou o posto 74 na lista \"UK Singles Chart\", o seu mellor resultado no seu pa\u00eds natal desde a publicaci\u00f3n en 1974 de \u00abOnly You (And You Alone)\u00bb. Entre xu\u00f1o e setembro, sa\u00edu de xira coa segunda edici\u00f3n de Ringo &amp; His All-Starr Band, formada por Nils Lofgren, Todd Rundgren, Dave Edmunds, Burton Cummings, Timothy B. Schmit, Timmy Cappello e o seu fillo Zak Starkey. O \u00e1lbum \"\" inclui\u00f3 o concerto que ofreci\u00f3 en Montreux, Su\u00edza o 13 de xullo.\nDous anos despois, Starr colaborou con George Harrison e Paul McCartney en \"The Beatles Anthology\", un proxecto que inclu\u00edu a gravaci\u00f3n de d\u00faas demos de Lennon sen finalizar, tres discos con rarezas e descartes in\u00e9ditos da carreira do grupo, e un especial televisivo emitido por episodios en ABC e ITV en 1995. O primeiro demo, \u00abFree as a Bird\u00bb, converteuse no primeiro sinxelo de The Beatles desde 1970, mentres que \u00abReal Love\u00bb, a segunda canci\u00f3n inacabada de Lennon, apareceu en \"Anthology 2\". Durante a \u00e9poca, volveu sa\u00edr de xira cunha terceira edici\u00f3n de The All-Starr Band, integrada por Randy Bachman, Mark Farner, Billy Preston, Felix Cavaliere, John Entwistle e Mark Rivera.\nO \u00e9xito de \"Anthology\" favoreceu a colaboraci\u00f3n de McCartney, Harrison e Starr en varios proxectos en solitario. Starr apareceu en d\u00faas canci\u00f3ns do disco de McCartney \"Flaming Pie\" (1997), que inclu\u00edu \u00abLittle Willow\u00bb, unha canci\u00f3n dedicada \u00e1 s\u00faa anterior muller, Maureen, que morreu de cancro en 1994. O d\u00eda antes de gravar \u00abBeautiful Night\u00bb, McCartney e Starr rexistraron unha improvisaci\u00f3n titulada \u00abReally Love You\u00bb. Un ano despois, Starr asinou un contrato con Mercury Records e publicou \"Vertical Man\", o primeiro dunha longa asociaci\u00f3n con Mark Hudson, quen produciu o disco e formou The Roundheads, un grupo musical que serviu como n\u00facleo de apoio a Ringo para compo\u00f1er e gravar canci\u00f3ns durante case unha d\u00e9cada. \"Vertical Man\" contou tam\u00e9n coa colaboraci\u00f3n de Harrison en \u00abKing of Broken Hearts\u00bb e \u00abI'll Be Fine Anywhere\u00bb, e de McCartney en \u00abWhat... in the World\u00bb e \u00abI Was Walkin'\u00bb, xunto a outros invitados como Ozzy Osbourne, Brian Wilson e Alanis Morissette, entre outros. Tras case d\u00faas d\u00e9cadas cunha marcada depreciaci\u00f3n da s\u00faa carreira musical, \"Vertical Man\" converteuse no maior \u00e9xito comercial de Ringo desde \"Goodnight Vienna\" (1974): nos Estados Unidos,alcanzou o posto 61 da lista \"Billboard 200\", mentres que no Reino Unido chegou ao posto 85 na lista de discos m\u00e1is vendidos.\nO mesmo ano, Walsh e The Roundheads un\u00edronse a Starr no programa de televisi\u00f3n \"VH1 Storytellers\", que foi publicado como disco en directo co mesmo t\u00edtulo. Durante o concerto, alternou as canci\u00f3ns con detalles e an\u00e9cdotas sobre a s\u00faa composici\u00f3n. No ver\u00e1n de 1998, volveu sa\u00edr de xira coa cuarta edici\u00f3n de The All-Starr Band, que contou coa participaci\u00f3n de Peter Frampton, Gary Brooker, Jack Bruce, Simon Kirke, Scott Gordon e Rivera. Un ano despois, publicou \"I Wanna Be Santa Claus\", un disco de villancicos no que rescatou \u00abChristmas Time Is Here Again\u00bb, unha canci\u00f3n gravada orixinalmente por The Beatles en 1967 para un \u00e1lbum de Nadal destinado ao club oficial de seguidores do grupo e recompilada en 1970 no \u00e1lbum \"From Then to You\".\n\"Ringo Rama\", \"Choose Love\" e \"Liverpool 8\" (2000-2009).\nRingo comezou a nova d\u00e9cada ofrecendo concertos no Canad\u00e1 e nos Estados Unidos con varias edici\u00f3ns de The All-Starr Band: entre maio e xu\u00f1o de 2000, sa\u00edu de xira coa sexta edici\u00f3n do grupo, integrada por Dave Edmunds, Eric Carmen, Jack Bruce, Simon Kirke e Mark Rivera, e un ano despois, cunha nova edici\u00f3n renovada e formada por Roger Hodgson, Ian Hunter, Howard Jones, Greg Lake e Sheila E. O mesmo ano, colaborou con Jeff Lynne na gravaci\u00f3n de \"Zoom\" (2001).\nEn novembro de 2001, morreu George Harrison por mor dun cancro de pulm\u00f3n. Trala s\u00faa morte, comentou: \u00abBotaremos de menos a George polo seu sentido do amor, da m\u00fasica e da risa\u00bb. Un ano despois, Starr participou no \"Concert for George\", un concerto homenaxe a Harrison celebrado no Royal Albert Hall no que interpretou \u00abPhotograph\u00bb e \u00abHoney Don't\u00bb. Segundo a web oficial do concerto: \u00abRingo sorprendeu a todos con b\u00e1goas nos ollos cunha interpretaci\u00f3n de \"Photograph\", unha composici\u00f3n que escribiu con George, que parec\u00eda resumir como se sent\u00edan todos\u00bb. O mesmo ano foi admitido no Percusive Hall of Fame. A\u00ednda que o selo non foi prol\u00edfico, contratou a Liam Lynch, quen produciu o \u00e1lbum \"Fake Songs\" (2003).\nUn ano despois publicou \"Ringo Rama\", o seu primeiro traballo con Koch Records. O disco, novamente producido por Mark Hudson, contou coa colaboraci\u00f3n de m\u00fasicos como Billy Preston, Eric Clapton, David Gilmour e Willie Nelson e inclu\u00edu \u00abNever Without You\u00bb, un tributo a Harrison. A\u00ednda que obtivo boas apuntas da prensa musical, o seu \u00e9xito comercial foi moderado e s\u00f3 alcanzou o posto 113 na lista \"Billboard 200\". Entre xullo e setembro, volveu sa\u00edr de xira cunha nova edici\u00f3n de The All-Starr Band formada por Colin Hay, Paul Carrack, John Waite, Sheila E e Rivera, e publicou o \u00e1lbum en directo \"Tour 2003\". O mesmo ano formou o selo Pumkinhead Records con Hudson. A\u00ednda que o selo non foi prol\u00edfico, contratou a Liam Lynch, quen produciu o \u00e1lbum \"Fake Songs\" (2003).\nEn 2005 publicou \"Choose Love\", un novo disco producido por Hudson que inclu\u00edu invitados como Billy Preston e Chrissie Hynde. A\u00ednda que obtivo cr\u00edticas similares a \"Vertical Man\" (1998) e \"Ringo Rama\" (2003), non entrou en ningunha lista de discos m\u00e1is vendidos. A s\u00faa publicaci\u00f3n foi seguida dunha xira promocional, primeiro con The Roundheads e posteriormente cunha nova edici\u00f3n da All-Starr Band, formada por Billy Squier, Richard Marx, Edgar Winter, Rod Argent, Hamish Stuart e Sheila E. O concerto que ofreceu con The Roundheads no Genessee Theatre de Waukegan, Illinois o 25 de agosto de 2005 foi publicado no \u00e1lbum en directo \"\" (2007).\nEse mesmo ano, o concello de Liverpool anunciou un plan para demoler o lugar de nacemento de Starr, no 9 de Madryn Street, ao non ter \u00abrelevancia hist\u00f3rica\u00bb. Con todo, posteriormente rectificou e anunciou que o edificio \u00eda ser desmantelado ladrillo por ladrillo e preservado.\nEn 2006, participou no \u00e1lbum de Jerry Le Lewis \"Last Man Standing\", cantando o tema de Chuck Berry \u00abSweet Little Sixteen\u00bb, e anunciou que \u00eda figurar como personaxe de c\u00f3mic nunha pel\u00edcula de animaci\u00f3n de Pow! Entertainment producida por Stan Lee a\u00ednda sen publicar.\nEn 2006, Daniel Finkelstein, columnista de \"The Times\", emprendeu unha petici\u00f3n para que outorgasen o t\u00edtulo de Sir a Ringo, despois de que dez anos antes lle fora concedido a McCartney. A petici\u00f3n foi apoiada nos xornais \"The Sun\" e \"Canada National Post\", e recibiu un total de 1887 firmas. A\u00ednda as\u00ed, o propio Ringo declarou non ter interese no t\u00edtulo, e preguntado se lle molestaba non ter ese reco\u00f1ecemento, contestou en ton xocoso: \u00abNon, non quero ser un cabaleiro, prefiro ser un duque ou un pr\u00edncipe\u00bb.\nEn 2008, asinou un contrato con Capitol Records e lanzou \"Liverpool 8\", un novo \u00e1lbum publicado con motivo da candidatura de Liverpool como Capital Europea da Cultura. A\u00ednda que volveu traballar con Hudson como produtor, foi substitu\u00eddo por David Stewart tras varias disputas con Ringo. Segundo o xornalista Peter Palmiere, a ruptura tivo lugar por mor da insistencia de Ringo de usar novos sons propostos por Stewart e rexeitados por Hudson. No sentido oposto, o propio Ringo comentou sobre a s\u00faa ruptura con Hudson: \u00abFoi unha cuesti\u00f3n de amizade e sinceridade e non ten nada que ver cos sintetizadores\u00bb. O \u00e1lbum obtivo recensi\u00f3ns m\u00e1is cr\u00edticas en comparaci\u00f3n con \"Ringo Rama\" e \"Choose Love\", e obtivo un \u00e9xito comercial moderado ao alcanzar o posto 91 na lista \"UK Albums Chart\" e o 94 na lista \"Billboard 200\". Entre xu\u00f1o e agosto, promocionou o disco coa d\u00e9cima formaci\u00f3n de The All-Starr Band, formada por Squier, Hay, Winter, Wright, Stuart e Gregg Bissonette.\nOutra disputa paralela enfrontou a Ringo cos seus seguidores ao publicar na s\u00faa web un v\u00eddeo no que anunciaba que non \u00eda asinar m\u00e1is aut\u00f3grafos a calquera solicitude que recibise por correo despois do 20 de outubro de 2008. Pouco despois, xustificou a s\u00faa decisi\u00f3n debido a c\u00f3mpra-venda de aut\u00f3grafos a trav\u00e9s de plataformas dixitais como eBay: \u00abEstaba a asinar e logo estaba ao d\u00eda seguinte en eBay, de modo que decid\u00edn: \"Creo que fixen a mi\u00f1a parte\". Iso foi todo\u00bb.\nUn ano despois, Ringo reuniuse con Paul McCartney no concerto ben\u00e9fico de David Lynch \" Change Begins Within, onde tocaron primeiro por separado e logo xunt\u00e1ronse no escenario para tocar \u00abWith a Little Help from My Friends\u00bb, \u00abI Saw Her Standing There\u00bb e \u00abCosmically Conscious\u00bb. Dous meses despois, volveu coincidir con McCartney na promoci\u00f3n do videoxogo ' xunto a Yoko Ono e Olivia Harrison na Electronic Entertainment Expo 2009. En novembro de 2009, volveu dar voz a Thomas the Tank Engine para o sinxelo ben\u00e9fico \u00ab The Official BBC Children in Need Medley\u00bb, que alcanzou o n\u00famero un na lista \"UK Singles Chart\".\n\"Y Not\" e \"Ringo 2012\" (de 2010 en diante).\nEn xaneiro de 2010 publicou \"Y Not\", un disco de estudio producido polo propio Ringo e que contou coa colaboraci\u00f3n de m\u00fasicos como Joe Walsh, Joss Stone, Van Dyke Parks e Ben Harper, entre outros, ademais da participaci\u00f3n de Paul McCartney no primeiro sinxelo, \u00abWalk with You\u00bb. O \u00e1lbum alcanzou o posto 58 da lista estadounidense \"Billboard 200\", o seu maior \u00e9xito comercial desde a publicaci\u00f3n de \"Ringo's Rotogravure\" (1976). A publicaci\u00f3n de \"Y Not\" foi seguida dunha promoci\u00f3n en varios programas de televisi\u00f3n como \"The Daily Show\", onde interpretou a canci\u00f3n \u00abWalk With You\u00bb, \"Late Night with Jimmy Falon\", onde tocou \u00abThe Other Side of Liverpool\u00bb, e en \"The Jay Leno Show\".\nO mesmo ano participou no telet\u00f3n \"Hope for Haiti Now\" como telefonista, e unha semana despois entregou con Norah Jones o Premio Grammy \u00e1 mellor gravaci\u00f3n do ano a Kings of Leon. Ademais, promocionou \"Y Not\" cunha nova xira de Ringo &amp; His All-Starr Band, integrada por Wally Palmer, Rick Derringer, Edgar Winter, Gary Wright, Richard Page e Gregg Bissonette. Durante a xira, celebrou os seus 70\u00ba aniversarios cun concerto no Radio City Music Hall de Nova York no que participaron Paul McCartney, Yoko Ono e o seu fillo Zak Starkey. A mediados de 2011, anunciou a trav\u00e9s da s\u00faa p\u00e1xina web a s\u00faa primeira visita a Latinoam\u00e9rica como continuaci\u00f3n da und\u00e9cima xira da s\u00faa All-Starr Band. A parte latinoamericana da xira inclu\u00edu concertos en M\u00e9xico, Chile, a Arxentina e o Brasil en novembro de 2011. O mesmo ano contribu\u00edu o \u00e1lbum tributo a Buddy Holly \"Listen to Me\" cunha versi\u00f3n de \u00abThink It Over\u00bb.\nEn xaneiro de 2012 publicou \"Ringo 2012\", un disco de estudio que contou con invitados como Walsh, Dyke Parks, Stewart e Winter. O disco, que inclu\u00edu regravaci\u00f3ns de \u00abStep Lightly\u00bb e \u00abWings\u00bb, publicadas nos \u00e1lbums \"Ringo\" (1973) e \"Ringo the 4th\" (1977) respectivamente, alcanzou o posto 80 na lista \"Billboard 200\", un \u00e9xito comercial inferior a \"Y Not\". A publicaci\u00f3n de \"Ringo 2012\" foi seguida dunha nova xira coa duod\u00e9cima formaci\u00f3n da s\u00faa All-Starr Band, formada por Steve Lukather, Richard Page, Todd Rundgren, Gregg Rolie e Bissonette, polos Estados Unidos e o Canad\u00e1 entre xullo e agosto. A xira continuou en febreiro de 2013 con once concertos no Xap\u00f3n, Australia e Nova Zelandia, e entre outubro e novembro con varios concertos en M\u00e9xico, o Brasil, o Uruguai, o Per\u00fa, Paraguai e a Arxentina. En xu\u00f1o do mesmo ano, publicou \" Photograph\", un libro dixital con fotograf\u00edas e imaxes relacionados coa s\u00faa carreira musical procedentes dos arquivos persoais do m\u00fasico. En setembro, recibiu a Lexi\u00f3n de Honra francesa.\nEn xaneiro de 2014, uniuse a Paul McCartney nos Premios Grammy de 2014, onde ambos interpretaron a canci\u00f3n \u00abQueenie Eye\u00bb. En 2015, volveu sa\u00edr de xira coa s\u00faa All-Starr Band, con concertos nos Estados Unidos e Latinoam\u00e9rica entre febreiro e marzo. A xira precedeu ao lanzamento de \"Postcards from Paradise\", un novo \u00e1lbum de estudio publicado o 31 de marzo. O 3 de xu\u00f1o de 2016 arrinco a s\u00faa xira Ringo Summer 2016 Tour xunto \u00e1 s\u00faa All Starr Band.\nHabilidades musicais.\nInfluencias musicais.\nDurante a s\u00faa mocidade, Starr foi un seguidor da m\u00fasica \"skiffle\" e do \"blues\", a\u00ednda que tras unirse a The Texans en 1958, desenvolveu un maior interese pola m\u00fasica \"rock\" e polo \"rock and roll\". Tam\u00e9n sentiuse atra\u00eddo pola m\u00fasica country, especialmente por artistas como Hank Williams, Buck Owens e Hank Snow, as\u00ed como por bater\u00edas de \"jazz\" como Mozo Hamilton e Yuself Lateef, cuxo estilo influ\u00edu no modo de tocar de Starr. Anos despois, o propio Ringo versionou unha canci\u00f3n de Owens, \u00abAct Naturally\u00bb, no \u00e1lbum de The Beatles \"Help!\" (1965), e realizou un disco completo con canci\u00f3ns \"country\" en \"Beaucoups of Blues\" (1970). Reflexionando sobre Buddy Rich, Starr comentou: \u00abEl fai cousas cunha man que eu non podo facer con nove, pero iso \u00e9 t\u00e9cnica. Todo o mundo con quen falo di: \"Que che parece Buddy Rich?\". Bo, que pasa con el? Porque non me acende\u00bb. Tam\u00e9n comentou que \u00abnunca estivo moi metido no mundo dos bater\u00edas\u00bb, a\u00ednda que identificou a versi\u00f3n que Cozy Cole fixo en 1958 de \u00abTopsy Part Two\u00bb como \u00abo \u00fanico disco dun bater\u00eda\u00bb que comprou.\nO primeiro heroe musical de Starr foi Gene Autry, sobre quen comentou: \u00abRecordo que sent\u00edn calafr\u00edos nas costas cando cantou \"South of the Border\"\u00bb. A comezos da d\u00e9cada de 1960 tam\u00e9n foi seguidor de Lee Dorsey. En novembro de 1964, comentou \u00e1 revista \"Melody Maker\": \u00abA nosa m\u00fasica son versi\u00f3ns de segunda man de m\u00fasicos negros ...O noventa por cento da m\u00fasica que me gusta \u00e9 de cor\u00bb\nBater\u00edas.\nA\u00ednda que Starr reco\u00f1eceu as s\u00faas propias limitaci\u00f3ns t\u00e9cnicas \u00e1 hora de tocar a bater\u00eda con The Beatles, o efecto xeral da s\u00faa contribuci\u00f3n \u00e1 m\u00fasica do grupo recibiu eloxios dun notable n\u00famero de bater\u00edas. Starr comento: \u00abNon son bo nos temas t\u00e9cnicos... Son a t\u00faa bater\u00eda f\u00f3ra do com\u00fan con enchidos divertidos... porque realmente son un zurdo tocando un kit de destros\u00bb. A s\u00faa bater\u00eda era unha Ludwig Black Oyster co seu bombo de 20\". Utilizaba pratos Zyn, Crash Ride 20\" e Crash de 18 O produtor musical George Martin comentou sobre Ringo: \u00abGolpea ben e forte e usa ben o bombo, a pesar de que non pod\u00eda facer unha tirada para salvar a s\u00faa vida\u00bb, a\u00ednda que posteriormente engadiu: \u00abTen un tremendo sentimento. Sempre nos axudou a conseguir o tempo adecuado para unha canci\u00f3n, e deunos ese apoio, ese ritmo de fondo s\u00f3lido e roqueiro, que fixo que todas as canci\u00f3ns de The Beatles fosen moito m\u00e1is f\u00e1ciles\u00bb. Starr tam\u00e9n comentou respecto diso: \u00abSempre crin que o bater\u00eda non est\u00e1 a\u00ed para interpretar a canci\u00f3n\u00bb, e comparou a s\u00faa profesi\u00f3n coa pintura: \u00abEu son o fundamento, e logo po\u00f1o un pouco de brillo aqu\u00ed e al\u00e1... Se hai un erro, quero ser o suficientemente bo para enchelo\u00bb.\nEn 2011, os lectores da revista \"Rolling Stone\" situaron a Ringo no quinto posto da lista das mellores bater\u00edas de todos os tempos. O xornalista Robyn Flans, que tam\u00e9n traballou na revista \"Modern Drummer\", escribiu sobre Ringo: \u00abNon podo contar o n\u00famero de bater\u00edas que me dixeron que Ringo inspiroulles a s\u00faa paix\u00f3n pola bater\u00eda\u00bb. Entre eles Max Weinberg, Dave Grohl, Danny Carey, Liberty DeVitto e Mike Portnoy reco\u00f1eceron a influencia de Ringo. Por outra banda, o bater\u00eda Steve Smith comentou sobre a contribuci\u00f3n musical de Starr:\nStarr tam\u00e9n influ\u00edu a Phil Collins, bater\u00eda de Genesis, quen dixo: \u00abStarr est\u00e1 moi infravalorado. O tambor da canci\u00f3n \"A Day in the Life\" ten cousas moi complexas. Podes coller unha gran bater\u00eda de hoxe e dicirlle: \"Qu\u00e9roo como iso\". Non saber\u00eda como facelo\u00bb. En setembro de 1980, John Lennon coment\u00f3 nunha entrevista a \"Rolling Stone\": \nAdemais de Lennon, McCartney e Harrison tam\u00e9n reco\u00f1eceron a Starr, nun xesto de compa\u00f1eirismo, como o mellor bater\u00eda do mundo. Tras abandonar as sesi\u00f3ns de gravaci\u00f3n de \"The White Album\" (1968) e tomarse unhas vacaci\u00f3ns no iate de Peter Sellers no Mediterr\u00e1neo, Starr atopouse ao seu regreso a Londres a s\u00faa bater\u00eda cuberta de flores. No mesmo sentido, o 31 de xaneiro de 1969, un d\u00eda despois de que o grupo ofrecese o seu \u00faltimo concerto na azotea dos Apple Studios en Savile Row, McCartney mandou unha postal a Starr que dic\u00eda: \"\u00abYou are the greatest drummer in the world. Really\u00bb\" \u2014en galego: \u00abEs o mellor bater\u00eda do mundo. De verdade\u00bb\u2014. Unha copia da postal aparece no seu libro \"Postcards from the Boys\".\nNun extensivo estudo sobre as sesi\u00f3ns de gravaci\u00f3n de The Beatles, o historiador Mark Lewisohn confirmou que Starr era \u00e1 vez competente, moi fiable e consistente. Segundo Lewisohn, houbo menos de doce ocasi\u00f3ns durante os oito anos nos que The Beatles gravaron xuntos nos que o grupo tivese que parar de gravar debido a un erro de Ringo, atribu\u00edndo a maior\u00eda dos erros aos outros tres beatles. Starr est\u00e1 tam\u00e9n considerado unha influencia nas t\u00e9cnicas modernas de percusi\u00f3n como o \"matched grip\" \u2014o modo de agarrar as baquetas\u2014 e o uso de dispositivos de amortiguaci\u00f3n nos aneis da bater\u00eda, as\u00ed como na colocaci\u00f3n do instrumento sobre plataformas para darlle maior visibilidade. Segundo Ken Micaleff e Donnie Marshall, autores de \"Classic Rock Drummers\": \u00abO son do tom e os delicados traballos co a caixa foron imitados por miles de bater\u00edas\u00bb.\nContribuci\u00f3ns vocais.\nDurante a existencia de The Beatles, Starr cantou unha media de canci\u00f3n por \u00e1lbum en todos os discos do grupo, nun intento por establecer unha personalidade vocal para cada membro da banda. En varios casos, John Lennon ou Paul McCartney compuxeron canci\u00f3ns especificamente para el, tales como \u00abYellow Submarine\u00bb en \"Revolver\" (1966) ou \u00abWith a Little Help from My Friends\u00bb en \"Sgt. Pepper's Lonely Hearts Club Band\" (1967). Ademais, as melod\u00edas foron adaptadas ao seu limitado rexistro vocal de bar\u00edtono. Ringo tam\u00e9n contribu\u00edu nos coros de canci\u00f3ns como \u00abMaxwell's Silver Hammer\u00bb e \u00abCarry That Weight\u00bb, de \"Abbey Road\". e exerceu como vocalista principal das s\u00faas propias composici\u00f3ns, tales como \u00abDon't Pass Me By\u00bb e \u00abOctopus's Garden\u00bb. Tam\u00e9n cantou en \u00abI Wanna Be Your Man\u00bb, \u00abBoys\u00bb, \u00abMatchbox\u00bb, \u00abHoney Don't\u00bb, \u00abAct Naturally\u00bb, \u00abGood Night\u00bb, \u00abWhat Goes On\u00bb e \u00abIf You've Got Trouble\u00bb.\nComposici\u00f3ns.\nOs xiros gramaticais de Starr, chamados comunmente \"ringo\u00edsmos\", tales como \"\u00aba hard day's night\u00bb\" \u2014en lingua castel\u00e1: \u00abA noite dun d\u00eda duro\u00bb\u2014 e \"\u00abtomorrow never knows\u00bb\" \u2014en galego: \u00abMa\u00f1\u00e1 nunca se sabe\u00bb\u2014, foron usados a mi\u00fado polos seus compa\u00f1eiros de The Beatles como t\u00edtulos de canci\u00f3ns. McCartney comentou respecto diso: \u00abRingo adoitaba facer estes malapropismos, adoitaba dicir cousas un pouco mal, como a xente fai, pero os seus eran marabillosos, moi l\u00edricos... Eran unha especie de maxia\u00bb."}
{"id": "230830", "revid": "1131", "url": "https://gl.wikipedia.org/wiki?curid=230830", "title": "Les affaires sont les affaires", "text": "Les affaires sont les affaires \u00e9 unha comedia en tres actos, escrita en prosa en franc\u00e9s por Octave Mirbeau e publicada en 1903. E unha comedia cl\u00e1sica na li\u00f1a de Moli\u00e8re, na que aparecen representadas fortes personalidades, moi teatralizadas, e resp\u00e9ctanse as tres unidades cl\u00e1sicas, de acci\u00f3n, de lugar e de tempo.\nArgumento.\nNesta obra, o autor describe a vida de Isidoro (Isidore) Lechat, home de negocios dotado de poucos escr\u00fapulos. A medida que se van sucedendo as escenas, imos co\u00f1ecendo a personalidade das distintas personaxes e descubrindo as estrataxemas de Lechat para acadar o cumio da escada social.\n\"Os negocios son os negocios\" \u00e9 unha cr\u00edtica da sociedade contempor\u00e1nea a trav\u00e9s da caricatura dun home que xustifica a ilegalidade dos seus negocios pola ambici\u00f3n que impulsa todos os seus actos. Decide presentarse \u00e1s elecci\u00f3ns para ser deputado e pretende casar \u00e1 s\u00faa filla cun marqu\u00e9s arruinado. Mais, se Lechat consegue impor os seus desexos a dous enxe\u00f1eiros, Gruggh et Phinck, que pretend\u00edan enganalo, o seu proxecto de casamento choca co car\u00e1cter rebelde e emancipado de Xermana (Germaine), a s\u00faa filla. Esta escolle a liberdade na miseria que lle prop\u00f3n co seu amante, o qu\u00edmico Luciano (Lucien) Garraud, empregado do seu pai, ao luxo represivo que representa o seu pai.\nA obra triunfou en todo o mundo, sobre todo en Alema\u00f1a e en Rusia, e segue a se representar en todos os teatros nas linguas \u00e1s que foi traducida."}
{"id": "230831", "revid": "63161", "url": "https://gl.wikipedia.org/wiki?curid=230831", "title": "Briga (organizaci\u00f3n xuvenil)", "text": "Fundada no ano 2004, \u00e9 a organizaci\u00f3n xuvenil da Mocidade Comunista, Feminista e Independentista Galega, encadrada no seo do Movemento de Liberaci\u00f3n Nacional Galego, tendo como espazo de funcionamento o territorio da CAG e a chamada Galiza irredenta (Eo-Navia, Bierzo e Seabra). Os seus obxectivos son a incorporaci\u00f3n dos elementos m\u00e1is activos da mocidade obreira e popular galega, para contribu\u00edr ao proceso de liberaci\u00f3n nacional e social de x\u00e9nero en Galiza e \u00e1 construci\u00f3n dunha Rep\u00fablica Galega ao servizo das clases populares. Tendo como obxectivo final a disoluci\u00f3n de todo Estado e clase social.\nHistoria.\nCreaci\u00f3n.\nDurante os anos 2003 e 2004, debido a que diferentes solicitudes de altas na AMI por parte de mozos pertencentes a N\u00f3s-UP, AGIR e Primeira Linha foran denegadas, f\u00edxose p\u00fablico un duro comunicado por parte de diferentes mozos contra a AMI, e meses despois nac\u00eda Briga.\nO s\u00e1bado 16 de outubro do 2004, no Centro Social da Fundaci\u00f3n Art\u00e1bria en Ferrol, tivo lugar o Congreso Nacional Constituinte que enxendrar\u00eda a Organizaci\u00f3n Xuvenil da Esquerda Independentista, BRIGA. \nArredor dunha centena de mozas e mozos participar\u00edan do Congreso Constituinte deste espazo organizativo aprobando as teses organizativa, pol\u00edtica e ideol\u00f3xica tras debates intensos e frut\u00edferos que dinamizarom a xornada. Nos textos de dito Congreso que transcorreu baixo o lema \u201cDereito a Rebelion\u201d subli\u00f1ase a necesidade de incidir nos problemas que na altura eran percibidos pola mocidade galega coma fundamentais (vivenda, recorte das liberdades sociais, antimilitarismo...) e a partir de a\u00ed ligar esas problem\u00e1ticas candentes coas cuesti\u00f3ns estrat\u00e9xicas, como son a independencia nacional, a abolici\u00f3n da explotaci\u00f3n e opresi\u00f3n de x\u00e9nero e a construci\u00f3n do Socialismo en Galiza.\nOutro dos alicerces chaves das teses sa\u00edntes do Congresso Constitu\u00ednte foi a aposta por articular unha estrutura revolucionaria xuvenil din\u00e1mica, asumindo un rol activo na militancia interna e externa e eixos pol\u00edtico-ideol\u00f3xicos elevados como a independencia nacional, socialismo e feminismo, o internacionalismo como pauta de relacionamento entre pobos, e as teses do reintegracionismo ling\u00fc\u00edstico e monoling\u00fcismo social no tocante a lingua galega, asumindo tam\u00e9n os posicionamentos do ecoloxismo e a defensa da terra, o antimilitarismo encarnado nas loitas contra o servizo militar obrigatorio e unha defensa activa das liberdades sexuais.\nBRIGA nace dentro dun movemento xuvenil fragmentado e separado, da an\u00e1lise do mesmo as participantes do Congresso Constituinte concl\u00faen a necesidade de contribu\u00edr a xerar din\u00e1micas unitarias que posibiliten a confluencia e a reorganizaci\u00f3n do movemento xuvenil independentista galego.\nCongresos Nacionais.\n\"Congreso Nacional Constitu\u00ednte\".\nTivo lugar en Ferrol o d\u00eda 16 de outubro do ano 2004 baixo o lema \u201cDereito a Rebeli\u00f3n\u201d que adoptar\u00eda a chamada t\u00e1ctica \u201cdo particular o xeral\u201d na que se recoller\u00edan unha serie de medidas aplicables para melhorar as condi\u00e7ons vitais da mocidade popular e que supor\u00edan un achegamento aos par\u00e1metros da igualdade real entre persoas.\n\"II Congreso Nacional\".\nCelebrar\u00edase na cidade d\u2019A Coru\u00f1a o d\u00eda 28 de outubro do 2006 convocado baixo o lema \u201c\"Erguemos a bandeira do combate juvenil\u201d\" e nel estud\u00e1ronse as diferentes pol\u00edticas en torno \u00e1s dificultades no aceso a vivenda por parte da mocidade e o programa do bipartito do BNG-PSOE que \u00e9 considerado un ataque aos dereitos da mocidade traballadora galega no tocante \u00e1 participaci\u00f3n na pol\u00edtica e sociedade, en materia laboral, en dereitos sexuais e reprodutivos, e tam\u00e9n na criminaliza\u00e7om da mocidade popular a trav\u00e9s da chamada \"\u201cLei Botelhom\"\u201d. Este Congreso analiza a chamada estrutura do Poder Adulto e os ataques por parte do Estado \u00e1 autoorganizaci\u00f3n xuvenil especialmente na \"\u201cOperaci\u00f3n Cacharr\u00f3n\u201d,\" operaci\u00f3m da Guardia Civil e a Audiencia Nacional sufrida por BRIGA que se encadraba na tentativa de descabezar e desartellar o movemento xuvenil independentista galego. \nIII Congreso Nacional.\nDecorreu na comarca de Compostela o 17 de xaneiro do ano 2009. No contexto da crise econ\u00f3mica mundial a mocidade organizada en BRIGA analizou a confluencia de diversas crises no sistema capitalista, a enerx\u00e9tica, a alimenticia, a tecnol\u00f3xica, a militar ou a financeira. Baixo o lema \u201cTempo de Crise, Tempo de Luita\u201d formulouse unha tabela reivindicativa encami\u00f1ada a dar soluci\u00f3n aos problemas da mocidade traballadora e avanzar na v\u00eda galega a construci\u00f3n do Socialismo. \nIV Congreso Nacional.\nTivo lugar en Vigo no ano 2011 baixo a frase \u201cOrganizando a juventude rebelde galega, contra Espanha, o Capital e o Patriarcado\u201d. A dous anos do inicio oficial da crise sist\u00e9mica na cidade analiz\u00e1ronse os rescates financeiros e os efectos da crise no marco do Estado espa\u00f1ol e na Galiza, e as novas realidades en torno \u00e1 explotaci\u00f3n laboral na mocidade, \u00e1s altas taxas de desemprego, \u00e1 temporalidade e a reforma laborais e aos efectos dos ataques sobre a negociaci\u00f3n colectiva para as mozas e mozos da Galiza. Como resposta a esta an\u00e1lise, desenvolvese noutro apartado da Tese Pol\u00edtica unha cr\u00edtica ao sindicalismo galego e unha aposta por reforzar o papel da mocidade no conxunto das loitas econ\u00f3micas, pola vivenda, os dereitos laborais etc.\nV Congreso Nacional.\nBaixo a lenda de \"O presente e de luita o futuro \u00e9 nosso\" decorria en Compostela o 2 de febreiro de 2013, neste congreso a organizaci\u00f3n voltava por no punto de mira as diferentes reformas laborais que afectavan \u00e1 mocidade, as\u00ed como as condici\u00f3ns de vida \u00e1s que a crise econ\u00f3mica comezada anos antes a empurraba. \u00c1 vez que analizaba as diferentes medidas tomadas por parte do Estado Espa\u00f1ol e a Xunta contra os dereitos sociais da mocidade galega.\nVI Congreso Nacional.\nTivo lugar en outubro do ano 2015, o m\u00e1ximo \u00f3rgano de debate e toma de decisi\u00f3ns de BRIGA volta \u00e1 comarca de Compostela nunha conxuntura complexa ap\u00f3s a disoluci\u00f3n do seu referente interxeracional, NOS-Unidade Popular. Baixo o lema \u201cCom a imparavel for\u00e7a da mocidade\u201d BRIGA recolle a an\u00e1lise dos dous Congresos anteriores que afondarom na crise econ\u00f3mica e concl\u00fae coas consecuencias da mesma no seo da mocidade, como son o desemprego cr\u00f3nico ou a precariedade e temporalidade laborais. Anal\u00edzase tam\u00e9n o desmantelamento dos servizos p\u00fablicos e a ofensiva patriarcal as\u00ed como mecanismos feministas de resposta. Este Congreso estuda a crise do chamado \u201cMovimento de Liberta\u00e7om Nacional Galego\u201d coa desaparici\u00f3n de NOS-Unidade Popular e a ruptura de Primeira Linha e acorda continuar a contribu\u00edr no movemento nacional galego desde unha \u00f3ptica xuvenil sen perder a perspectiva da reconstruci\u00f3n do movemento independentista galego.\nVII Congresso Nacional.\nRealizouse o 10 de marzo do ano 2018 en Ferrol, resulta de especial transcendencia polo cambio de composici\u00f3n org\u00e1nica que sup\u00f3n ao adoptar a organizaci\u00f3n o modelo leninista e o centralismo democr\u00e1tico. Baixo o lema \u201cConstru\u00edndo a ferramenta da juventude revolucionaria\u201d real\u00edzase unha profunda an\u00e1lise da emigraci\u00f3n galega, especialmente entre as mozas e mozos, e ac\u00f3rdanse tres grandes apostas: a primeira \u00e9 o cambio de modelo organizativo, a segunda a firme intenci\u00f3n de reconfigurar o movemento xuvenil independentista galego e a terceira a estruturaci\u00f3n e articulaci\u00f3n do novo independentismo galego a nivel adulto.\nEstrutura interna.\nNo ano 2004 BRIGA adopta un modelo mixto, entre unha organizaci\u00f3n plural e de masas e un espazo cunha exixencia militante alta e de li\u00f1a, este modelo aportou unha importante capacidade de incidencia e permitiu a participaci\u00f3n activa da militancia de BRIGA en multitude de causas sociais e pol\u00edticas, as\u00ed como de diversos espazos, como Erguer. Estudantes da Galiza, Centros Sociais, no tecido asociativo das comarcas... \nFacendo das comarcas o eixo central da s\u00faa actividade diaria a partir dos Grupos de Base da organizaci\u00f3n. Coa disoluci\u00f3n de N\u00f3s-UP e a ruptura en Primeira Linha a organizaci\u00f3n afronta unha nova situaci\u00f3n, polo que no VII Congreso Nacional, que decorreu o pasado 10 de marzo do 2018, analizouse a necesidade de aplicar o modelo leninista e o centralismo democr\u00e1tico e impulsar a creaci\u00f3n de novos puntos de encontro plurais, din\u00e1micos e abertos desde onde organizar a mocidade galega en chave independentista.\nActividades notables.\nA maiores das diferentes campa\u00f1as pol\u00edticas, axitativas ou de difusi\u00f3n que a organizaci\u00f3n poida facer en cada comarca ao respecto de cuesti\u00f3ns concretas, Briga realiza cada ano diferentes actividades de forma regular, en concreto a \"Jornada de Rebeliom Juvenil\" que cumple 15 edici\u00f3ns neste 2019 e a \"Escola de Forma\u00e7om\", esta \u00faltima criada por AGIR no 2004 antes da aparici\u00f3n de Briga, a cal adere xa na II edici\u00f3n."}
{"id": "230832", "revid": "37970", "url": "https://gl.wikipedia.org/wiki?curid=230832", "title": "Briga", "text": "Briga pode facer referencia a:\nAmais, como top\u00f3nimo, \u00e9 a orixe do nome destes lugares:"}
{"id": "230833", "revid": "98629", "url": "https://gl.wikipedia.org/wiki?curid=230833", "title": "Aalesunds Fotballklubb", "text": "O Aalesunds Fotballklubb \u00e9 un club de f\u00fatbol noruegu\u00e9s da cidade de \u00c5lesund que xoga na m\u00e1xima competici\u00f3n norueguesa. Fundouse o 25 de xu\u00f1o de 1914 e mant\u00e9n equipos masculinos e femininos profesionais e de afeccionados. Ata a tempada 2005 xogaba no estadio Kr\u00e5myra e desde aquela no Color Line con capacidade para 11\u00a0000 espectadores. No ano 2009 o club ga\u00f1ou a Copa Norueguesa por primeira vez na s\u00faa historia, o que lle deu o pase para a UEFA Europa League. O Aalesunds \u00e9 un hist\u00f3rico do f\u00fatbol noruegu\u00e9s anterior \u00e1 segunda guerra mundial pero despois quedour relegado \u00e1 segunda ou mesmo terceira divisi\u00f3n, no ano 2003 subiu por vez primeira \u00e1 m\u00e1xima competici\u00f3n e desde o 2007 xoga ininterrompidamente nesa categor\u00eda.\nCadro de xogadores.\nA 26 de maio de 2012 os xogadores eran:\n "}
{"id": "230834", "revid": "38330", "url": "https://gl.wikipedia.org/wiki?curid=230834", "title": "Aalesunds FK", "text": ""}
{"id": "230835", "revid": "23204", "url": "https://gl.wikipedia.org/wiki?curid=230835", "title": "Roda celta", "text": ""}
{"id": "230836", "revid": "2739563", "url": "https://gl.wikipedia.org/wiki?curid=230836", "title": "Arquitecta", "text": ""}
{"id": "230837", "revid": "89787", "url": "https://gl.wikipedia.org/wiki?curid=230837", "title": "\u00c1loe", "text": "O \u00e1loe ou acebre son os nomes com\u00fans das plantas do x\u00e9nero (Aloe) suculentas orixinarias de \u00c1frica que incl\u00fae aproximadamente 500 especies, a m\u00e1is co\u00f1ecida \u00e9 o \u00e1loe vera que se cultiva con prop\u00f3sitos farmac\u00e9uticos, ao igual que outras especies do x\u00e9nero como o \"Aloe ferox\" ou \"Aloe succotrina\".\nA maior\u00eda das especies disp\u00f3\u00f1ense en roseta basais de grandes follas carnosas e grosas con marxes espi\u00f1entas con flores de cores vistosas, do amarelo ao vermello que nacen dun talo flor\u00edfero, e que se agrupan en inflorescencias. Medran polo xeral en terreos \u00e1ridos recollendo a escasa auga nas s\u00faas follas para usala posteriormente.\nDistribuci\u00f3n.\nSon nativas das rexi\u00f3ns secas de \u00c1frica, Madagascar e Oriente Pr\u00f3ximo, a\u00ednda que se te\u00f1en espallado por todo o mundo na actualidade. \nOs membros dos x\u00e9neros \"Gasteria\" e \"Haworthia\", que te\u00f1en un xeito de crecemento semellante son, \u00e1s veces, cultivados e popularmente co\u00f1ecidos como \u00e1loes. Outra familia xeralmente confundida cos \u00e1loes son as agav\u00e1ceas, mais se diferencian destas en que as s\u00faas follas novas non se agrupan de forma c\u00f3nica, o seu escape non \u00e9 terminal e a planta non morre trala floraci\u00f3n.\nEtimolox\u00eda.\nDe orixe moi incierta: poder\u00eda ser derivada do grego \"\u03ac\u03bb\u03c2, \u03ac\u03bb\u03cc\u03c2\" (als, al\u00f3s), \"sal\" - dando \"\u03ac\u03bb\u03cc\u03b7, \u03b7\u03c2, \u03ae\" (alo\u00e9, o\u00e9s) que designaba tanto a planta como o seu zume - debido ao seu sabor, que lembra \u00e1 auga do mar. De al\u00ed pasou ao lat\u00edn \"\u0103l\u014f\u0113, \u0113s\" coa mesma acepci\u00f3n, e que, en sentido figurado, significaba tam\u00e9n \"amargo\". Tense proposto tam\u00e9n unha orixe \u00e1rabe, \"alloeh\", que significa \"a substancia amarga brillante\"; mais \u00e9 m\u00e1is probabelmente de orixe complexa a trav\u00e9s do hebraico: \"ahal\" (\u05d0\u05d4\u05dc), frecuentemente citado en textos b\u00edblicos.\nCaracter\u00edsticas.\nA meirande parte das especies forman unha roseta de grandes follas carnosas e grosas que saen dun talo curto (nalgunhas especies \u00e9 moi longo e incluso ramificado). Estas follas son normalmente lanceoladas cun afiado \u00e1pice e marxes espi\u00f1entas, as cores var\u00edan do cinsento ao verde brillante e \u00e1s veces est\u00e1n raiadas ou pintadas. As flores tubulares, con cores dende amarela a alaranxada ou vermellas, nacen enun talo sen follas, simple ou ramificado, agrupadas en acios mestos (inflorescencias). Os \u00e1loes son plantas que se reproducen por polinizaci\u00f3n cruzada e se multiplican, ademais, por semente ou por rebentos ou fillos.\nMoitas das especies aparentemente non pos\u00faen talo, xurdindo a roseta directamente a nivel do chan; outras variedades poden ter ou non talos ramificados de onde agroman a carnosas follas. Alg\u00fans dos \u00e1loes nativos de Sur\u00e1frica te\u00f1en longos troncos, o que lles d\u00e1 o aspecto de \u00e1rbores.\nEste x\u00e9nero ten a capacidade de conservar a auga de choiva, o que lle permite sobrevivir durante longos per\u00edodos de tempo en condici\u00f3ns de seca.\nDespois de tres anos de vida da planta, o xel contido nas duras follas verdes externas est\u00e1 ao m\u00e1ximo do seu contido nutricional.\nUsos.\nEstas plantas cult\u00edvanse frecuentemente como ornamentais tanto en xard\u00edns, coma en vasos, polo seu atractivo e dureza.\nAlgunhas especies, \"Aloe maculata\", \"Aloe arborescens\" e en especial \"Aloe vera\", util\u00edzanse en medicina alternativa por conter o principio activo alo\u00edna e como conxunto de urxencias dom\u00e9stico de primeiros auxilios. Tanto a polpa transparente interior como a resina amarela exsudada ao cortar unha folla, \u00fasase topicamente para aliviar doenzas da pel. Referencias sistem\u00e1ticas de probas cl\u00ednicas aleatorias e controladas demostraron que non existe evidencia de que o \"Aloe\" te\u00f1a potentes efectos medicinais Por\u00e9n, outras pescudas suxestionan que o \u00e1loe vera pode reducir significativamente a curaci\u00f3n de feridas en comparaci\u00f3n aos protocolos de tratamento normais\nO xel que se atopa nas follas \u00fasase para calmar queimaduras menores, feridas e diversas afecci\u00f3ns cut\u00e1neas, como o eccema e a ti\u00f1a. O seu efecto calmante \u00e9 case inmediato, ademais de aplicar sobre as feridas unha camada que se sup\u00f3n reduce os cambios producidos por calquera infecci\u00f3n. O uso desta planta medicinal foi popularizado en moitos pa\u00edses occidentais durante a d\u00e9cada dos 50. En Galiza tam\u00e9n est\u00e1 en voga ultimamente.\nHai poucos estudos correctamente dirixidos sobre os pos\u00edbeis efectos beneficiosos de inxerir o xel de Aloe, por mor a que os seus extractos inxeridos en exceso son t\u00f3xicos. Alg\u00fans estudos en animais de laboratorio indican que os extractos pos\u00faen un significativo efecto anti-hipergluc\u00e9mico e poden ser \u00fatiles no tratamento da diabetes tipo II, por\u00e9n estas pescudas non foron confirmadas en humanos.\nEl 9 de maio de 2002, a U.S. Food and Drug Administration publicou unha lei prohibindo o uso do Aloe e a especie \u2018\u2019Rhamnus purshiana\u2019\u2019 como ingredientes laxantes en produtos medicinais sen receita m\u00e9dica."}
{"id": "230838", "revid": "38330", "url": "https://gl.wikipedia.org/wiki?curid=230838", "title": "Aloe", "text": ""}
{"id": "230839", "revid": "25871", "url": "https://gl.wikipedia.org/wiki?curid=230839", "title": "Insuficiencia mitral", "text": "A insuficiencia mitral, tam\u00e9n co\u00f1ecida como regurxitaci\u00f3n mitral, \u00e9 unha patolox\u00eda da v\u00e1lvula mitral, caracterizada polo refluxo do sangue dende o ventr\u00edculo esquerdo at\u00e9 a aur\u00edcula esquerda durante a s\u00edstole.\nEtiolox\u00eda.\nA v\u00e1lvula mitral consta de d\u00faas valvas ou c\u00fapulas arrodeadas por unha \u00e1rea anular, m\u00fasculos papilares que preve\u00f1en prolapsos e evitan que o sangue rec\u00fae cara a aur\u00edcula) e as cordas tendinosas atadas aos m\u00fasculos. A disfunci\u00f3n de calquera destas porci\u00f3ns do aparello mitral pode ser causa de regurxitaci\u00f3n sangu\u00ednea.\nA insuficiencia mitral primaria \u00e9 provocada por calquera proceso que afecte \u00e1 v\u00e1lvula mesmo. As causas de regurxitaci\u00f3n mitral primaria incl\u00faen:\nS\u00edntomas.\nOs s\u00edntomas son dependentesda fase do proceso na que se atope a doenza. Na fase aguda aparecer\u00e1n s\u00edntomas de parada card\u00edaca conxestiva (brevedade de respiraci\u00f3n, edema pulmonar, ortopnea, dispnea parox\u00edstica nocturna), coma tam\u00e9n s\u00edntomas suxestivos de baixo gasto card\u00edaco. \nOs individuos con insuficiencia mitral compensada que padezan a doenza de xeito cr\u00f3nico poden ser asintom\u00e1ticos, cunha tolerancia ao exercicio normal e sen evidencias de parada card\u00edaca. Estes individuos poden ser sens\u00edbeis a pequenos cambios no seu estado de volume vascular e seren propensos a desenvolver sobrecarga de volume."}
{"id": "230840", "revid": "85894", "url": "https://gl.wikipedia.org/wiki?curid=230840", "title": "Arte insular", "text": "A Arte insular ou arte hiberno-saxoa, son as denominaci\u00f3ns historiogr\u00e1ficas para a arte producida nas Illas Brit\u00e1nicas na Alta Idade Media. Para esa \u00e9poca (s\u00e9culos V \u00f3 X), tam\u00e9n denominada \"\u00e9poca escura\" ou per\u00edodo das invasi\u00f3ns, posterior \u00e1 ca\u00edda do Imperio romano de Occidente, a escasa produci\u00f3n art\u00edstica de Europa occidental acostuma englobarse na xen\u00e9rica denominaci\u00f3n de \"Prerrom\u00e1nico\".\nOs territorios \"insulares\" de Irlanda e Gran Breta\u00f1a, moi divididos politicamente, tiveron nesta \u00e9poca unha destacable unidade cultural no predominio art\u00edstico, intelectual e socio-relixioso do monacato que, sobre a base do cristianismo, fusionou os restos da herdanza cl\u00e1sica grecorromana con achegas dos pobos xerm\u00e1nicos e as caracter\u00edsticas locais dos pobos prerromanos aut\u00f3ctonos, xenericamente clasificados como \"celtas\" ou \"ga\u00e9licos\".\nFormas e soportes.\nOs trazos formais do estilo orixin\u00e1ronse a partir da ourivar\u00eda destinada \u00e1 elite secular, que a comezos do s\u00e9culo VII combinouse coa arte celta e a arte anglosaxoa. Identif\u00edcanse especialmente coa decoraci\u00f3n de entrelazado, como a atopada en Sutton Hoo (que presup\u00f3n unha tradici\u00f3n local ben establecida da que s\u00f3 sobreviviron pequenas pezas), e que se aplica noutros \u00e1mbitos, como a iluminaci\u00f3n de manuscritos, que responden a outro mundo cultural: o do Mediterr\u00e1neo. Antes do s\u00e9culo VII, \u00e9 rara a presenza de c\u00f3dices, a\u00ednda que non as\u00ed de xoiar\u00eda, sobre todo en Irlanda. As primeiras pedras pictas datan do s\u00e9culo V.\nA arquitectura anglosaxoa da \u00e9poca utilizaba, polo xeral, materiais ef\u00e9meros que non permitiron a s\u00faa conservaci\u00f3n. Mesmo os mosteiros e igrexas levantados en pedra est\u00e1n na s\u00faa maior parte destru\u00eddos ou moi alterados, sendo s\u00f3 posible a s\u00faa reconstruci\u00f3n arqueol\u00f3xica.\nNa arquitectura irlandesa do per\u00edodo, destacan as chamadas \"round towers\" ou torres irlandesas (das que hai tam\u00e9n exemplos en Escocia e na illa de Man).\nOs mosteiros, autosuficientes, dot\u00e1banse de \"scriptorium\" e de talleres metal\u00farxicos para satisfacer as s\u00faas necesidades lit\u00farxicas."}
{"id": "230841", "revid": "56817", "url": "https://gl.wikipedia.org/wiki?curid=230841", "title": "Asphodeloideae", "text": "Asphodeloideae \u00e9 unha subfamilia da familia Xanthorrhoeaceae na orde Asparagales, previamente foi tratada como unha familia separada, Asphodelaceae. As especies son nativas de \u00c1frica, Europa central e occidental, a cunca do Mediterr\u00e1neo, Asia central e Australia, e mesmo un x\u00e9nero, Bulbinella, est\u00e1 presente en Nova Zelandia. Os x\u00e9neros m\u00e1is co\u00f1ecidos son Aloe, Asphodelus e Kniphofia polo seu uso en medicina cou como plantas ornamentais."}
{"id": "230842", "revid": "23204", "url": "https://gl.wikipedia.org/wiki?curid=230842", "title": "Arte hiberno-saxoa", "text": ""}
{"id": "230843", "revid": "98629", "url": "https://gl.wikipedia.org/wiki?curid=230843", "title": "Jonathan Kale", "text": "Jonathan Monyongo Kale, nado o 18 de outubro de 1985 en Mattapan, Massachusetts, \u00e9 un ex xogador profesional de baloncesto marfil\u00e9s nado nos Estados Unidos . Cunha estatura de 2,03 metros xogaba nas posici\u00f3ns de ala-pivote e pivote."}
{"id": "230845", "revid": "98629", "url": "https://gl.wikipedia.org/wiki?curid=230845", "title": "V\u00e1lvula card\u00edaca", "text": "\"Este artigo ref\u00edrese a unha parte anat\u00f3mica do coraz\u00f3n. Para outra acepci\u00f3n ver: V\u00e1lvula\"\nAs v\u00e1lvulas do coraz\u00f3n ou v\u00e1lvulas card\u00edacas at\u00f3panse no coraz\u00f3n, onde son as respons\u00e1beis de regular o fluxo de sangue, deixando pasar o sangue cando c\u00f3mpre dende os condutos de sa\u00edda das catro cavidades do coraz\u00f3n. Son quen de deixar circular o sangue na direcci\u00f3n adecuada, evitando que esta rec\u00fae cara a atr\u00e1s. As s\u00faas funci\u00f3ns \u00e9 poderen manter illado durante uns intres o fluxo sangu\u00edneo nalgunha das catro cavidades. Ao se contraer o coraz\u00f3n, contraen tam\u00e9n nunha secuencia determinada as catro cavidades. Sen as v\u00e1lvulas, o sangue tornar\u00eda \u00e1s cavidades ap\u00f3s a contracci\u00f3n, co cal o coraz\u00f3n non far\u00eda a s\u00faa funci\u00f3n.\nTipos de v\u00e1lvulas.\nAs v\u00e1lvulas card\u00edacas son catro clasif\u00edcanse en dous grupos:"}
{"id": "230847", "revid": "132669", "url": "https://gl.wikipedia.org/wiki?curid=230847", "title": "Antonio Fern\u00e1ndez Seoane (escritor)", "text": "Antonio Fern\u00e1ndez Seoane, nado en Ourense no 1970, \u00e9 un escritor e ilustrador galego.\nTraxectoria.\nEstudou Filosof\u00eda na Universidade de Santiago de Compostela. Foi tam\u00e9n un dos membros fundadores de Letras de Cal."}
{"id": "230848", "revid": "56817", "url": "https://gl.wikipedia.org/wiki?curid=230848", "title": "Ventr\u00edculo esquerdo", "text": "O ventr\u00edculo esquerdo \u00e9 unha das catro cavidades card\u00edacas (d\u00faas aur\u00edculas e dous ventr\u00edculos). \u00c9 a parte do coraz\u00f3n con maior cantidade de tecido musculara, xa que o ventr\u00edculo esquerdo \u00e9 quen impulsa o sangue cara a arteria aorta, a cal leva o sangue \u00e1 circulaci\u00f3n sist\u00e9mica, isto \u00e9, todo o corpo ag\u00e1s os pulm\u00f3ns. A v\u00e1lvula que conecta o ventr\u00edculo esquerdo coa arteria aorta \u00e9 a v\u00e1lvula a\u00f3rtica, ao tempo que a v\u00e1lvula que separa o ventr\u00edculo da aur\u00edcula esquerda \u00e9 a v\u00e1lvula mitral. Polo ventr\u00edculo esquerdo circula sangue oxixenada que prov\u00e9n do pulm\u00f3n a trav\u00e9s das catro veas pulmonares.\nForma.\nO ventr\u00edculo esquerdo \u00e9 m\u00e1is alongado que o ventr\u00edculo dereito, e nun corte transversa a s\u00faa concavidade pos\u00fae unha secci\u00f3n ovalada ou case que circular. O ventr\u00edculo esquerdo e moito m\u00e1is groso, pois \u00e9 o que ha de bombear o sangue a unha maior presi\u00f3n cara o resto do organismo."}
{"id": "230851", "revid": "5312", "url": "https://gl.wikipedia.org/wiki?curid=230851", "title": "Arriba", "text": "Arriba \u00e9 un adverbio de lugar, que indica unha posici\u00f3n superior con respecto a un punto de referencia. Como top\u00f3nimo pode referirse a:\nCon outros usos:"}
{"id": "230852", "revid": "27155", "url": "https://gl.wikipedia.org/wiki?curid=230852", "title": "Ventr\u00edculo dereito", "text": "O ventr\u00edculo dereito \u00e9 unha das catro cavidades card\u00edacas do coraz\u00f3n. O ventr\u00edculo dereito recibe o sangue non oxixenado da aur\u00edcula dereita por medio da v\u00e1lvula tric\u00faspide e a impulsa f\u00f3ra do coraz\u00f3n a trav\u00e9s da arteria pulmonar."}
{"id": "230853", "revid": "85894", "url": "https://gl.wikipedia.org/wiki?curid=230853", "title": "Arriba, Santiago de Arriba, Chantada", "text": "Arriba \u00e9 un lugar na parroquia de Santiago de Arriba, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 4 habitantes segundo datos do INE e do IGE deles 2 eran homes e 2 eran mulleres."}
{"id": "230854", "revid": "56817", "url": "https://gl.wikipedia.org/wiki?curid=230854", "title": "Aalter", "text": "Aalter \u00e9 un concello da Flandres Oriental (B\u00e9lxica) que se creou en 1977 logo da fusi\u00f3n dos antigos concellos de Aalter, Bellem, Lotenhulle e Poeke. A s\u00faa poboaci\u00f3n \u00e9 de 18.860 habitantes (2012) que se estenden nunha superficie de 81.92\u00a0km\u00b2."}
{"id": "230855", "revid": "85894", "url": "https://gl.wikipedia.org/wiki?curid=230855", "title": "Gulnara Mehmandarov", "text": "Gulnara Mehmandarov (en azar\u00ed: \"G\u00fclnar\u0259 Mehmandarova\"; 1959, Bak\u00fa, RSS de Acerbaix\u00e1n, Uni\u00f3n Sovi\u00e9tica) \u00e9 unha arquitecta acerbaixan\u00ed.\nGulnara Mehmandarov \u00e9 unha investigadora (historiador de arquitectura e arte), membro correspondente da Academia Internacional de Arquitectura de Pa\u00edses Orientais e profesora. Ela \u00e9 particularmente notable para a restauraci\u00f3n de monumentos arquitect\u00f3nicos e publicou m\u00e1is de 70 publicaci\u00f3ns cient\u00edficas sobre restauraci\u00f3n arquitect\u00f3nica."}
{"id": "230857", "revid": "85894", "url": "https://gl.wikipedia.org/wiki?curid=230857", "title": "Bacelares, Santiago de Arriba, Chantada", "text": "Bacelares \u00e9 un lugar na parroquia de Santiago de Arriba, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 8 habitantes segundo datos do INE e do IGE deles 5 eran homes e 3 eran mulleres."}
{"id": "230858", "revid": "85894", "url": "https://gl.wikipedia.org/wiki?curid=230858", "title": "Guxeva, Santiago de Arriba, Chantada", "text": "Guxeva \u00e9 un lugar na parroquia de Santiago de Arriba, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 5 habitantes segundo datos do INE e do IGE deles 3 eran homes e 2 eran mulleres."}
{"id": "230859", "revid": "5863", "url": "https://gl.wikipedia.org/wiki?curid=230859", "title": "Aur\u00edcula dereita", "text": "O atrio dereito, mellor co\u00f1ecido como aur\u00edcula dereita, \u00e9 unha das catro cavidades do coraz\u00f3n, situada na parte superior dereita deste. Para o seu estudo, \u00e9 dividida en d\u00faas partes, a orella card\u00edaca e o aur\u00edcula propiamente dita. Esta clasificaci\u00f3n \u00e9 de orixe embriol\u00f3xica, \u00e9 dicir, prov\u00e9n do momento da s\u00faa organizaci\u00f3n no crecemento do embri\u00f3n no embarazo. Na aur\u00edcula dereita desembocan a vea cava superior, a vea cava inferior e o seo coronario. Ademais tam\u00e9n se atopa perforada polos vasos de Tebesio.\nA aur\u00edcula dereita est\u00e1 comunicada co ventr\u00edculo dereito a trav\u00e9s da v\u00e1lvula tric\u00faspide. Recibe sangue venoso pobre en os\u00edxeno procedente de todo o organismo a trav\u00e9s de d\u00faas grandes veas, a cava superior e a cava inferior. A superior leva sangue venoso do pescozo, cabeza e membros superiores. A cava inferior trae sangue do tronco, abdome e membros inferiores. O sangue venoso enche a aur\u00edcula e esta imp\u00falsao cara ao ventr\u00edculo dereito. A aur\u00edcula dereita est\u00e1 comunicada coa esquerda a trav\u00e9s do forame oval. Durante a vida intrauterina, o burato permite o paso de sangue venoso da dereita \u00e1 esquerda. \u00c9 imprescind\u00edbel, xa que o feto non respira e o sangue que ir\u00eda aos pulm\u00f3ns \u00e9 desviado cara a circulaci\u00f3n sist\u00e9mica. Ap\u00f3s o nacemento, a presi\u00f3n exercida polo sangue na aur\u00edcula esquerda, provoca o peche do forame. A persistencia do forame \u00e9 unha severa patolox\u00eda que hoxe en d\u00eda \u00e9 atendida polos servizos de cirurx\u00eda card\u00edaca ou cardiolox\u00eda intervencionista.\nAdemais na aur\u00edcula dereita at\u00f3panse o n\u00f3 sinusal e o n\u00f3 aur\u00edculo-ventricular, vitais no sistema de conduci\u00f3n do impulso card\u00edaco."}
{"id": "230860", "revid": "2520", "url": "https://gl.wikipedia.org/wiki?curid=230860", "title": "Atrio dereito", "text": ""}
{"id": "230861", "revid": "89787", "url": "https://gl.wikipedia.org/wiki?curid=230861", "title": "Salah Mejri", "text": "Salah Mejri, nado o 15 de xu\u00f1o de 1986 en Jendouba, \u00e9 un xogador profesional de baloncesto tunesino. Cunha estatura de 2,17 metros xoga na posici\u00f3n de pivote.\nTraxectoria.\nEn agosto de 2012, Mejri asinou co Obradoiro CAB da Liga ACB. \u00d3 remate da s\u00faa tempada en Santiago de Compostela, foi elixido coma o xogador revelaci\u00f3n da tempada 2012-13.\nO 8 de xullo de 2013, Mejri asinou co Real Madrid.\nO 30 de xullo de 2015, Mejri asinou cos Dallas Mavericks. Asinou de novo cos Mavericks o 3 de agosto de 2018. O 7 de febreiro de 2019, foi cortado polos Mavs."}
{"id": "230863", "revid": "119610", "url": "https://gl.wikipedia.org/wiki?curid=230863", "title": "Metaloprote\u00edna", "text": "Unha metaloprote\u00edna \u00e9 unha prote\u00edna que cont\u00e9n un i\u00f3n met\u00e1lico como cofactor. As funci\u00f3ns das metaloprote\u00ednas son moi variadas nas c\u00e9lulas, actuando como encimas, prote\u00ednas de transporte e almacenamento, e na transduci\u00f3n de sinais. De feito, aproximadamente dun cuarto a un terzo de todas as prote\u00ednas requiren metais para levar a cabo as s\u00faas funci\u00f3ns, e algunhas estimaci\u00f3ns indican que poder\u00edan chegar a case a metade. O metal adoita estar coordinado por \u00e1tomos de nitr\u00f3xeno, ox\u00edxeno ou xofre pertencentes aos amino\u00e1cidos da cadea polipept\u00eddica e/ou a un ligando macroc\u00edclico incorporado \u00e1 prote\u00edna. A presenza dos i\u00f3ns met\u00e1licos nos metaloencimas perm\u00edtelles levar a cabo funci\u00f3ns tales como reacci\u00f3ns redox que non poden realizarse facilmente polo conxunto limitado de grupos funcionais que se encontran nos amino\u00e1cidos.\nQu\u00edmica de coordinaci\u00f3n nas metaloprote\u00ednas.\nNas metaloprote\u00ednas os i\u00f3ns met\u00e1licos est\u00e1n normalmente coordinados por centros de nitr\u00f3xeno, ox\u00edxeno ou xofre que pertencen a residuos de amino\u00e1cidos da prote\u00edna. Estes grupos doantes proporci\u00f3nanos a mi\u00fado as cadeas laterais dos amino\u00e1cidos. Son especialmente importantes os substitu\u00edntes imidazol da histidina, ou os tiolato da ciste\u00edna, e os grupos carboxilato do aspartato. Dada a gran diversidade do metaloproteoma, viuse que virtualmente todos os residuos de amino\u00e1cidos poden unirse a centros met\u00e1licos. O esqueleto do p\u00e9ptido tam\u00e9n proporciona grupos doantes, que incl\u00faen amidas desprotonadas e os centros amida ox\u00edxeno do carbonilo.\nAdemais dos grupos doantes proporcionados polos amino\u00e1cidos, funcionan tam\u00e9n como ligandos un gran n\u00famero de cofactores org\u00e1nicos. Quizais os m\u00e1is famosos son os ligandos tetradentados N4 macroc\u00edclicos incorporados nas hemoprote\u00ednas. Ligandos inorg\u00e1nicos como o sulfuro e \u00f3xido son tam\u00e9n com\u00fans.\nMetaloprote\u00ednas de almacenamento e transporte.\nTransportadores de ox\u00edxeno.\nA hemoglobina (Hb) \u00e9 o principal transportador de ox\u00edxeno en humanos. Ten catro subunidades nas que o i\u00f3n de ferro(II) est\u00e1 coordinado polo ligando plano macroc\u00edclico protoporfirina IX (PIX) e o \u00e1tomo de nitr\u00f3geno do imidazol dun residuo de histidina, formando un grupo hemo. O sesto sitio de coordinaci\u00f3n cont\u00e9n unha mol\u00e9cula de auga ou unha mol\u00e9cula de diox\u00edxeno (O2). O sitio activo enc\u00f3ntrase nun peto hidrof\u00f3bico, o que \u00e9 importante, xa que doutro modo o ferro(II) se oxidar\u00eda de forma irreversible a ferro(III). A constante de equilibrio para a formaci\u00f3n de HbO2 ten un valor que permite que o ox\u00edxeno sexa captado ou liberado en funci\u00f3n da presi\u00f3n parcial de ox\u00edxeno nos pulm\u00f3ns ou nos m\u00fasculos. Na hemoglobina as catro subunidades mostran un efecto cooperativo, que permite unha doada transferencia de ox\u00edxeno da hemoglobina sangu\u00ednea \u00e1 mioglobina muscular.\nA hemeritrina \u00e9 outro transportador de ox\u00edxeno que cont\u00e9n ferro. O sitio de uni\u00f3n do ox\u00edxeno \u00e9 un centro de ferro binuclear. Os \u00e1tomos de ferro est\u00e1n coordinados \u00e1 prote\u00edna a trav\u00e9s de carboxilatos das cadeas laterais de glutamato, aspartato e cinco residuos de histidina. A incorporaci\u00f3n de O2 pola hemeritrina est\u00e1 acompa\u00f1ada da oxidaci\u00f3n de dous electr\u00f3ns do centro reducido binuclear, coa produci\u00f3n de per\u00f3xido (OOH-). Os mecanismos de captura e liberaci\u00f3n de ox\u00edxeno co\u00f1\u00e9cense en detalle.\nAs hemocianinas transportan ox\u00edxeno no sangue da maior\u00eda dos moluscos e alg\u00fans artr\u00f3podos como o cangrexo ferradura (\"Limulus polyphemus\"). \u00c9 o segundo encima transportador de ox\u00edxeno m\u00e1is abundante, despois da hemoglobina. Na oxixenaci\u00f3n os dous \u00e1tomos de cobre(I) do sitio activo ox\u00eddanse a cobre(II) e as mol\u00e9culas de diox\u00edxeno (O2) red\u00facense a per\u00f3xido (O22-).\nCitocromos.\nOs citocromos pos\u00faen un \u00e1tomo de ferro que na maior\u00eda dos casos se encontra coordinado a un grupo hemo. Os citocromos funcionan como vectores de transferencia de electr\u00f3ns oxidando ferro(II) a ferro(III). As diferenzas entre os citocromos est\u00e1n nas distintas cadeas laterais; por exemplo o citocromo a ten un grupo prost\u00e9tico hemo A e un citocromo b ten un grupo prost\u00e9tico hemo B. Estas diferenzas trad\u00facense en diferentes potenciais redox Fe2+/Fe3+ de tal maneira que son varios os citocromos que participan na cadea de transporte de electr\u00f3ns mitocondrial.\nOs encimas do citocromo P450 desempe\u00f1an a funci\u00f3n de inserci\u00f3n dun \u00e1tomo de ox\u00edxeno nun enlace C-H, unha reacci\u00f3n de oxidaci\u00f3n.\nRubredoxina.\nA rubredoxina \u00e9 un portador de electr\u00f3ns encontrado en bacterias e arqueas que metabolizan xofre. O sitio cont\u00e9n un i\u00f3n de ferro que \u00e9 coordinado polos \u00e1tomos de xofre de catro residuos de ciste\u00edna, que forman un tetraedro case regular. As rubredoxinas realizan procesos de transferencia dun electr\u00f3n. O estado de oxidaci\u00f3n do \u00e1tomo de ferro muda entre os estados +2 e +3. En ambos os estados de oxidaci\u00f3n do metal hai un esp\u00edn alto o que axuda a minimizar os cambios estruturais.\nPlastocianina.\nA familia da plastocianina est\u00e1 formada por prote\u00ednas do cobre azuis implicadas en reacci\u00f3ns de transferencia de electr\u00f3ns. O sitio de uni\u00f3n ao cobre descr\u00edbese como \"piramidal trigonal distorsionado\". O plano trigonal da base piramidal est\u00e1 composto por dous \u00e1tomos de nitr\u00f3xeno (N1 e N2) de d\u00faas histidinas distintas e un xofre (S1) dunha ciste\u00edna. O xofre (S2) dunha metionina axial forma o \u00e1pice. A \"distorsi\u00f3n\" ocorre nas lonxitudes dos enlaces entre os ligandos cobre e o xofre. O contacto Cu-S1 \u00e9 m\u00e1is curto (207 pic\u00f3metros) ca o Cu-S2 (282 pm).\nO enlace alongado Cu-S2 desestabiliza a forma do CuII e incrementa o potencial redox da prote\u00edna. A cor azul (pico de absorci\u00f3n de 597 nm) d\u00e9bese ao enlace Cu-S1, no que ocorre unha transferencia de carga do Sp\u03c0 ao Cudx2-y2.\nNa forma reducida da plastocianina, a His-87 est\u00e1 protonada cunha pKa de 4,4. A protonaci\u00f3n evita que act\u00fae como un ligando e a xeometr\u00eda do sitio do cobre faise trigonal planar.\nAlmacenamento e transferencia de ferro.\nO ferro \u00e9 almacenado como ferro(III) na ferritina. A natureza exacta do sitio de uni\u00f3n non se determinou a\u00ednda. O ferro parece estar presente como un produto de hidr\u00f3lise, como FeO(OH) e \u00e9 transportado pola transferrina cuxo sitio de uni\u00f3n consiste en d\u00faas tirosinas, un \u00e1cido asp\u00e1rtico e unha histidina.\nO corpo humano non ten ning\u00fan mecanismo de excreci\u00f3n de ferro, e isto pode orixinar problemas de sobrecarga de ferro en pacientes tratados con transfusi\u00f3ns de sangue, como, por exemplo, os pacientes de \u03b2-talasemia.\nCeruloplasmina.\nA ceruloplasmina \u00e9 a principal prote\u00edna portadora de cobre do sangue. Mostra actividade oxidase, o cal est\u00e1 asociado coa posible oxidaci\u00f3n do Fe2+ (i\u00f3n ferroso) en Fe3+ (i\u00f3n f\u00e9rrico), polo tanto, axuda no seu transporte no plasma, en asociaci\u00f3n coa transferrina, a cal s\u00f3 pode transportar ferro en estado f\u00e9rrico.\nMetaloencimas.\nOs metaloencimas te\u00f1en unha caracter\u00edstica en com\u00fan: o i\u00f3n met\u00e1lico \u00fanese \u00e1 prote\u00edna cun sitio de coordinaci\u00f3n l\u00e1bil. Como ocorre con todos os encimas, a forma do sitio activo \u00e9 crucial; o metal enc\u00f3ntrase normalmente nun peto da mol\u00e9cula, a cuxa forma se adapta o substrato. Os i\u00f3ns met\u00e1licos catalizan reacci\u00f3ns que son dif\u00edciles de conseguir en qu\u00edmica org\u00e1nica.\nAnhidrase carb\u00f3nica.\nEsta reacci\u00f3n \u00e9 moi lenta en ausencia dun catalizador, mais \u00e9 r\u00e1pida en presenza do i\u00f3n hidr\u00f3xido\nUnha reacci\u00f3n semellante a esta \u00e9 case instant\u00e1nea coa anhidrase carb\u00f3nica. A estrutura do sitio activo co\u00f1\u00e9cese ben; componse dun i\u00f3n cinc coordinado por tres \u00e1tomos de nitr\u00f3xeno do imidazol de tres unidades de histidina. O cuarto sitio de coordinaci\u00f3n est\u00e1 ocupado por unha mol\u00e9cula de auga. Esta coordinaci\u00f3n de i\u00f3ns cinc \u00e9 aproximadamente tetra\u00e9drica, a carga positiva dos i\u00f3ns cinc polariza a mol\u00e9cula de auga coordinada e prod\u00facese un ataque nucleof\u00edlico pola porci\u00f3n hidr\u00f3xido cargado negativamente sobre o di\u00f3xido de carbono. O ciclo catal\u00edtico produce i\u00f3ns de bicarbonato e de hidr\u00f3xeno, xa que o equilibrio favorece a disociaci\u00f3n do \u00e1cido carb\u00f3nico a valores de pH fisiol\u00f3xico.\nEncimas dependentes da vitamina B12.\nA vitamina B12 cataliza a transferencia de metilo (-CH3) entre dous grupos de mol\u00e9culas, o que implica a rotura de enlaces C-C, un proceso que \u00e9 enerxeticamente custoso en reacci\u00f3ns org\u00e1nicas. Os i\u00f3ns de metal dimin\u00faen a enerx\u00eda de activaci\u00f3n para o proceso de transici\u00f3n por medio da formaci\u00f3n dun enlace transitorio Co-CH3. A estrutura deste coencima determinouna Dorothy Hodgkin, polo cal recibiu o premio Nobel. Consta dun i\u00f3n cobalto (II) coordinado por catro \u00e1tomos de nitr\u00f3xeno dun anel de corrina e un quinto \u00e1tomo de nitr\u00f3xeno do grupo imidazol. No estado de repouso hai un enlace \u03c3 Co-C co carbono 5 ' da adenosina. Este \u00e9 un composto organomet\u00e1lico que se encontra na natureza, o que explica a s\u00faa funci\u00f3n na transmetilaci\u00f3n, como a levada a cabo pola metionina sintase.\nNitroxenase.\nO encima bacteriano nitroxenase \u00e9 un dos poucos encimas que poden catalizar o proceso de fixaci\u00f3n do nitr\u00f3xeno atmosf\u00e9rico. Pos\u00fae un \u00e1tomo de molibdeno no sitio activo e grupos de ferro-xofre que participan no transporte dos electr\u00f3ns que c\u00f3mpren para reducir o nitr\u00f3xeno. A reacci\u00f3n pode escribirse as\u00ed:\nA estrutura exacta do sitio activo foi dif\u00edcil de determinar. Parece conter un centro de MoFe7S8 que pode unirse \u00e1 mol\u00e9cula de dinitr\u00f3xeno e, probablemente, permitir que comece o proceso de reduci\u00f3n. Os electr\u00f3ns son transportados polo centro asociado \"P\", que cont\u00e9n dous centros c\u00fabicos Fe4S4 unidos por pontes de xofre.\nSuper\u00f3xido dismutase.\nO i\u00f3n super\u00f3xido, O2- x\u00e9rase nos sistemas biol\u00f3xicos por reduci\u00f3n do ox\u00edxeno molecular. Ten un electr\u00f3n desapareado, polo que se comporta como un radical libre e \u00e9 un poderoso axente oxidante. Estas propiedades fan que o i\u00f3n super\u00f3xido sexa moi t\u00f3xico e o utilicen os fagocitos para mataren microorganismos invasores. En caso contrario, o super\u00f3xido debe ser destru\u00eddo antes de que cause danos non desexados \u00e1s c\u00e9lulas. O encima super\u00f3xido dismutase realiza esta funci\u00f3n de maneira moi eficiente.\nO estado de oxidaci\u00f3n dos \u00e1tomos de ox\u00edxeno \u00e9 \u00bd. En soluci\u00f3ns a pH neutro, o i\u00f3n super\u00f3xido dismuta a ox\u00edxeno molecular e per\u00f3xido de hidr\u00f3xeno:\nAs super\u00f3xido dismutases, abreviadas como SOD, aumentan a taxa de reacci\u00f3n ata case o l\u00edmite de difusi\u00f3n. A chave para explicar a acci\u00f3n destes encimas \u00e9 o seu i\u00f3n met\u00e1lico con estados de oxidaci\u00f3n variables, que pode actuar como axente oxidante ou como redutor.\nEn humanos o metal activo \u00e9 cobre, en forma de Cu2+ ou de Cu+, coordinado tetraedricamente por residuos de histidina. Este encima ten tam\u00e9n i\u00f3ns cinc. Outras isoencimas poden conter ferro, manganeso ou n\u00edquel. A Ni-SOD \u00e9 especialmente interesante, xa que presenta n\u00edquel(III), o que \u00e9 un estado de oxidaci\u00f3n infrecuente para dito elemento. A xeometr\u00eda do sitio activo de Ni c\u00edclase desde o Ni(II) cadrado plano, con tiolato (Cys2 e Cys6) e nitr\u00f3xeno (His1 e Cys2), a un Ni(III) cadrado piramidal cunha cadea lateral His1 axial como ligando.\nProte\u00ednas que conte\u00f1en clorofila.\nA clorofila desempe\u00f1a un papel crucial na fotos\u00edntese. Cont\u00e9n un i\u00f3n magnesio encerrado nun anel de clorina. Por\u00e9n, o i\u00f3n magnesio non est\u00e1 directamente implicado na funci\u00f3n fotosint\u00e9tica e poden substitu\u00edrse por outro i\u00f3n divalente con s\u00f3 unha lixeira perda de actividade. Polo contrario, o fot\u00f3n \u00e9 absorbido polo anel de clorina, que ten unha estrutura electr\u00f3nica adaptada para esta finalidade.\nInicialmente, a absorci\u00f3n dun fot\u00f3n provoca que un electr\u00f3n sexa excitado a un estado singulete da banda Q. O estado excitado som\u00e9tese a un cruzamento intersistema dun estado singulete a un estado triplete no que hai dous electr\u00f3ns con esp\u00edn paralelo. Esta especie \u00e9 un radical libre, polo cal \u00e9 moi reactivo e permite que un electr\u00f3n sexa transferido a aceptores adxacentes \u00e1 clorofila no cloroplasto. Neste proceso a clorofila ox\u00eddase. Logo, no ciclo fotosint\u00e9tico volve a reducirse aceptando un electr\u00f3n, e o produto final da oxidaci\u00f3n \u00e9 ox\u00edxeno molecular, cuxos \u00e1tomos prove\u00f1en de mol\u00e9culas de auga.\nMetaloprote\u00ednas de transduci\u00f3n de sinais.\nCalmodulina.\nA calmodulina \u00e9 un exemplo de prote\u00edna de transduci\u00f3n de sinais. Tr\u00e1tase dunha pequena prote\u00edna que cont\u00e9n catro motivos man EF, cada un dos cales pode unirse a un i\u00f3n de Ca2+.\nNun bucle de man EF os i\u00f3ns de calcio est\u00e1n coordinados nunha configuraci\u00f3n pentagonal bipiramidal. Na uni\u00f3n participan seis residuos de \u00e1cido glut\u00e1mico e \u00e1cido asp\u00e1rtico situados nas posici\u00f3ns 1, 3, 5, 7, e 9 da cadea do polip\u00e9ptido. Na posici\u00f3n 12 hai un ligando de glutamato ou aspartato, que se comporta como un ligando bidentado, proporcionando dous \u00e1tomos de ox\u00edxeno. O noveno residuo no bucle debe ser necesariamente unha glicina debido a esixencias conformacionais da cadea polipept\u00eddica. A esfera de coordinaci\u00f3n do calcio cont\u00e9n s\u00f3 \u00e1tomos de ox\u00edxeno do carboxilato e ning\u00fan \u00e1tomo de nitr\u00f3xeno.\nA prote\u00edna ten dous dominios aproximadamente sim\u00e9tricos, separados por unha rexi\u00f3n \"bisagra\" flexible. A uni\u00f3n de calcio provoca un cambio conformacional na prote\u00edna. A calmodulina participa nos sistemas de sinalizaci\u00f3n intracelular ao actuar como un segundo mensaxeiro difusible do est\u00edmulo inicial.\nFactores de transcrici\u00f3n.\nMoitos factores de transcrici\u00f3n conte\u00f1en unha estrutura co\u00f1ecida como dedo de zinc, que se trata dun m\u00f3dulo estrutural onde unha rexi\u00f3n da prote\u00edna se prega en torno a un i\u00f3n cinc. O cinc non toma contacto co ADN ao que se unen estas prote\u00ednas, sen\u00f3n que o cofactor \u00e9 esencial para a estabilidade da cadea da prote\u00edna pregada moi axustadamente. Nestas prote\u00ednas o i\u00f3n cinc xeralmente est\u00e1 coordinado por pares de cadeas laterais de ciste\u00edna e histidina."}
{"id": "230864", "revid": "4918791", "url": "https://gl.wikipedia.org/wiki?curid=230864", "title": "R\u00edo Amme", "text": "O Amme \u00e9 un r\u00edo de Estonia que fl\u00fae ao longo de 59\u00a0km desde o lago Kuremaa ata que desemboca pola esquerda no r\u00edo Emaj\u00f5gi preto da antiga abad\u00eda de K\u00e4rkna, na s\u00faa maior regando a rexi\u00f3n de V\u00f5rumaa."}
{"id": "230865", "revid": "85894", "url": "https://gl.wikipedia.org/wiki?curid=230865", "title": "A Igrexa, Santiago de Arriba, Chantada", "text": "A Igrexa \u00e9 un lugar na parroquia de Santiago de Arriba, do concello de Chantada, na comarca de Chantada, pertencente a provincia de Lugo. No ano 2011 ti\u00f1a 5 habitantes segundo datos do INE e do IGE deles 1 era homes e 4 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "230866", "revid": "75883", "url": "https://gl.wikipedia.org/wiki?curid=230866", "title": "Am\u00e9n", "text": "Am\u00e9n (en hebreo \" \u05d0\u05b8\u05de\u05b5\u05df\"; as\u00ed sexa; verdadeiramente) \u00e9 unha palabra que aparece na Biblia Hebrea e no Novo Testamento como declaraci\u00f3n de afirmaci\u00f3n que se no xuda\u00edsmo desde os seus m\u00e1is antigos textos e que o cristianismo adoptou, convert\u00e9ndose nunha das aclamaci\u00f3ns lit\u00farxicas m\u00e1is frecuentes e que se emprega para rematar oraci\u00f3ns e himnos; adoptado tam\u00e9n no islam empr\u00e9gase no Cor\u00e1n e mais \u00e9 a conclusi\u00f3n habitual da \"du\u02bf\u0101\u02be\" (s\u00faplica)."}
