{"id": "346490", "revid": "89787", "url": "https://gl.wikipedia.org/wiki?curid=346490", "title": "Eowa de Mercia", "text": "Eowa de Mercia (ou Eawa de Mercia) foi un dos fillos de Pybba rei de Mercia e irm\u00e1n do rei Penda de acordo coa \"Historia Brittonum\" e \"Annales Cambriae\".\nTraxectoria.\nEstas d\u00faas fontes establecen que Eowa foi rei dos mercios no momento da Batalla de Maserfield (ou Cogwy), na que foi asasinado, o 5 de agosto do que foi probabelmente o ano 642. Os posteriores reis de Mercia Aethelbald, Offa e Ecgfrith eran descendentes de Eowa; o per\u00edodo do seu goberno comezou en 716, despois da morte de Ceolred, neto de Penda, e terminou coa morte de Ecgfrith en decembro de 796.\nNa batalla de Maserfield Oswald de Northumbria foi derrotado e asasinado polos mercios baixo o mando de Penda. Eowa tam\u00e9n morreu nesta batalla, a\u00ednda que se sabe pouco acerca diso. Suxeriuse que Eowa puido ser un cogobernante da mercios xunto con Penda, ou mesmo cun status superior ao que Penda ti\u00f1a nese momento (se \u00e9 as\u00ed, isto poder\u00eda explicar por que a \"Historia Brittonum\" parece datar o reinado de Penda a partir da batalla de Maserfield), e que poder\u00eda estar suxeito a Oswald e por tanto loitar como o seu aliado na batalla. \u00c9 pos\u00edbel que fose costume entre os mercios at\u00e9 ese momento que houbese m\u00e1is dun rei, e que Penda e Eowa puidesen gobernar aos mercios do sur e do norte respectivamente.\nNin Beda, na s\u00faa \"Historia ecclesiastica gentis Anglorum\", nin a \"Cr\u00f3nica anglosaxoa\" mencionan a participaci\u00f3n ou morte de Eowa en Maserfield, ou que previamente fose rei de Mercia, a\u00ednda que a Cr\u00f3nica o menciona ao trazar a xenealox\u00eda de Aethelbald e Offa.\nNicholas Brooks escribiu que se se considera que Eowa gobernou durante o per\u00edodo comprendido entre aproximadamente 635 e Maserfield, isto poder\u00eda explicar o rexistro dunha escura incursi\u00f3n galesa no territorio de Mercia, durante a cal se di que non se mostrou piedade para \u00abcos monxes que posu\u00edan os libros\u00bb. Brooks sinalou que se Eowa era monicreque de Northumbria, haber\u00eda a posibilidade de que Oswald puidese tomar medidas para promover o cristianismo en Mercia durante ese tempo, o que explica a presenza de monxes no que era a\u00ednda un reino pag\u00e1n. Xa que se co\u00f1ece que Penda foi aliado dos galeses, isto, xunto coa presenza dos monxes, fai parecer pouco prob\u00e1bel que o ataque tivese lugar durante o seu goberno.\nA \"Cr\u00f3nica anglosaxoa\" rexistra a li\u00f1axe do seu neto Aethelbald, que gobernou desde o 716 at\u00e9 o 757. m\u00e1is adiante, d\u00e1 a li\u00f1axe do seu tataraneto Offa, que gobernou de 757 a 796 e descend\u00eda de Osmod fillo de Eowa. A suposta ascendencia est\u00e9ndese at\u00e9 Woden. A \"Historia Brittonum\" di que Pybba tivo 12 fillos, pero que Penda e Eowa foron os dous m\u00e1is co\u00f1ecidos."}
{"id": "346491", "revid": "88215", "url": "https://gl.wikipedia.org/wiki?curid=346491", "title": "Eurocopa de F\u00fatbol Francia 2016 - Grupo D", "text": "O Grupo D da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e , clasific\u00e1ronse \u00e1 seguinte fase. Quedaron eliminadas e a .\nParticipantes.\nO Grupo D estivo composto polas seguintes selecci\u00f3ns:"}
{"id": "346493", "revid": "624", "url": "https://gl.wikipedia.org/wiki?curid=346493", "title": "Beornred de Mercia", "text": "Beornrad ou Beornred (anglosax\u00f3n: Beornr\u01e3d) foi un monarca mercio de breve reinado.\nTraxectoria.\nReinou en Mercia en 757 tras a morte de Aethelbald, e foi derrotado por Offa, tras o que fuxiu. Segundo a \"Cr\u00f3nica anglosaxoa\", en 757:"}
{"id": "346494", "revid": "88215", "url": "https://gl.wikipedia.org/wiki?curid=346494", "title": "Eurocopa de F\u00fatbol Francia 2016 - Grupo E", "text": "O Grupo E da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e , as\u00ed como como un dos mellores terceiros, clasific\u00e1ronse \u00e1 seguinte fase. Quedou eliminada no \u00faltimo posto .\nParticipantes.\nO Grupo E estivo composto polas seguintes selecci\u00f3ns:"}
{"id": "346496", "revid": "17467", "url": "https://gl.wikipedia.org/wiki?curid=346496", "title": "UEFA Euro 1964", "text": ""}
{"id": "346497", "revid": "89787", "url": "https://gl.wikipedia.org/wiki?curid=346497", "title": "Ceolred de Mercia", "text": "Ceolred foi o rei de Mercia, reino situado no que hoxe constit\u00faen as actuais Midlands inglesas, entre 709 e 716.\nTraxectoria.\nSituaci\u00f3n do reino de Mercia a finais do s\u00e9culo VII.\nA finais do s\u00e9culo VII, Inglaterra atop\u00e1base dividida en reinos gobernados polos anglosax\u00f3ns, pobo que emigrara a Britania uns douscentos anos antes. O reino de Mercia ocupaba o que hoxe constit\u00faen as actuais Midlands inglesas, e colindaba con Northumbria ao norte, Anglia Oriental ao leste, e Wessex, o reino dos sax\u00f3ns occidentais, ao oeste. O reino de Essex, o dos sax\u00f3ns orientais, inclu\u00eda a cidade de Londres e atop\u00e1base entre Anglia Oriental e o reino de Kent.\nA principal fonte da que procede a informaci\u00f3n sobre este per\u00edodo \u00e9 o monxe Beda, autor de \"Historia ecclesiastica gentis Anglorum\", obra que completou ao redor do ano 731. A pesar de que se enfoca na historia da Igrexa, a obra ofrece valiosa informaci\u00f3n sobre os reinos anglosax\u00f3ns temper\u00e1ns. Beda contaba con informantes que lle achegaban os detalles da historia eclesi\u00e1stica en Wessex e Kent, pero parece que non tivo ese tipo de contacto en Mercia. Doutra banda, tam\u00e9n perviviron at\u00e9 os nosos d\u00edas algunhas cartas de Ceolred, nas que se rexistraban os outorgamentos de terra a individuos e a ordes relixiosas, as\u00ed como a \"Cr\u00f3nica anglosaxoa\", compliada en Wessex a finais do s\u00e9culo XII, pero que incorpora material m\u00e1is antigo.\nLi\u00f1axe e reinado.\nO pai de Ceolred, Aethelred, chegou ao trono de Mercia en 675, tras a morte do seu irm\u00e1n Wulfhere. Aethelred abdicou en 704 e marchou a Roma, deixando o reino ao seu sobri\u00f1o Coenred, fillo de Wulfhere.\nO reducido prestixio que alcanzaron tanto Ceolred como o seu predecesor, Coenred, poida que servisen para que aparecese certo descontento contra a nobreza de Mercia. Aethelbald atop\u00e1base no exilio na \u00e9poca do reinado de Ceolred, e a existencia dunha facci\u00f3n hostil de Ceolred poder\u00eda indicar unha insatisfacci\u00f3n m\u00e1is xeral contra a li\u00f1a gobernante.\nEn 709 Coenred abdicou en favor de Ceolred. Coenred acudiu a Roma e converteuse en monxe, sendo ordenado polo papa Constantino. En xeral os historiadores aceptaron a versi\u00f3n de Beda sobre a abdicaci\u00f3n de Coenred, pero Barbara Yorke tam\u00e9n suxeriu a posibilidade de que non renunciase ao trono de forma voluntaria. Existen casos de reis que foron desposu\u00eddos do trono \u00e1 forza e logo obrigados a entrar a formar parte de ordes relixiosas, debido a que a condici\u00f3n de monxe os volv\u00eda incapaces para ser reis. Ese foi o caso, por exemplo, de Osred II de Northumbria, que foi obrigado a entrar nun mosteiro.\nCeolred era fillo de Aethelred, pero a s\u00faa nai non era Osthryth, a \u00fanica esposa rexistrada que tivo Aethelred. e poida que a\u00ednda fose mozo no momento do seu acceso ao trono. Gran parte do que aparece rexistrado sobre Ceolred \u00e9 negativo, acus\u00e1ndoo de cometer crimes e de inmoralidade, a\u00ednda que isto pod\u00eda reflectir simplemente o dar un trato pobre ao estamento eclesi\u00e1stico. En 715 co\u00f1\u00e9cese a existencia dunha batalla de Mercia, comandada por Ceolred, contra os Sax\u00f3ns Occidentais, dirixidos por Ine de Wessex, nun lugar chamado \"Woden's Barrow\", pero desco\u00f1\u00e9cese o resultado final desta batalla, que foi o resultado dunha invasi\u00f3n dirixida por Ceolred contra o territorio de Wessex.\nCeolred estivo casado con Santa Werburgh.\nCartas de outorgamento.\nCeolred confirmou un outorgamento a Waldhere, bispo de Londres, o cal \u00e9 unha evidencia de que Londres se atopaba firmemente controlada por Mercia durante o seu reinado. Posteriores reis de Mercia trataron a Londres como unha posesi\u00f3n directa, e non tanto como unha provincia gobernada por un rei vasalo, pero Ceolred non chegou tan lonxe. Sobreviviron tres cartas posibelmente xenu\u00ednas de Ceolred.\nMorte e sucesi\u00f3n.\nCeolred morreu en 716. San Bonifacio describiu posteriormente a s\u00faa morte como o resultado dun frenes\u00ed de tolemia que tivo lugar durante un banquete, \"falando cos demos e maldicindo aos sacerdotes de Deus\". Sucedeuno no trono Aethelbald de Mercia, un membro doutra rama da familia real de Mercia que fora obrigado a exiliarse durante o goberno de Ceolred. Ceolred foi enterrado en Lichfield."}
{"id": "346499", "revid": "88215", "url": "https://gl.wikipedia.org/wiki?curid=346499", "title": "Eurocopa de F\u00fatbol Francia 2016 - Grupo F", "text": "O Grupo F da UEFA Euro 2016, organizada por Francia, estivo composto por catro equipos que se enfrontaron entre si nun total de seis encontros. Ao termo dos mesmos os dous con maior cantidade de puntos, e a debutante , as\u00ed como como un dos mellores terceiros, clasific\u00e1ronse \u00e1 seguinte fase. Quedou eliminada no \u00faltimo posto .\nParticipantes.\nO Grupo F estivo composto polas seguintes selecci\u00f3ns:"}
{"id": "346502", "revid": "89787", "url": "https://gl.wikipedia.org/wiki?curid=346502", "title": "C\u00e1vea", "text": "Na antiga Roma, a c\u00e1vea (do lat\u00edn cav\u0115a: cavidade, oco), designa a parte dun teatro ou anfiteatro romano onde se atopan as bancadas sobre as cales sentaban os espectadores que asist\u00edan \u00e1s representaci\u00f3ns ou espect\u00e1culos. Formada por bancadas ascendentes en forma de socalcos e distribu\u00eddo, nos teatros maiores en diversos pisos e secci\u00f3ns. Ocasionalmente, o termo tam\u00e9n se aplica \u00e1s bancadas do circo romano.\nA\u00ednda que, inicialmente, nos anfiteatros romanos era a palabra que serv\u00eda para denominar os lugares no subterr\u00e1neo, onde se colocaban as gaiolas das feras, pronto pasar\u00eda a denominar o espazo que ocupaba o p\u00fablico.\nA c\u00e1vea est\u00e1 formada polo conxunto de fileiras conc\u00e9ntricas de bancadas que tanto poden ser cortadas ou sobrepostas na ladeira dun outeiro, como soportadas por arcadas constru\u00eddas dentro da estrutura do edificio.\nSegundo fose a importancia do edificio, as fileiras de bancadas pod\u00edan estar divididas en sectores diferenciados. As\u00ed, distingu\u00edanse tres partes:\nOs accesos \u00e1s bancadas fac\u00edanse por baixo, utilizando unha rede de galer\u00edas cubertas chamadas vomitorios (\"vomitorium\"). Os accesos que comunican a cavea co proscenio, recib\u00eda o nome de \"versura\".\nA cavea div\u00eddese verticalmente en \"cunei\" (plural do lat\u00edn \"cuneus\", \"cu\u00f1a\"), en forma de cu\u00f1a separados polas scalae ou \"scalaria\" (escaleiras verticais). Na arquitectura grega recib\u00eda o nome de \"koil\u00f3n\"."}
{"id": "346503", "revid": "98629", "url": "https://gl.wikipedia.org/wiki?curid=346503", "title": "Plebe", "text": "Plebe e plebeos (en lat\u00edn plebs, plebeius) era a denominaci\u00f3n dun grupo social da Roma antiga. Formaban parte deste grupo, segundo a terminolox\u00eda empregada pola historiograf\u00eda romana cl\u00e1sica, os que non ti\u00f1an \"gens\", \u00e9 dicir, aqueles que non pod\u00edan remontar a s\u00faa orixe \u00e1s primeiras familias que miticamente fundaron Roma con R\u00f3mulo, como os chamados\u00a0patricios (\"patres\", \"patricii\"); e, polo menos inicialmente, non formaban parte do \"populus Romanus\" nin de ningunha das s\u00faas tribos ou curias. A etimolox\u00eda de \"plebs\", non aclarada, parece suxerir a condici\u00f3n dos plebeos como \"fillos da terra\"; que non te\u00f1en antepasado co\u00f1ecido, a diferenza dos patricios, e ser as divindades terreais as que os protexen, mentres que os patricios vinc\u00falanse aos deuses ol\u00edmpicos.\nEvoluci\u00f3n.\nSe inicialmente o termo puido facer referencia \u00e1 poboaci\u00f3n de procedencia for\u00e1nea (como eran os metecos en Atenas), tal condici\u00f3n deixou de ter sentido co paso do tempo, pois os plebeos non se consideraban estranxeiros (b\u00e1rbaros) sen\u00f3n cidad\u00e1ns romanos\u00a0e, como tales,\u00a0ti\u00f1an obrigas (especialmente o servizo militar) e certos dereitos pol\u00edticos. Non eran tampouco unha clase social baseada na riqueza; polo que para designalos adoita utilizarse a expresi\u00f3n \"ordo plebeius\" (\"orde plebeo\"), non exenta de impropiedade. O termo en si era dunha grande extensi\u00f3n pois entre os plebeos exist\u00edan situaci\u00f3ns moi diferentes a todos os niveis.\nA tradici\u00f3n atrib\u00fae ao rei Servio Tulio (s\u00e9culo VI a. C.) a inscrici\u00f3n da plebe en rexistros p\u00fablicos, organiz\u00e1ndoa en corporaci\u00f3ns artes\u00e1s (os \"collegia\"), seguindo a clasificaci\u00f3n que Plutarco atrib\u00fae a un rei moi anterior, Numa Pompilio: frautistas, tintoreiros, zapateiros, or\u00edfices, broncistas, carpinteiros, curtidores e oleiros. Estas reformas de Servio Tulio, baseadas no censo, permitiron que a plebe entrara a formar parte do ex\u00e9rcito e dos comicios centuriados e, posteriormente, no contexto das loitas entre patricios e plebeos que caracterizaron os primeiros s\u00e9culos da Rep\u00fablica romana, at\u00e9 do mesmo Senado, accedendo a todas as maxistraturas. Presionados polas demandas da plebe, os patricios consentiron a redacci\u00f3n dun c\u00f3digo legal p\u00fablico e escrito (Lei das XII T\u00e1boas) que foi sucesivamente emendado e ampliado con novas leis que conced\u00edan aos plebeos novos dereitos (ao matrimonio, ao sacerdocio etc.), a capacidade de voto nas distintas asembleas romanas e a eficacia legal das s\u00faas resoluci\u00f3ns (\"plebiscita\"), e a designaci\u00f3n exclusiva de dous maxistrados (os tribunos da plebe) con poderes para garantir os seus dereitos. Os enfrontamentos patricio-plebeos produc\u00edronse dende a \"Secessio plebis\" do 494\u00a0a.\u00a0C. at\u00e9 a promulgaci\u00f3n da \"Lex Hortensia\" no 287\u00a0a.\u00a0C.\nHomines novi, equites, adsidui e proletarii.\nA composici\u00f3n social da plebe romana nos \u00faltimos s\u00e9culos da Rep\u00fablica comprend\u00eda: un pequeno pero moi influente grupo de \"homines novi\", moi enriquecidos, do que xurd\u00edan personaxes carism\u00e1ticos que realizaban unha triunfante carreira militar e pol\u00edtica (\"cursus honorum\"); os \"equites\", con riqueza suficiente para custearse o necesario para o cumprimento do servizo militar en cabalar\u00eda; os \"adsidui\", pequenos propietarios, que estaban obrigados ao servizo militar en infantar\u00eda, o que nas \u00e9pocas de continua mobilizaci\u00f3n os obrigaba a endebedarse, con risco de perder as s\u00faas propiedades, caendo na condici\u00f3n de cliente dun rico; e os \"proletarii\", que non posu\u00edan nada (denomin\u00e1banse as\u00ed por considerar que a s\u00faa contribuci\u00f3n ao Estado era a s\u00faa \"prole\").\nLibertos e escravos.\nUnha condici\u00f3n social particular ti\u00f1an os libertos, escravos emancipados, ben por decisi\u00f3n testamentaria dos seus donos, por m\u00e9ritos contra\u00eddos durante o seu per\u00edodo de escravitude ou por comprar a s\u00faa liberdade. O n\u00famero dos escravos romanos (que, ao non ser libres, tampouco eran cidad\u00e1ns, e por tanto, tampouco pertencen \u00e1 plebe) creceu durante a \u00e9poca republicana at\u00e9 chegar a converterse no modo de produci\u00f3n dominante at\u00e9 a crise do s\u00e9culo III.\nUso posterior.\nNo Antigo R\u00e9xime utiliz\u00e1base cumpridamente o termo \"plebe\" e \"plebeo\" para designar ao, \"com\u00fan\", \"estado chairo\" ou terceiro estado, o terceiro dos estamentos en que se divid\u00eda a sociedade estamental.\nNa Idade Contempor\u00e1nea, xa en condici\u00f3ns de igualdade legal, o termo \"plebe\" pasou a ser sin\u00f3nimo de \"clase baixa\", \"masas\" ou \"vulgo\", mentres que o termo \"plebeo\" util\u00edzase como ant\u00f3nimo de \"nobre\"."}
{"id": "346504", "revid": "27155", "url": "https://gl.wikipedia.org/wiki?curid=346504", "title": "Alig\u00e1tor da China", "text": "O alig\u00e1tor da China (Alligator sinensis) \u00e9 un r\u00e9ptil crocodilio pertencente ao x\u00e9nero \"Alligator\" da familia Alligatoridae. \u00c9 a \u00fanica especie de aligat\u00f3ridos presente en Asia, sendo end\u00e9mica da China oriental.\nCaracter\u00edsticas.\nO seu aspecto \u00e9 moi semellante ao do seu conx\u00e9nere americano, o alig\u00e1tor do Mississippi (\"Alligator mississippiensis\"), por\u00e9n pos\u00fae alg\u00fans trazos distintivos.\nPor unha parte, \u00e9 notablemente m\u00e1is pequeno, rondando normalmente na idade adulta os 1,5 metros de longo e un peso de 36\u00a0kg. De feito, \u00e9 unha especie que crece moi lentamente, chegando aos 60\u00a0cm de longo s\u00f3 ao cabo de dous anos. Non obstante, hai rexistros dalg\u00fans machos excepcionalmente grandes, que chegaron a atinxir os 2,1m e os 45\u00a0kg. Por outra parte, a diferenza do \"Alligator mississippiensis\" est\u00e1 completamente acoirazado: ten escamas por todo o corpo, inclu\u00eddo o ventre, caracter\u00edstica que comparten poucos crocodilios.\nO alig\u00e1tor chin\u00e9s ten as mesmas proporci\u00f3ns ca o americano, a pesar das s\u00faas reducidas dimensi\u00f3ns. S\u00f3 se observa a diferenza de que as cr\u00edas acabadas de sa\u00edr do ovo pos\u00faen unha cabeza m\u00e1is desenvolvida, o que probabelmente lles permite alimentarse de insectos acu\u00e1ticos maiores ca aqueles que caza a proxenie do alig\u00e1tor americano.\nBiolox\u00eda e ecolox\u00eda.\nVive nuns poucos r\u00edos do leste da China e \u00e9 de car\u00e1cter moi t\u00edmido e d\u00f3cil, inclusive no caso dos exemplares salvaxes. Alim\u00e9ntase case exclusivamente de peixes e ras que captura baixo da auga, a\u00ednda que nas zonas habitadas pode matar gali\u00f1as e cans. Tam\u00e9n pode comer ratas, e con elas o veleno usado para combatelas. Isto fixo diminu\u00edr o seu n\u00famero en varias rexi\u00f3ns durante os \u00faltimos decenios. Non se rexistrou nunca un ataque contra humanos.\nDistribuci\u00f3n e h\u00e1bitat.\nVive nunha rexi\u00f3n subtropical, temperada. O seu h\u00e1bitat habitual son lugares de baixa elevaci\u00f3n e con zonas de auga doce coma pantanos, lagos, arroios e estanques. As zonas h\u00famidas son extremadamente importantes para o alig\u00e1tor da China dada a biodiversidade animal que hai nelas.\nConservaci\u00f3n.\nO alig\u00e1tor chin\u00e9s desapareceu de amplas zonas da s\u00faa antiga distribuci\u00f3n debido \u00e1 presi\u00f3n humana, que cultiva as ribeiras onde descansan e ani\u00f1an, e pesca en grandes cantidades os peixes que constit\u00faen a maior parte da s\u00faa dieta. Actualmente restan uns 300 exemplares en estado salvaxe e \u00e9 realmente dif\u00edcil localizar ni\u00f1adas nos r\u00edos chineses, polo que se considera que esta especie corre grave perigo de extinci\u00f3n. Con todo, en catividade reprod\u00facese de forma r\u00e1pida e abundante, polo que numerosos zool\u00f3xicos conf\u00edan en que os programas de cr\u00eda nesta modalidade poidan salvar a especie. Uns 10.000 exemplares est\u00e1n repartidos por distintos zoos do mundo."}
{"id": "346505", "revid": "1576", "url": "https://gl.wikipedia.org/wiki?curid=346505", "title": "Alligator mississippiensis", "text": ""}
{"id": "346507", "revid": "98629", "url": "https://gl.wikipedia.org/wiki?curid=346507", "title": "Picanzo pequeno", "text": "O picanzo pequeno (\"Lanius minor\") \u00e9 unha ave pertencente \u00e1 familia dos l\u00e1nidos.\nCaracter\u00edsticas.\nCunha lonxitude entre os 19 e 21\u00a0cm, at\u00f3pase entre o picanzo real setentrional e o picanzo vermello.Coma todos os l\u00e1nidos a cabeza \u00e9 grande e redondeada. Peteiro forte e groso. Os adultos presentan o bandullo rosado. As \u00e1s negras cunha mancha branca na parte central. A cola presenta o centro negro e os laterais brancos. Dorso e cabeza agrisados. Presenta unha li\u00f1a negra dende a fronte ata ben pasado o ollo. A gorxa e o queixo son brancos.\nDistribuci\u00f3n.\nCr\u00eda en Italia, os Balc\u00e1ns, Europa do leste, Anatolia, C\u00e1ucaso, sur de Rusia e ata Asia Central. Estas zonas son abandonadas durante a migraci\u00f3n, que leva a especie a refuxiarse no sur de \u00c1frica.\nEn Espa\u00f1a consid\u00e9rase o vertebrado m\u00e1is ameazado, con d\u00faas parellas nidificantes en 2015, nas provincias de Huesca e Lleida. Nese mesmo ano a Generalitat de Catalu\u00f1a co apoio das asociaci\u00f3ns ecoloxistas Trenca e WWF Espa\u00f1a chegaron a un acordo para a protecci\u00f3n destas parellas, a conservaci\u00f3n das zonas de cr\u00eda e o inicio dun programa de cr\u00eda en catividade (con polos liberados anualmente en Lleida), e as\u00ed en 2017 a especie recuperouse ata totalizar en Catalu\u00f1a 19 individuos con seis parellas nidificantes, liber\u00e1ndose 83 polos . En Galicia s\u00f3 se atopa como visitante ocasional ."}
{"id": "346508", "revid": "26995", "url": "https://gl.wikipedia.org/wiki?curid=346508", "title": "Lanius minor", "text": ""}
{"id": "346509", "revid": "17467", "url": "https://gl.wikipedia.org/wiki?curid=346509", "title": "Mancom\u00fan", "text": ""}
{"id": "346511", "revid": "23204", "url": "https://gl.wikipedia.org/wiki?curid=346511", "title": "Federaci\u00f3n de Libreiros de Galicia", "text": ""}
{"id": "346512", "revid": "1131", "url": "https://gl.wikipedia.org/wiki?curid=346512", "title": "Federaci\u00f3n de Librar\u00edas de Galicia", "text": "A Federaci\u00f3n de Librar\u00edas de Galicia constitu\u00eduse o 29 de outubro de 1977 como unha asociaci\u00f3n integrada polos libreiros con establecemento aberto en Galicia.\nDescrici\u00f3n.\nO obxectivo da asociaci\u00f3n \u00e9 promover e defender os intereses colectivos do sector libreiro. A Federaci\u00f3n organiza e colabora na organizaci\u00f3n de actividades culturais, recreativas ou sociais, como os extinto Premios Irmandade do Libro. Ademais, participa activamente en datas especiais para o fomento da lectura: o D\u00eda das Letras Galegas, o D\u00eda do Libro, e D\u00eda Internacional do Libro Infantil e Xuvenil.\nTen a s\u00faa sede na R\u00faa da Rep\u00fablica do Salvador, en Santiago de Compostela.\nA composici\u00f3n da xunta directiva, dende xullo de 2012, \u00e9 a seguinte:"}
{"id": "346513", "revid": "23204", "url": "https://gl.wikipedia.org/wiki?curid=346513", "title": "Federaci\u00f3n de Libreiros de Galiza", "text": ""}
{"id": "346514", "revid": "23204", "url": "https://gl.wikipedia.org/wiki?curid=346514", "title": "Federaci\u00f3n de Librar\u00edas de Galiza", "text": ""}
{"id": "346515", "revid": "89787", "url": "https://gl.wikipedia.org/wiki?curid=346515", "title": "Alfonso Pedraza", "text": "Alfonso Pedraza Sag, nado en San Sebasti\u00e1n de los Ballesteros (Provincia de C\u00f3rdoba) o 9 de abril de 1996, \u00e9 un futbolista profesional espa\u00f1ol formado na canteira do Villarreal CF, que actualmente xoga cedido como extremo no Deportivo Alav\u00e9s. \u00c9 internacional coas categor\u00edas inferiores da .\nTraxectoria.\nNado en San Sebasti\u00e1n de los Ballesteros (C\u00f3rdoba, Andaluc\u00eda), Pedraza uniuse \u00e1 canteira do Villarreal Club de F\u00fatbol no ano 2011 \u00e1 idade de 15 anos. Anteriormente, era membro das categor\u00edas inferiores do S\u00e9neca CF. Tras catro anos de formaci\u00f3n, en xaneiro de 2015 \u00e9 ascendido ao Villarreal C da Terceira Divisi\u00f3n. Con todo, rapidamente debuta co Villarreal B da Segunda Divisi\u00f3n B. Ser\u00eda o 11 de xaneiro desde mesmo ano, sa\u00edndo na segunda parte dun encontro antre o CF Reus Deportiu que acabar\u00eda con empate 2\u22122. O seu primeiro gol co filial chega o 1 de marzo, anotando o \u00fanico tanto do partido na vitoria do seu conxunto ante o CD Atl\u00e9tico Baleares. Tras facerse cun posto fixo no equipo, o 5 de abril Marcelino Garc\u00eda Toral chamao para o primeiro equipo. Pedraza debuta ent\u00f3n na Primeira Divisi\u00f3n en substituci\u00f3n de Jonathan dos Santos no minuto 72 no empate do seu equipo ante o Valencia CF.\nNa seguinte temporada, a 2015-16, Pedraza \u00e9 un dos xogadores fundamentais que conseguiron levar ao Villarreal B a xogar a promoci\u00f3n de ascenso a La Liga 2. Co primeiro equipo xoga dous partidos, ambos sa\u00edndo como titular. O primeiro deles foi o 4 de outubro de 2015 ante o Levante UD no Ciutat de Val\u00e8ncia, con derrota para o seu equipo por 1\u22120, mentres que o segundo foi o 17 de abril de 2016, de novo con derrota (2\u22121), ante o Rayo Vallecano no Campo de F\u00fatbol de Vallecas. O 28 de xullo de 2016 anunciouse a s\u00faa cesi\u00f3n para a temporada 2016\u221217 ao Club Deportivo Lugo de La Liga 2."}
{"id": "346516", "revid": "5132", "url": "https://gl.wikipedia.org/wiki?curid=346516", "title": "Alfonso Pedraza Sag", "text": ""}
{"id": "346518", "revid": "5863", "url": "https://gl.wikipedia.org/wiki?curid=346518", "title": "L'Armentera", "text": "L'Armentera \u00e9 un concello da provincia de Xirona, en Catalu\u00f1a, que forma parte da comarca do Alt Empord\u00e0. Limita ao norte e leste con Sant Pere Pescador, ao sur con Viladamat e ao oeste con Torroella de Fluvi\u00e0.\nTi\u00f1a en 2015 unha poboaci\u00f3n de 907 habitantes."}
{"id": "346520", "revid": "98629", "url": "https://gl.wikipedia.org/wiki?curid=346520", "title": "Club Colombia", "text": "Club Colombia \u00e9 unha marca de cervexa fabricada pola empresa colombiana Cervecer\u00eda Bavaria S.A. Naceu en 1949 co nome de Club Sesenta, co gallo dos sesenta anos da fundaci\u00f3n Bavaria S.A. e prop\u00faxose como a primeira cervexa Premium da compa\u00f1\u00eda, que recibiu en 2008 o premio Gran Medalla de Ouro con follas de Palma do Instituto Monde Selection, por obter unha cualificaci\u00f3n superior nas diferentes probas sensoriais e organol\u00e9pticas. Once anos despois, \u00f3 comezo da d\u00e9cada dos anos sesenta, esta marca cambiou de nome polo de Club Colombia, e coa s\u00faa presentaci\u00f3n comercial en Colombia comezaron as exportaci\u00f3ns \u00f3s Estados Unidos. Os seus elementos simb\u00f3licos predominantes foron as r\u00e9plicas do tunjo precolombiano. Club Colombia foi reco\u00f1ecida como a cervexa de m\u00e1is alta categor\u00eda das marcas de Bavaria S.A., con m\u00e1is de medio s\u00e9culo de tradici\u00f3n.\nA marca foi renovada en 2006, cun redese\u00f1o de etiquetas e da botella. Por\u00e9n, conserva como escudo o tunjo precolombiano que aparece dende a orixe da marca."}
{"id": "346521", "revid": "5863", "url": "https://gl.wikipedia.org/wiki?curid=346521", "title": "Mont-ras", "text": "Mont-ras \u00e9 un concello da provincia de Xirona, en Catalu\u00f1a, que forma parte da comarca do Baix Empord\u00e0. At\u00f3pase no norte da Costa Brava.\nTi\u00f1a en 2015 unha poboaci\u00f3n de 1.710 habitantes.\nAs illas Formigues, ata 2007 de uso compartido con Palam\u00f3s, pertencen exclusivamente ao concello de Mont-ras."}
{"id": "346522", "revid": "23204", "url": "https://gl.wikipedia.org/wiki?curid=346522", "title": "Cervexa Club Colombia", "text": ""}
{"id": "346526", "revid": "89787", "url": "https://gl.wikipedia.org/wiki?curid=346526", "title": "Patac\u00f3n (gastronom\u00eda)", "text": "O patac\u00f3n, tost\u00f3n, frito ou tajada \u00e9 unha comida a base de anacos esmagados fritos de pl\u00e1tano verde. \u00c9 un prato popular en varios pa\u00edses latinoamericanos e caribe\u00f1os como Colombia, Cuba, Ecuador, Rep\u00fablica Dominicana, Venezuela, Nicaragua, Costa Rica, Panam\u00e1, Guatemala, Porto Rico e Honduras.\nNas Antillas espa\u00f1olas, en Centroam\u00e9rica (ag\u00e1s Panam\u00e1, Costa Rica e Honduras) e en partes de Venezuela co\u00f1\u00e9cese como tost\u00f3n. Nos restaurantes da rexi\u00f3n amaz\u00f3nica e do norte do Per\u00fa e tam\u00e9n en Bolivia popularizouse mais non constit\u00fae un prato tradicional. En Honduras, os patacones ou tostones son co\u00f1ecidos como tajadas.\nO nome prov\u00e9n da moeda colonial do mesmo nome."}
{"id": "346527", "revid": "23204", "url": "https://gl.wikipedia.org/wiki?curid=346527", "title": "Tost\u00f3n", "text": ""}
{"id": "346528", "revid": "23204", "url": "https://gl.wikipedia.org/wiki?curid=346528", "title": "Tajada", "text": ""}
{"id": "346534", "revid": "17467", "url": "https://gl.wikipedia.org/wiki?curid=346534", "title": "Monte comunal", "text": ""}
{"id": "346535", "revid": "17467", "url": "https://gl.wikipedia.org/wiki?curid=346535", "title": "Monte veci\u00f1al", "text": ""}
{"id": "346538", "revid": "17467", "url": "https://gl.wikipedia.org/wiki?curid=346538", "title": "William de Cambridge", "text": ""}
{"id": "346540", "revid": "10599", "url": "https://gl.wikipedia.org/wiki?curid=346540", "title": "La Verneda", "text": ""}
{"id": "346541", "revid": "23204", "url": "https://gl.wikipedia.org/wiki?curid=346541", "title": "Icel de Mercia", "text": "Icel (ou Icil) foi un dos primeiros reis de Mercia, unha do seis rexi\u00f3ns ou reinos da heptarqu\u00eda anglosaxoa, no que agora \u00e9 Inglaterra, na rexi\u00f3n Central.\nTraxectoria.\nDe acordo cunha xenealox\u00eda foi bisav\u00f3 de Creoda de Mercia e fillo de Eomer, \u00faltimo rei dos anglos en Angeln. Icel conduciu o seu pobo a trav\u00e9s do Mar do Norte a Britannia e deu o seu nome aos \"Iclings\" (ou \"Icelingas\"), a dinast\u00eda gobernante de Mercia.\nProbabelmente estivo activo no per\u00edodo 510-535, per\u00edodo descrito nas \"Flores Historiarum\" de Roger de Wendover e Mateu de Par\u00eds. Al\u00ed inf\u00f3rmase que \nO seu fillo foi Cnebba."}
{"id": "346543", "revid": "89787", "url": "https://gl.wikipedia.org/wiki?curid=346543", "title": "Cnebba de Mercia", "text": "Cnebba foi rei de Mercia durante unha parte do s\u00e9culo VI despois de Icel, o seu pai, segundo se rexistra en xenealox\u00edas reais preservadas na \"Cr\u00f3nica anglosaxoa\" e na \"Genealogiae regum Anglorum\".\nTraxectoria.\nNon existen datos acerca da s\u00faa vida e describiuse a un Cnebba que morreu nunha batalla cos sax\u00f3ns occidentais, pero non se sabe con certeza se se trata do mesmo. A Cnebba sucedeuno o seu fillo Cynewald."}
{"id": "346544", "revid": "624", "url": "https://gl.wikipedia.org/wiki?curid=346544", "title": "Cynewald de Mercia", "text": "Cynewald, nado en 512 e finado en 566, foi rei de Mercia durante unha parte do s\u00e9culo VI despois de Cnebba, o seu pai, segundo se rexistra en xenealox\u00edas reais preservadas na \"Cr\u00f3nica anglosaxoa\" e na \"Genealogiae regum Anglorum\".\nTraxectoria.\nCon todo, nada se sabe del m\u00e1is al\u00f3 do seu nome nas xenealox\u00edas. Foi pai de Creoda, que o sucedeu no trono. "}
{"id": "346557", "revid": "56817", "url": "https://gl.wikipedia.org/wiki?curid=346557", "title": "Masacre de Nanjing", "text": "O Masacre de Nanjing, tam\u00e9n co\u00f1ecida como Violaci\u00f3n de Nanjing, foi un episodio durante a Segunda guerra sino-xaponesa de asasinatos en masa e violaci\u00f3ns levado a cabo polas tropas xaponesas contra a poboaci\u00f3n de Nanjing, daquela capital da Rep\u00fablica da China. O masacre ocorreu durante seis semanas que comezaron o 13 de decembro de 1937, o d\u00eda no que os xaponeses capturaron Nanjing. Durante este per\u00edodo, os soldados do Ex\u00e9rcito Imperial Xapon\u00e9s asasinaron civ\u00eds chineses desarmados, en cantidades que roldan dende as 40\u00a0000 at\u00e9 as 300\u00a0000 persoas, e levaron a cabo violaci\u00f3ns e saqueos masivos."}
{"id": "346558", "revid": "23204", "url": "https://gl.wikipedia.org/wiki?curid=346558", "title": "Violaci\u00f3n de Nanjing", "text": ""}
{"id": "346559", "revid": "89787", "url": "https://gl.wikipedia.org/wiki?curid=346559", "title": "Lucifer (serie de televisi\u00f3n)", "text": "Lucifer, \u00e9 unha serie de televisi\u00f3n que se emitiu entre o 25 de xaneiro do 2016, a estrea foi en Fox, e o 10 de setembro de 2020, xa en Netflix.\nA serie \u00e9 unha adaptaci\u00f3n libre do c\u00f3mic \"Lucifer\" que \u00e9 \u00e1 s\u00faa vez un spin-off do c\u00f3mic \"The Sandman\" creado por Neil Gaiman e escrito por Mike Carey, ambos publicados por DC C\u00f3mics' Vertigo. A serie tivo seis tempadas e contou con 93 episodios.\nSinopse.\nAburrido da s\u00faa vida como \"Se\u00f1or do Inferno\", abandona o seu trono e o seu reino para irse aos \u00c1nxeles, onde co\u00f1ece \u00e1 detective de homicidios Chloe Decker, con quen comeza a colaborar para atrapar e castigar aos criminais.\nProduci\u00f3n.\nA serie foi desenvolvida por Tom Kapinos, escollida o 9 de maio do 2015 para as series do trinque do 2015\u20132016, a serie puxo ao aire o seu primeiro cap\u00edtulo o 25 de xaneiro do 2016.\nA serie conta co director Len Wiseman, o produtor Nathan Hope e os produtores executivos Joe Henderson, Tom Kapinos, Len Wiseman, Jerry Bruckheimer, Jonathan Littman e Ildy Modrovich.\nO elenco tivo varios cambios, orixinalmente o actor Nicholas Gonzalez interpretou a Dan no episodio piloto, con todo este foi cambiado polo actor Kevin Alejandro. Mentres que a actriz Lina Esco interpretar\u00eda a Maze, con todo o papel finalmente foille dado \u00e1 actriz Lesley-Ann Brandt."}
{"id": "346562", "revid": "5863", "url": "https://gl.wikipedia.org/wiki?curid=346562", "title": "Jos\u00e9 Chim\u00e9", "text": ""}
{"id": "346563", "revid": "5863", "url": "https://gl.wikipedia.org/wiki?curid=346563", "title": "Pepe Chim\u00e9", "text": ""}
{"id": "346565", "revid": "89787", "url": "https://gl.wikipedia.org/wiki?curid=346565", "title": "Mar\u00eda Gloria Elizo", "text": "Mar\u00eda Gloria Elizo Serrano, nada en Madrid o 11 de decembro de 1966 \u00e9 unha letrada espa\u00f1ola, pol\u00edtica de Podemos e actual vicepresidenta cuarta do Congreso dos Deputados.\nTraxectoria.\nLicenciada en Dereito pola Universidade Complutense de Madrid, empezou a traballar como letrada especializada en dereito Penal e Civil. Socia durante doce anos dun despacho de avogados, no ano 2002 foi nomeada xu\u00edza substituta no xulgado de \u00dabeda (Xa\u00e9n), establec\u00e9ndose pola s\u00faa conta acabado este per\u00edodo.\nCoa aparici\u00f3n de Podemos f\u00edxose cargo da s\u00faa representaci\u00f3n legal. Como tal, encargouse das querelas contra Esperanza Aguirre e Eduardo Inda por acusar a Pablo Iglesias de colaborar con ETA e a Podemos de recibir financiamento de Venezuela. Tam\u00e9n impulsou, xunto co avogado Jaume Asens e o exfiscal Carlos Jim\u00e9nez Villarejo, as querelas contra Jordi Pujol e Marta Ferrusola e colaborou no contacto que o partido mantivo con distintos colectivos profesionais.\nEn novembro de 2014, presentou xunto a Jim\u00e9nez Villarejo o documento anticorrupci\u00f3n que foi aprobado na asemblea constitu\u00ednte \u00abSi Se Puede\u00bb de Podemos. Ao termo da mesma foi elixida presidenta da Comisi\u00f3n de Garant\u00edas Democr\u00e1ticas de Podemos co 86,12% dos votos.\nParticipou de forma activa nas elecci\u00f3ns xerais de 2015, coordinando o programa de anticorrupci\u00f3n e poder xudicial, sobre cuxa reforma publicou varios documentos. Tras as primarias, presentouse como cabeza de lista da candidatura de Podemos ao Congreso dos Deputados pola circunscrici\u00f3n de Toledo. Foi a \u00fanica candidata de Podemos que conseguiu un escano en Castela-A Mancha.\nO 13 de xaneiro de 2015, data na que se constitu\u00edu a c\u00e1mara baixa, foi elixida vicepresidenta terceira do Congreso co apoio de 71 deputados.\nNas elecci\u00f3ns xerais do 26 de xu\u00f1o revalidou o escano por Toledo, obtendo con Teresa Ar\u00e9valo por Albacete un segundo escano para a Coalici\u00f3n Unidos Podemos en Castela-A Mancha.\nO 19 de xullo de 2016 foi elixida vicepresidenta cuarta do Congreso dos Deputados."}
{"id": "346568", "revid": "89787", "url": "https://gl.wikipedia.org/wiki?curid=346568", "title": "Patricia Reyes Rivera", "text": "Patricia Isaura Reyes Rivera, nada o 22 de decembro de 1973, \u00e9 unha avogada e pol\u00edtica espa\u00f1ola de Cidad\u00e1ns. Foi elixida deputada por Madrid nas lexislaturas XI e XII. Ocupou diversos cargos de responsabilidade pol\u00edtica, entre os que destacan os de concelleira no concello de Boadilla del Monte. Foi secretaria cuarta da Mesa do Congreso dos Deputados.\nCarreira pol\u00edtica.\nAfiliouse a Cidad\u00e1ns en 2014. \u00c9 concelleira do partido en Boadilla del Monte (Madrid). Logrou o quinto posto nas primarias ao Congreso por Madrid. \u00c9 especialista en loita contra a violencia de x\u00e9nero, forma parte dos grupos de traballo de Cidad\u00e1ns nesta materia. Defende a necesidade de dotar de m\u00e1is medios aos Concellos para que loiten contra este problema e contar con profesionais da xustiza para reformar as leis.\nVida persoal.\nTen unha filla. Reside en Boadilla del Monte desde 2005. Licenciada en Dereito e m\u00e1ster en urbanismo. Asesorou a empresas e preiteou fronte a empresas mercant\u00eds."}
{"id": "346570", "revid": "85894", "url": "https://gl.wikipedia.org/wiki?curid=346570", "title": "Juan Luis Gordo P\u00e9rez", "text": "Juan Luis Gordo P\u00e9rez, nado en Sangarc\u00eda (provincia de Segovia) o 22 de marzo de 1959, \u00e9 un pol\u00edtico espa\u00f1ol do PSOE, deputado por Segovia e secretario Xeral do PSOE en Segovia.\nTraxectoria.\nFoi Deputado por Segovia polo PSOE na X Lexislatura. No Grupo parlamentario desempe\u00f1a a portavoc\u00eda de Fomento. Con anterioridade exerceu a portavoc\u00eda da Comisi\u00f3n Mixta de RTVE. Na IX lexislatura foi senador por Segovia, desempe\u00f1ando a portavoc\u00eda de Fomento no Grupo. Entre 2004 e 2008 foi subdelegado do Goberno en Segovia. Entre 1997 e 2001 foi concelleiro socialista no concello de Sangarc\u00eda, o seu concello."}
{"id": "346572", "revid": "51526", "url": "https://gl.wikipedia.org/wiki?curid=346572", "title": "Marcelo Exp\u00f3sito", "text": "Marcelo Exp\u00f3sito Prieto, nado en Puertollano (Provincia de Cidade Real) o 29 de maio de 1966, \u00e9 un artista e activista pol\u00edtico espa\u00f1ol, deputado ao Congreso dos Deputados por En Com\u00fa Podem na XI e a XII lexislatura. Foi secretario terceiro da mesa do Congreso dos Deputados\nTraxectoria.\nCursou estudos de Ciencias da Informaci\u00f3n, os cales abandonou para dedicarse \u00e1 m\u00fasica experimental e a imaxe. En 1990, desenvolveu residencias de estudo en Maastricht e logo en \u00c1msterdam, en 1993, para logo si desenvolverse como artista internacional. Conta no seu haber con varias mostras individuais, as\u00ed como cunha extensa videograf\u00eda.\nTraballa como te\u00f3rico cr\u00edtico, editor, curador, tradutor e docente, mov\u00e9ndose entre Barcelona e Buenos Aires. \u00c9 co-director acad\u00e9mico do Programa de Estudos Independentes (PEI) do Museo d'Art Contemporani de Barcelona e profesor asociado na Facultade de Belas artes da Universidade de Castela-A Mancha, Conca. Forma parte da Universidade N\u00f3made e da Rede de Conceptualismos do Sur, as\u00ed como co-fundador e co-editor da revista Brumaria (2002-2006). A s\u00faa relaci\u00f3n con Catalu\u00f1a comeza nos anos oitenta e, desde hai 15 anos vive en Barcelona.\nEn 2005 coordinou unha extensa investigaci\u00f3n sobre arte e pol\u00edtica en Espa\u00f1a desde finais da d\u00e9cada de 1960.\nDesde 2006 \u00e9 profesor no Programa de Estudos Independentes (PEI) do Museu d'Art Contemporani de Barcelona e na Facultade de Belas Artes da Universidade de Castela A Mancha (UCLM) en Cuenca. \u00c9 doctorando na Facultade de Ciencias Sociais da Universidade de Buenos Aires.\nEntre 2008 e 2010 impartiu tam\u00e9n docencia, entre outros lugares, na Facultade de Humanidades da Universidade Pompeu Fabra (UPF), Barcelona; Campus Expandido, Museo Universitario de Arte Contempor\u00e1nea (MUAC), M\u00e9xico D.F.; M\u00e0ster Pensar l'Art Avui, Departamento de Filosof\u00eda Facultade de Filosof\u00eda e Letras da Universidade Aut\u00f3noma de Barcelona (UAB); mestrado en Comunicaci\u00f3n e Cr\u00edtica de Arte na Facultade de Letras da Universidade de Xirona (UdG); Escola Elisava, Barcelona; Nuova Accademia dei Belle Arti (NABA), Mil\u00e1n e Centro de Investigaci\u00f3ns Art\u00edsticas (CIA), Buenos Aires.\nTraxectoria art\u00edstica.\n\u00c9 un dos integrantes do colectivo art\u00edstico \"Banda \u00c1 parte.\" Realizou obras sobre diversos soportes como a fotograf\u00eda, v\u00eddeo e textos interconectando proxectos interdisciplinarios que reformulan as tradici\u00f3ns est\u00e9ticas. Desde 1989 os seus traballos pretenden contrarrestar os discursos hist\u00f3ricos institucionais mediante contranarrativas que reorganizan os referentes hist\u00f3ricos. Publicou libros sobre produci\u00f3n cultural, activismo, historia da arte e cine, por exemplo sobre Chris Marker ou Pere Portabella.\nTraxectoria pol\u00edtica.\nIniciou a s\u00faa militancia activista nos movementos sociais na d\u00e9cada de 1990 e formou parte do movemento de insubmisi\u00f3n antimilitarista, da organizaci\u00f3n de protestas antiglobalizaci\u00f3n e das redes europeas contra a precarizaci\u00f3n.\nParticipou en varias plataformas activistas cidad\u00e1s como Movemento 15-M, Democracia Real Xa e a Plataforma de Afectados pola Hipoteca.\nNas elecci\u00f3ns europeas de 2014 ocupou o posto n\u00famero sete da lista do Partido X que encabezou Herv\u00e9 Falciani.\nNas elecci\u00f3ns municipais de 2015 formou parte da direcci\u00f3n executiva de Barcelona en Com\u00fa e foi elixido deputado por En Com\u00fa Podem nas elecci\u00f3ns xerais espa\u00f1olas de 2015. Actualmente \u00e9 membro da direcci\u00f3n de En Com\u00fa Podem.\nFoi nomeado secretario cuarto da mesa do Congreso dos Deputados.\nObras.\nAlg\u00fans dos seus proxectos m\u00e1is destacados son:\nPremios e reco\u00f1ecementos.\nGa\u00f1ou numerosas bolsas, premios e distinci\u00f3ns, entre eles Cinema Jove (1991), Nouvelles Images d`Eurocr\u00e9ation (Par\u00eds 1991) e o premio Espais \u00e1 Cr\u00edtica de Arte (Xirona, 1997). En 2001 ga\u00f1ou o \"Premio Espais ao cr\u00edtica d\u2019art\", polos seus traballos historiogr\u00e1ficos."}
{"id": "346573", "revid": "88215", "url": "https://gl.wikipedia.org/wiki?curid=346573", "title": "La Nueva Espa\u00f1a", "text": "La Nueva Espa\u00f1a \u00e9 o xornal m\u00e1is difundido no Principado de Asturias, de tendencia liberal conservadora, e un dos dez peri\u00f3dicos con m\u00e1is tirada de Espa\u00f1a. Publ\u00edcase en Oviedo desde 1936 e \u00e9 editado pola empresa Editorial Prensa Ib\u00e9rica.\nA redacci\u00f3n at\u00f3pase en Oviedo e publica a diario seis edici\u00f3ns locais que cobren o Principado de Asturias: a xeral de Oviedo e as espec\u00edficas para Xix\u00f3n, Avil\u00e9s, as Concas, o Occidente e o Oriente de Asturias.\n\u00c9 o m\u00e1is importante en canto a tirada segundo a OXD de todos os xornais asturianos: tivo unha difusi\u00f3n media de 57\u00a0396 exemplares xullo 2009/xu\u00f1o 2010 e de 91\u00a0626 durante os domingos do per\u00edodo xullo 2006/xu\u00f1o 2007. A s\u00faa directora \u00e9 Anxos Rivero.\nHistoria.\nComezou a publicarse en Oviedo o 19 de decembro de 1936 como \"Diario da Falanxe Espa\u00f1ola das J.Ou.N.S.\" Est\u00e1base en plena guerra civil e durante o asedio de Oviedo polas tropas leais ao goberno da Rep\u00fablica Espa\u00f1ola.\nO novo diario falanxista incautouse das instalaci\u00f3ns e maquinaria que na r\u00faa Asturias de Oviedo ti\u00f1a o diario socialista \"Avance\", que fora dirixido polo xornalista Javier Bueno. Tras o decreto de unificaci\u00f3n polo que se fusionaban Falanxe e os requet\u00e9s, o xornal pasou a depender da nova formaci\u00f3n pol\u00edtica que se constitu\u00eda en partido \u00fanico do r\u00e9xime de Francisco Franco: Falanxe Espa\u00f1ola Tradicionalista e das J.O.N.S. Un dos seus fundadores, Francisco Arias de Velasco Sarandeses, dirixiuno at\u00e9 o ano 1964.\nDurante aqueles anos do franquismo pertenceu ao organismo estatal Prensa do Movemento, cumprindo o diario as funci\u00f3ns de portavoz do partido \u00fanico: \u00d3rgano provincial da Falanxe Espa\u00f1ola Tradicionalista e das J.O.N.S.\nTras a restauraci\u00f3n da democracia, o Estado desprendeuse dos seus medios de comunicaci\u00f3n impresos, co que, como a maior\u00eda da \"Prensa do Movemento\", foi privatizado e adquirido en 1984 mediante poxa p\u00fablica polo grupo Editorial Prensa Ib\u00e9rica S.A. (presidido por Francisco Javier Moll de Miguel).\nNos \u00faltimos anos incorporou a impresi\u00f3n de numerosas p\u00e1xinas diarias a cores, e tivo un gran crecemento na s\u00faa \u00e1rea de difusi\u00f3n, Asturias. As\u00ed pasou de vender uns 29\u00a0000 exemplares diarios de media en 1984 a m\u00e1is de 60\u00a0000 no ano 2012. \u00c9 o \u00fanico xornal dunha Comunidade Aut\u00f3noma uniprovincial espa\u00f1ola que se atopa entre o dez m\u00e1is lidos de Espa\u00f1a, e segundo o Estudo Xeral de Medios ocupa o noveno posto entre os diarios espa\u00f1ois cunha media de m\u00e1is de 360\u00a0000 lectores diarios, mentres que a s\u00faa p\u00e1xina web ten m\u00e1is de 2\u00a0200\u00a0000 usuarios \u00fanicos mensuais (maio 2012)."}
{"id": "346577", "revid": "27155", "url": "https://gl.wikipedia.org/wiki?curid=346577", "title": "Fragmento cristalizable", "text": "O fragmento cristalizable, rexi\u00f3n do fragmento cristalizable ou rexi\u00f3n Fc \u00e9 a rexi\u00f3n dun anticorpo que forma a s\u00faa cola (ou base do Y, dado que os anticorpos te\u00f1en forma de Y), que interacciona con receptores da superficie das c\u00e9lulas chamados receptores Fc e con algunhas prote\u00ednas do sistema do complemento. Esta propiedade permite aos anticorpos activar o sistema inmunitario. Nos isotipos de anticorpos IgG, IgA e IgD, a rexi\u00f3n Fc est\u00e1 composta de dous fragmentos prote\u00edcos id\u00e9nticos, derivados dos segundo e terceiro dominios das d\u00faas cadeas pesadas do anticorpo. As rexi\u00f3n Fc das IgM e IgE son m\u00e1is longos, xa que conte\u00f1en tres dominios constantes das cadeas pesadas (dominios CH 2, 3 e 4) en cada cadea polipept\u00eddica. As rexi\u00f3ns Fc das IgGs levan un sitio de N-glicosilaci\u00f3n altamente conservado. A glicosilaci\u00f3n do fragmento Fc \u00e9 esencial para a actividade mediada polo receptor Fc. Os N-glicanos unidos a este sitio son predominantemente estruturas diantenarias fucosiladas de tipo complexo. Ademais, pequenas cantidades destes N-glicanos tam\u00e9n portan residuos de GlcNAc e \u00e1cido si\u00e1lico unidos por enlace \u03b1-2,6.\nA outra parte, que xunto coa rexi\u00f3n Fc completa o anticorpo, denom\u00ednase rexi\u00f3n Fab, a cal cont\u00e9n secci\u00f3ns variables, serve para unirse ao ant\u00edxeno e forma os \"brazos\" do Y. A diferenza da rexi\u00f3n Fab, a rexi\u00f3n Fc de todos os anticorpos da mesma clase \u00e9 sempre igual, \u00e9 dicir, \u00e9 constante, polo que \u00e1s veces \u00e1 rexi\u00f3n Fc tam\u00e9n se lle chama un tanto incorrectamente \"fragmento da rexi\u00f3n constante\".\nO fragmento Fc \u00fanese a varios receptores celulares e prote\u00ednas do sistema do complemento sangu\u00edneo. Deste modo funciona como mediador de diferentes efectos fisiol\u00f3xicos dos anticorpos (detecci\u00f3n de part\u00edculas opsonizadas; lise celular; desgranulaci\u00f3n dos mastocitos, bas\u00f3filos, e eosin\u00f3filos; e outros procesos).\nFragmentos Fc transformados por enxe\u00f1ar\u00eda.\nNun novo desenvolvemento terap\u00e9utico baseado en anticorpos, a rexi\u00f3n Fc das inmunoglobulinas foi transformada por enxe\u00f1er\u00eda para conter un sitio de uni\u00f3n ao ant\u00edxeno. Este tipo de fragmento de uni\u00f3n ao ant\u00edxeno ddenom\u00ednase Fcab. Os fragmentos Fcab poden ser inseridos nunha inmunoglobulina completa intercambiando a rexi\u00f3n Fc, para as\u00ed obter un anticorpo biespec\u00edfico (no que tanto as rexi\u00f3ns Fab coma as Fcab conte\u00f1en sitios de uni\u00f3n ao ant\u00edxeno, que son distintos). Estes anticorpos monoclonais espec\u00edficos denom\u00ednanse \u00e1s veces mAb2."}
{"id": "346578", "revid": "27155", "url": "https://gl.wikipedia.org/wiki?curid=346578", "title": "Rexi\u00f3n do fragmento cristalizable", "text": ""}
{"id": "346581", "revid": "27155", "url": "https://gl.wikipedia.org/wiki?curid=346581", "title": "Rexi\u00f3n Fc", "text": ""}
{"id": "346582", "revid": "27155", "url": "https://gl.wikipedia.org/wiki?curid=346582", "title": "Fragmento Fc", "text": ""}
{"id": "346585", "revid": "15490", "url": "https://gl.wikipedia.org/wiki?curid=346585", "title": "\u00c9quites", "text": "Os \u00e9quites (en lat\u00edn \"equ\u012dtes\" 'cabaleiros') formaban unha clase social da antiga Roma, co\u00f1ecidos como \"Ordo equester\" ('clase ecuestre'). A trav\u00e9s da historia este status social foi cambiando en dignidade e costumes. Na \u00e9poca imperial, os \u00e9quites ti\u00f1an dereito a levar o \"angustus clavus\": as d\u00faas franxas de p\u00farpura de dous dedos de ancho na t\u00fanica como s\u00edmbolo da s\u00faa posici\u00f3n.\nDurante a monarqu\u00eda e a rep\u00fablica.\nO primitivo \"ordo equester\".\nEn tempos da monarqu\u00eda co rei Servio Tulio, os cidad\u00e1ns moi ricos pod\u00edan equiparse con dous cabalos, animal moi estimado na \u00e9poca e que resultaba moi caro de manter. Segundo o ordenado por Servio Tulio, s\u00f3 pod\u00edan chegar a ser cabaleiros os que alcanzaban boa posici\u00f3n econ\u00f3mica, cunha determinada cantidade de bens. As centurias dos cabaleiros form\u00e1ronse efectivamente coas fortunas m\u00e1is importantes. \u00c9 o que se chamaba censo m\u00e1ximo. Ademais esix\u00edaselles ser fillos de pais libres. A elecci\u00f3n adoit\u00e1base facer tendo en conta todos estes requisitos e entre as familias m\u00e1is antigas.\nOs \u00e9quites formaban \"turmas\" de 30 homes. Cada turma estaba composta por 3 \"decurias\" de 10 homes cada unha. Sobre a decuria mandaba un \"decuri\u00f3n.\"\nOs historiadores contan que nos primeiros tempos os \u00e9quites combat\u00edan tam\u00e9n nunhas loitas precedidas de desaf\u00edos, ao estilo dos torneos e as xustas da Idade Media. Cando se trataba dun combate, fac\u00edano formando unha masa. Inici\u00e1bano cargando sobre o inimigo, a quen hostigaban polos flancos, dando lugar as\u00ed a que a infantar\u00eda puidese avanzar e atacar polo centro.\nEn tempos de paz eran os encargados de manter en bo estado os poucos cabalos (mil oitocentos aproximadamente) que posu\u00eda o pobo romano en car\u00e1cter de propiedade do Senado e o pobo.\nA mediados do mes quinto, os censores constitu\u00edanse na parte m\u00e1is alta da escalinata do templo de C\u00e1stor e P\u00f3lux co obxecto de presenciar o desfile de cabalos e deste xeito pasarlles revista. Se notaban que alg\u00fan animal era mal coidado polo seu dono, quit\u00e1bano da s\u00faa propiedade e asign\u00e1bano \u00e1 responsabilidade doutro cidad\u00e1n.\nA partir das guerras p\u00fanicas.\nNa \u00e9poca da Rep\u00fablica Romana, despois da Segunda guerra p\u00fanica, o grupo dos \u00e9quites, chamado \"Ordo Equester\", foi configur\u00e1ndose como o dun conxunto de persoas emprendedoras, dedicadas aos negocios e que, a trav\u00e9s das \"societates publicanorum\", \u00edan controlando os contratos estatais de abastecemento e obras p\u00fablicas e a recadaci\u00f3n de impostos nas provincias, tarefas que estaban vetadas aos senadores.\nNo \u00faltimo terzo do s\u00e9culo II\u00a0a.\u00a0C., os \u00e9quites e os senadores manti\u00f1an serias diferenzas, derivadas da ambici\u00f3n dos gobernadores provinciais senatoriales, que dificultaban os intereses das \"societates publicanorum\", polo que tanto Tiberio Sempronio Graco como o seu irm\u00e1n Caio Sempronio Graco utilizaron estas diferenzas para debilitar os seus rivais senatoriales. Para iso asignaron aos \u00e9quites dous dereitos concretos, un honor\u00edfico: sentar nos espect\u00e1culos p\u00fablicos en primeira fila xunto aos senadores, e outro, moito m\u00e1is importante: ser convertidos nos xu\u00edces que constitu\u00edan os tribunais de concusi\u00f3n, encargados de axuizar as actuaci\u00f3ns dos gobernadores provinciais senatoriais a petici\u00f3n dos seus gobernados.\nDurante o Alto Imperio.\nA rivalidade entre senadores e \u00e9quites perdurou durante todo o per\u00edodo final da Rep\u00fablica e as Guerras Civ\u00eds. Cando Octavio, convertido en emperador co t\u00edtulo de Augusto, asentou o seu poder, procedeu a regularizar a \"orde ecuestre\", asignando aos cabaleiros unha serie de funci\u00f3ns subalternas, pero moi importantes, na novo organigrama do Imperio, creando para eles un cursus honorum propio.\nAs funci\u00f3ns reservadas aos membros do \"ordo equester\" foron:\nEsta carreira foi regularizada finalmente polo emperador Claudio.\nOs \u00e9quites recib\u00edan o anel ou reco\u00f1ecemento do seu rango directamente do emperador, que os seleccionaba de entre os cidad\u00e1ns romanos que puidesen demostrar unha fortuna de 400.000 sestercios, e que normalmente proced\u00edan das elites das cidades romanas das provincias; tam\u00e9n os centuri\u00f3ns primus pilos e os prefectos dos campamentos das lexi\u00f3ns acced\u00edan \u00e1 orde ecuestre.\nDesde a \u00e9poca dos Flavios, a s\u00faa importancia foi aumentando, pasando a desempe\u00f1ar os prestixiosos cargos de secretarios da chancelar\u00eda imperial.\nA medida que avanzaban o s\u00e9culo II e o s\u00e9culo III, a s\u00faa importancia foi medrando ao se crear cada vez m\u00e1is prefecturas e procuradur\u00edas encomendadas a eles, at\u00e9 o punto de que alg\u00fans emperadores, como Macrino, eran \u00e9quites e non senadores. Na \u00e9poca de Galieno, suprim\u00edronse no ex\u00e9rcito os cargos senatoriais, especializ\u00e1ndose os cabaleiros nos mandos militares.\nDeclive no Baixo Imperio.\nNo baixo Imperio, as reformas de Diocleciano e Constantino I tenderon a fundir nun s\u00f3 grupo a senadores e \u00e9quites, co que a orde ecuestre tradicional desapareceu a finais do s\u00e9culo IV."}
{"id": "346590", "revid": "56817", "url": "https://gl.wikipedia.org/wiki?curid=346590", "title": "Blastophaga psenes", "text": "Blastophaga psenes \u00e9 un himen\u00f3ptero ap\u00f3crito da familia Agaonidae. \u00c9 unha das especies de avespas encargadas da polinizaci\u00f3n dos figos. A polinizaci\u00f3n real\u00edzana as avespas femias que entran ao sicono por un orificio natural chamado ost\u00edolo e po\u00f1en os ovos dentro deste. \"B. psenes\" est\u00e1 especializado nunha soa especie de figos, o figo comestible ou cultivado \"Ficus carica\"."}
{"id": "346595", "revid": "89787", "url": "https://gl.wikipedia.org/wiki?curid=346595", "title": "Oinousses", "text": "Oinousses (, formas alternativas: \"Aignousa\" (\u0391\u03b9\u03b3\u03bd\u03bf\u03cd\u03c3\u03b1) ou \"Egnousa\" (\u0395\u03b3\u03bd\u03bf\u03cd\u03c3\u03b1)) \u00e9 un grupo de illas conformado unha illa grande e 8 illas m\u00e1is pequenas a uns 2\u00a0km da costa nord\u00e9s da illa grega de Qu\u00edos e a 8\u00a0km a o oeste de Turqu\u00eda.\nHistoria e caracter\u00edsticas.\nAdministrativamente as illas forman un municipio dentro da unidade rexional de Qu\u00edos, que forma parte da rexi\u00f3n do Exeo Setentrional. A cidade principal das illas e cabeceira do municipio tam\u00e9n se chama Oinousses. Oinousses ten unha pequena poboaci\u00f3n residente, que viven principalmente na cidade Oino\u00fasses (pob. 792), e nun mosteiro de recente construci\u00f3n. A cidade c\u00e9ntrase nun cadrado e un pequeno porto; que incl\u00fae unha escola, varias igrexas, unha escola secundaria Naval e un museo mar\u00edtimo. Os \u00fanicos outros asentamentos poboados son K\u00e1stron (pob. 29) e Aspalathr\u00f3kampos (5).\nA gran maior\u00eda da forza laboral da illa ded\u00edcase \u00e1 navegaci\u00f3n, a pesca e o pastoreo de cabras.\nAs illas son famosas por ser a orixe dun conxunto infrecuente de exitosas familias de navieiros: as familias Lemos, Pateras, Hadjipateras, Kollakis e Lyras. Mentres que a maior\u00eda destas familias viven agora noutro lugar a maior parte do ano, as illas e a cidade est\u00e1n ben coidados cunha gran conexi\u00f3n naval. Os oinoussianos no estranxeiro destacan polas s\u00faas exitosas habilidades empresariais na industria do transporte industrial. A\u00ednda que o n\u00famero de empresas de explotaci\u00f3ns de buques oinoussianos diminu\u00edu desde o seu apoxeo na d\u00e9cada de 1960 a\u00ednda mante\u00f1en unha posici\u00f3n formidable na industria do transporte industrial.\nAs illas do arquip\u00e9lago.\nO arquip\u00e9lago Oinousses comprende as seguintes illas. A m\u00e1is grande \u00e9 Oinousses ou Egnoussa (14\u00b43\u00a0km\u00b2), a segunda m\u00e1is grande \u00e9 o illote Pasas ou Panagia (2\u00b45\u00a0km\u00b2) e o terceiro m\u00e1is grande \u00e9 o illote Vatos."}
{"id": "346597", "revid": "85894", "url": "https://gl.wikipedia.org/wiki?curid=346597", "title": "Pasas, Oinousses", "text": "Pasas ou Panagia () \u00e9 unha illa no arquip\u00e9lago de Oinousses en Grecia. At\u00f3pase ao leste de Oinousses, a illa m\u00e1is grande do arquip\u00e9lago. A illa pertence a Oinousses na unidade rexional de Qu\u00edos. Cunha superficie de 2\u00b4448 quil\u00f3metros cadrados \u00e9 a segunda illa m\u00e1is grande do arquip\u00e9lago. A illa est\u00e1 deshabitada segundo o censo de 2011, a\u00ednda que un garda do faro vive al\u00ed habitualmente. O edificio m\u00e1is importante da illa \u00e9 o antigo faro. O faro de Pasas foi constru\u00eddo en 1863 e a s\u00faa altura \u00e9 de 8\u00b45 metros. Desde 1995, o faro funciona con enerx\u00eda solar."}
{"id": "346599", "revid": "98629", "url": "https://gl.wikipedia.org/wiki?curid=346599", "title": "Picanzo nubio", "text": "O picanzo nubio ou picanzo enmascarado \u00e9 unha ave pertencente \u00e1 familia do l\u00e1nidos.\n= Caracter\u00edsticas =\nEste picanzo cr\u00eda en arboredos abertos, con presenza de matogueiras. Frecuentemente tam\u00e9n preto de terras de labranza. \u00c9 o picanzo m\u00e1is pequeno de todos. Presenta o corpo, a cabeza e o peteiros m\u00e1is pequenos e esveltos. Os adultos te\u00f1en o dorso e as \u00e1s negras, con diversas manchas brancas. As femias son apreciablemente m\u00e1is claras. A cara \u00e9 branca cunha caracter\u00edstica m\u00e1scara negra. O bandullo \u00e9 branco e mostra unha zona alaranxada.\n= Distribuci\u00f3n =\nCr\u00eda en Grecia, Bulgaria, Anatolia, pr\u00f3ximo Oriente e zonas illadas de Ir\u00e1n e Iraq. Inverna en \u00c1frica. Durante a migraci\u00f3n \u00e9 visible no r\u00edo Nilo, ribeiras do mar Vermello e pen\u00ednsula do Sina\u00ed.\n= Notas ="}
{"id": "346600", "revid": "26995", "url": "https://gl.wikipedia.org/wiki?curid=346600", "title": "Lanius nubicus", "text": ""}
{"id": "346606", "revid": "1576", "url": "https://gl.wikipedia.org/wiki?curid=346606", "title": "Alligator sinensis", "text": ""}
{"id": "346610", "revid": "23204", "url": "https://gl.wikipedia.org/wiki?curid=346610", "title": "Volta a Portugal 2015", "text": "A 77\u00aa edici\u00f3n da Volta a Portugal disputouse entre os d\u00edas 29 de xullo e 9 de agosto de 2015.\nA carreira f\u00edxose en 11 tiradas: 9 etapas en li\u00f1a das cales 2 foron de alta monta\u00f1a, 1 pr\u00f3logo e 1 contra reloxo individual longa. A volta comezou cun pr\u00f3logo de 6 quil\u00f3metros en Viseu e finou como \u00e9 habitual na capital, Lisboa, logo de que os ciclistas fixeran 1.551,7\u00a0km.\nO ga\u00f1ador foi por segunda vez consecutiva o galego Gustavo C\u00e9sar Veloso que tam\u00e9n logrou o maillot vermello dos puntos. Na segunda posici\u00f3n final rematou o local Joni Brand\u00e3o e na terceira o galego Alejandro Marque.\nNas clasificaci\u00f3ns secundarias, Bruno Silva levou a clasificaci\u00f3n da monta\u00f1a, o W52-Quinta da Lixa proclamouse como o mellor equipo e o ruso Aleksey Rybalkin foi o mellor ciclista novo.\nEquipos.\nNa carreira participaron 16 conxuntos, dos cales 1 era de categor\u00eda Profesional Continental e o resto de categor\u00eda Continental.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "346611", "revid": "89787", "url": "https://gl.wikipedia.org/wiki?curid=346611", "title": "Gaetano Bresci", "text": "Gaetano Bresci, nado en Prato, na Toscana, o 10 de novembro de 1869, e finado en Ventotene, no Lacio, o 22 de maio de 1901\u00a0foi un anarquista italiano co\u00f1ecido por ser o autor do asasinato o rei de Italia Humberto I de Savoia. Foi considerado un heroe por moitos anarquistas e liberais republicanos italianos. Bresci foi o primeiro en matar un monarca europeo (sen derrocarse o Goberno) que non terminou sendo executado.\nMilitancia anarquista.\nCara aos derradeiros anos do s\u00e9culo XIX, como tantos outros italianos, Breci emigrou aos Estados Unidos, concretamente a Paterson, en Nova Jersey, onde xa exist\u00eda unha grande comunidade italoamericana. Al\u00ed comezou a significarse no \u00e1mbito do anarquismo e foi un dos fundadores de \"Questione Sociale\", un xornal anarquista publicado en idioma italiano editado en Paterson. \u00a0\nO asasinato de Humberto I.\nNo entanto, en Italia, as subas do prezo do pan en 1898 xeraron manifestaci\u00f3ns por todo o pa\u00eds. En Mil\u00e1n, unha multitude desarmada de manifestantes marchou cara ao pazo e foi masacrada polas tropas do ex\u00e9rcito comandadas polo xeneral Fiorenzo Bava Beccaris. Houbo preto de noventa mortos, entre eles a irm\u00e1 de Bresci.A partir deses feitos, o rei Humberto condecorou o xeneral Fiorenzo Bava Beccaris, como mostra de agradecemento pola s\u00faa \"valente defensa da casa real\", e este foi o detonante para que Bresci tomase a decisi\u00f3n de executar o rei. Con ese fin emprendeu viaxe de volta para Italia e, en Monza, onde o rei estaba de visita, acabou coa s\u00faa vida de catro balazos o 29 de xullo de 1900.\nBresci foi capturado e axuizado, baixo a defensa de Francesco Saverio Merlino. Foi sentenciado en Mil\u00e1n, o 29 de agosto de 1900, a cadea perpetua na illa de San Estevo en Ventotene, onde xa pagaban condena numerosos anarquistas. Case un ano despois foi atopado sen vida na s\u00faa cela, a\u00ednda que as circunstancias da s\u00faa morte seguen sen aclararse, posto que non se sabe se foi un suicidio ou asasinado polos vixilantes do c\u00e1rcere."}
{"id": "346612", "revid": "89787", "url": "https://gl.wikipedia.org/wiki?curid=346612", "title": "Psara", "text": "Psara (, \"Psar\u00e1\", anteriormente co\u00f1ecida como \u03a8\u03cd\u03c1\u03b1, Psyra, or \u03a8\u03c5\u03c1\u03af\u03b7, Psyri\u012b) \u00e9 unha illa grega no mar Exeo. Xunto coa pequena illa deshabitada de Ant\u00edpsara forma o municipio de Psara. forma parte da unidade rexional de Qu\u00edos, que \u00e9 parte da rexi\u00f3n do Exeo Setentrional. A \u00fanica cidade da illa e capital do municipio tam\u00e9n se chama Psara.\nPsara ti\u00f1a 448 habitantes segundo o censo de 2011. Ten un pequeno porto que a une \u00e1 illa de Qu\u00edos e outras partes de Grecia.\nXeograf\u00eda.\nPsara at\u00f3pase a 81\u00a0km ao noroeste de Qu\u00edos, 22\u00a0km desde a punta noroeste da illa de Qu\u00edos e a 150\u00a0km ao leste nord\u00e9s de Atenas. A illa ten 7\u00a0km de largo por 8\u00a0km de longo e unha superficie de 43\u00a0km\u00b2. O punto m\u00e1is alto da illa \u00e9 \"Profitis Ilias\" (512 m).\nBandeira.\nA bandeira de Psara est\u00e1 dese\u00f1ada de tea branca bordeada de vermello cunha gran cruz vermella e as inscripciones do nome da illa \"\u03a8\u0391-\u03a1\u0391\" e as palabras Eleftheria i Thanatos (Liberdade ou morte) en letras vermellas. A cruz est\u00e1 de p\u00e9 sobre unha media l\u00faa ao rev\u00e9s, franqueada nunha banda por unha espada, e no outro por unha serpe morta por un paxaro. The flag was carried during the War of Independence by Psariot ships\nUnha bandeira orixinal de Psara, cons\u00e9rvase no Museo Hist\u00f3rico Nacional de Grecia\nHistoria.\nHabitada desde o per\u00edodo mic\u00e9nico, os seus habitantes dependen do mar para vivir xa que a illa non ten \u00e1rbores, \u00e9 rochosa, e con poucos arbustos. Homero fai a primeira referencia da illa como \"Psyra\". \nA \u00fanica fonte de ingresos dos insulares sempre foi a pesca, sobre todo pola a abundante lagosta local, o transporte mar\u00edtimo, e un pequeno desenvolvemento tur\u00edstico nos \u00faltimos anos.\nA destruci\u00f3n de Psara.\nPsara uniuse \u00e1 Guerra de Independencia grega o 10 de abril de 1821. Uns destacados l\u00edderes navais nativos da illa da \u00e9poca foron os futuros primeiro ministro de Grecia Constantino Kanaris e Dimitrios Papanikolis. A illa foi invadida o 21 de xu\u00f1o de 1824 pola armada otom\u00e1.\nO 4 de xullo a resistencia dos Psariotas terminou coa \u00faltima resistencia no antigo forte da cidade de Palaiokastro (nome alternativo \"Mavri Rachi\", literalmente \"c\u00fame negro\"). Centos de soldados e tam\u00e9n as mulleres e os nenos refuxi\u00e1ronse al\u00ed cando unha forza turca de 2000 homes asaltou o forte. Os refuxiados ondearon por primeira vez unha bandeira branca coas palabras \"\u1f18\u03bb\u03b5\u03c5\u03b8\u03b5\u03c1\u03af\u03b1 \u1f24 \u0398\u03ac\u03bd\u03b1\u03c4\u03bf\u03c2\" (\"Eleftheria i Thanatos\", \"Liberdade ou morte\"). Ent\u00f3n, no momento en que os turcos entraron na fortaleza, o l\u00edder local Antonios Vratsanos acendeu unha mecha na polvoreira da fortaleza, provocando unha explosi\u00f3n que matou os al\u00ed refuxiados xunto cos seus inimigos. Permanecendo as\u00ed fieis \u00e1 s\u00faa bandeira ata a s\u00faa morte. Un oficial franc\u00e9s que o\u00edu e viu a explosi\u00f3n comparouno cunha erupci\u00f3n volc\u00e1nica do Vesuvio.\nUnha parte da poboaci\u00f3n logrou fuxir da illa, pero os que non o lograron venderonse como escravos ou resultaron mortos. Como resultado da invasi\u00f3n, miles de gregos atoparon un destino tr\u00e1xico. A illa quedou deserta e os insulares superviventes se dispersaron a trav\u00e9s do que hoxe \u00e9 o sur de Grecia. Te\u00f3filo Kairis, un sacerdote e erudito, acolleu moitos dos nenos orfos e desenvolveu a famosa escola do Orphanotropheio de Te\u00f3filo Kairis.\nA destruci\u00f3n de Psara polos turcos otom\u00e1ns, levouse a cabo en vinganza pola voadura da nave dun almirante turco polo revolucionario Dimitrios Papanikolis (que era de Psara), que inspirou ao poeta Andreas Kalvos para escribir o oda \"Para Psara\" (en grego: \"\u0395\u1f30\u03c2 \u03a8\u03b1\u03c1\u03ac\"), talvez m\u00e1is famoso, o evento tam\u00e9n inspirou ao poeta Dionysios Solomos o autor da Himno \u00e1 Liberdade a escribir en 1825 un poema (ou epigrama) chamado \"A destruci\u00f3n de Psara\" (en grego: \"\u1f29 \u03ba\u03b1\u03c4\u03b1\u03c3\u03c4\u03c1\u03bf\u03c6\u1f74 \u03c4\u1ff6\u03bd \u03a8\u03b1\u03c1\u1ff6\u03bd\"):\n'\u03a3\u03c4\u1ff6\u03bd \u03a8\u03b1\u03c1\u1ff6\u03bd \u03c4\u1f74\u03bd \u1f41\u03bb\u03cc\u03bc\u03b1\u03c5\u03c1\u03b7 \u03c1\u03ac\u03c7\u03b7\n\u03a0\u03b5\u03c1\u03c0\u03b1\u03c4\u1ff6\u03bd\u03c4\u03b1\u03c2 \u1f21 \u0394\u03cc\u03be\u03b1 \u03bc\u03bf\u03bd\u03ac\u03c7\u03b7.\n\u039c\u03b5\u03bb\u03b5\u03c4\u1fb7 \u03c4\u1f70 \u03bb\u03b1\u03bc\u03c0\u03c1\u1f70 \u03c0\u03b1\u03bb\u03bb\u03b7\u03ba\u03ac\u03c1\u03b9\u03b1,\n\u039a\u03b1\u1f76 '\u03c2 \u03c4\u1f74\u03bd \u03ba\u03cc\u03bc\u03b7 \u03c3\u03c4\u03b5\u03c6\u03ac\u03bd\u03b9 \u03c6\u03bf\u03c1\u03b5\u1fd6\n\u0393\u03b9\u03bd\u03bf\u03bc\u03ad\u03bd\u03bf \u1f00\u03c0\u1f78 \u03bb\u03af\u03b3\u03b1 \u03c7\u03bf\u03c1\u03c4\u03ac\u03c1\u03b9\u03b1\n\u03a0\u03bf\u1fe6 \u03b5\u1f30\u03c7\u03b1\u03bd \u03bc\u03b5\u03af\u03bd\u1fc3 '\u03c2 \u03c4\u1f74\u03bd \u1f14\u03c1\u03b7\u03bc\u03b7 \u03b3\u1fc6.\nNa c\u00fame de cor negra de Psara \nA gloria cami\u00f1a por si mesma tendo no \nCampo de batalla aos brillantes homes novos \nA coroa do seu cabelo enmarra\u00f1ado \nDeixando os \u00faltimos pastos \nna terra abatida."}
{"id": "346613", "revid": "65337", "url": "https://gl.wikipedia.org/wiki?curid=346613", "title": "Bresci", "text": ""}
{"id": "346614", "revid": "22570", "url": "https://gl.wikipedia.org/wiki?curid=346614", "title": "Epidat", "text": "Epidat \u00e9 un proxecto non lucrativo iniciado a principios dos anos 90, na Direcci\u00f3n Xeral de Sa\u00fade P\u00fablica da Xunta de Galicia. Consiste no desenvolvemento e difusi\u00f3n dun programa de libre distribuci\u00f3n para a an\u00e1lise estat\u00edstica e epidemiol\u00f3xica de datos. Por ofrecer posibilidades en ocasiones novidosas, pola s\u00faa amigabilidade e a pola calidade das s\u00faas axudas, a aplicaci\u00f3n conseguiu unha grande aceptaci\u00f3n nos pa\u00edses de Iberoam\u00e9rica.\nO desenvolvemento das primeiras versi\u00f3ns de Epidat integrouse no marco dun convenio de colaboraci\u00f3n firmado pola Organizaci\u00f3n Panamericana de la Salud (OPS) e a Conseller\u00eda de Sanidade da Xunta de Galicia; na actualidade a OPS presta o seu apoio institucional ao proxecto e a Universidade CES de Colombia sumouse dende 2012 como organismo auspiciador.\nCaracter\u00edsticas do programa.\nNa actualidade est\u00e1n dispo\u00f1ibles para o seu uso as versi\u00f3ns 3.1 e 4.2. A coexistencia de ambas versi\u00f3ns d\u00e9bese a que, de momento, no foi incorporado todo o contido da versi\u00f3n 3.1 \u00e1 4.2.\nEpidat 3.1.\nNesta versi\u00f3n do programa poden destacarse tres caracter\u00edsticas b\u00e1sicas: un contorno que segue os est\u00e1ndares de Windows, a incorporaci\u00f3n de t\u00e9cnicas espec\u00edficas que non se atopan habitualmente neste tipo de programas e un enfoque expositivo nas axudas, concibidas co af\u00e1n de facilitar a comprensi\u00f3n non soamente das regras de explotaci\u00f3n do programa sen\u00f3n tam\u00e9n da esencia conceptual das t\u00e9cnicas que cont\u00e9n.\nEpidat 4.2.\nEntre as caracter\u00edsticas da versi\u00f3n 4 cabe destacar tres das m\u00e1is relevantes:\nO resto de caracter\u00edsticas desta nova versi\u00f3n conc\u00e9ntranse nos tres elementos distintivos do programa, que son o contorno, o contido e a axuda.\nO contido de Epidat 4 estruturouse nos 19 m\u00f3dulos seguintes:\nDescargar.\nEpidat \u00e9 un programa de libre distribuci\u00f3n e unha copia do mesmo pode obterse gratuitamente nos seguintes enlaces:\nDescargar Epidat 3.1\nDescargar Epidat 4.2"}
{"id": "346615", "revid": "47401", "url": "https://gl.wikipedia.org/wiki?curid=346615", "title": "Centro Galego da Habana", "text": ""}
{"id": "346618", "revid": "1131", "url": "https://gl.wikipedia.org/wiki?curid=346618", "title": "Pico de Meda", "text": "O Pico de Meda \u00e9 a maior altura do concello de Zas, entre as parroquias de G\u00e1ndara e Carreira. Ten 566 m de altitude sobre o nivel do mar. At\u00f3pase na chamada Serra de Santiagui\u00f1o, que vai dende Corcoesto ata Brandomil. Esta serra \u00e9 debida a unha falla que formou o val de Soneira.\nDende al\u00ed p\u00f3dese ver toda a costa dende Fisterra ata Arteixo. Despois de chover, debido a que o ceo est\u00e1 limpo, e estando solleiro p\u00f3dese ver A Coru\u00f1a, pero moi poucas veces. At\u00f3pase .\nAtop\u00e1ronse varias m\u00e1moas na zona, a maior\u00eda desfeitas."}
{"id": "346619", "revid": "21312", "url": "https://gl.wikipedia.org/wiki?curid=346619", "title": "Jutte", "text": "O termo jutte (, dez mans) pode referirse a:"}
{"id": "346621", "revid": "47473", "url": "https://gl.wikipedia.org/wiki?curid=346621", "title": "Chubut", "text": ""}
{"id": "346622", "revid": "98629", "url": "https://gl.wikipedia.org/wiki?curid=346622", "title": "Manuel Mar\u00edn", "text": "Manuel Mar\u00edn Gonz\u00e1lez, nado en Cidade Real o 21 de outubro de 1949 e finado en Madrid o 4 de decembro de 2017, foi un pol\u00edtico espa\u00f1ol.\nTraxectoria.\nLicenciado en Dereito na Universidade Complutense de Madrid, marchou ao estranxeiro para se especializar en Dereito Europeo na Universidade de Nancy (Francia) e no Colexio de Europa de Bruxas (B\u00e9lxica), sendo este \u00faltimo polo que pos\u00fae o Certificado de Altos Estudos Europeos e do que foi profesor.\nPol\u00edtica espa\u00f1ola.\nDurante a s\u00faa estad\u00eda en B\u00e9lxica entra en contaco co Partido Socialista (PSOE) ao que se afiliar\u00e1 en 1974, e no que traballar\u00e1 no departamento de Relaci\u00f3ns Internacionais. Elixido deputado pola provincia de Cidade Real nas primeiras elecci\u00f3ns democr\u00e1ticas de xu\u00f1o de 1977 nas listas do PSOE, foi reelixido nas elecci\u00f3ns de 1979 e 1982.\nPol\u00edtica europea.\nDespois da vitoria do PSOE nas elecci\u00f3ns do 28 de outubro de 1982, converteuse en decembro de 1982, en Secretario de Estado para as relaci\u00f3ns coas Comunidades Europeas, cargo desde o que participou moi activamente na fase final das negociaci\u00f3ns de Espa\u00f1a coas CCEE que culminar\u00edan coa firma o 12 de xu\u00f1o de 1985 no Palacio Real de Madrid da Acta de Adhesi\u00f3n de Espa\u00f1a \u00e1 Comunidade Econ\u00f3mica Europea. Abandonou o cargo en outubro de 1985, ao ser proposto como un dos dous comisarios espa\u00f1ois a partir da entrada en vigor do tratado de adhesi\u00f3n.\nO 1 de xaneiro de 1986 converteuse en membro da Comisi\u00f3n Europea, sendo vicepresidente da mesma durante varios per\u00edodos baixo a presidencia de Jacques Delors e Jacques Santer. Durante este tempo foi titular de carteiras moi variadas, desde a de pesca, at\u00e9 a cooperaci\u00f3n ao desenvolvemento e as relaci\u00f3ns cos pa\u00edses do Mediterr\u00e1neo. Despois da renuncia de Jacques Santer como presidente en 1999 e, dende o 20 de xullo, at\u00e9 a toma de posesi\u00f3n do seu sucesor Romano Prodi o 16 de setembro de 1999, encargouse da presidencia en funci\u00f3ns.\nPresidencia do Congreso dos Deputados.\nDe volta \u00e1 pol\u00edtica espa\u00f1ola, foi elixido deputado por Cidade Real nas listas do PSOE nas elecci\u00f3ns xerais de 2000 e 2004. Durante a VIII lexislatura (de abril de 2004 -abril 2008) foi elixido Presidente do Congreso dos Deputados de Espa\u00f1a.\nTam\u00e9n ser\u00e1 recordado por se-lo primeiro presidente do Congreso dos Deputados que, no per\u00edodo democr\u00e1tico, expulsou un deputado (Vicente Mart\u00ednez Pujalte) tras chamalo en tres ocasi\u00f3ns \u00e1 orde.\nAbandono da pol\u00edtica.\nO 15 de novembro de 2007, anunciou en Cidade Real a s\u00faa retirada da vida pol\u00edtica, para dedicarse \u00e1 loita contra o cambio clim\u00e1tico. O 22 de xullo de 2008, \u00e9 nomeado presidente da Fundaci\u00f3n Iberdrola, baixo o mando de Ignacio S\u00e1nchez Gal\u00e1n e con colaboradores como Rafael Land\u00edn, Carmen Recio etc., a proposta de Ignacio S\u00e1nchez Gal\u00e1n, presidente de devandita compa\u00f1\u00eda."}
{"id": "346624", "revid": "85894", "url": "https://gl.wikipedia.org/wiki?curid=346624", "title": "Santa Comba, Loureza, Oia", "text": "Santa Comba \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 26 habitantes (14 homes e 12 mulleres).\nPos\u00fae unha capela na honra de Santa Comba, a que se lle fai unha festa a primeira fin de semana de maio."}
{"id": "346625", "revid": "98629", "url": "https://gl.wikipedia.org/wiki?curid=346625", "title": "Ant\u00edpsara", "text": "Ant\u00edpsara () \u00e9 unha pequena illa grega no mar Exeo. Ant\u00edpsara ti\u00f1a 4 habitantes segundo o censo de 2011. At\u00f3pase a uns 3\u00a0km ao oeste da illa m\u00e1is grande de Psara, a partir da cal der\u00edvase o seu nome. As condici\u00f3ns xeogr\u00e1ficas fan que sexa inaccesible desde o norte e o oeste. Existen evidencias da existencia de asentamentos nos tempos dos antigos gregos e romanos. Durante o dominio otom\u00e1n a illa serviu como porto. Hoxe en d\u00eda, real\u00edzanse viaxes tur\u00edsticas desde a illa de Psara durante os meses de ver\u00e1n. A pequena igrexa de San Xo\u00e1n (\u0386\u03b3\u03b9\u03bf\u03c2 \u0399\u03c9\u03ac\u03bd\u03bd\u03b7\u03c2) no lado oriental \u00e9 visitado en agosto polos peregrinos.\nA illa \u00e9 un sitio de anidaci\u00f3n do Corvo mari\u00f1o cristado (\"Phalacrocorax aristotelis\"), Falc\u00f3n da ra\u00ed\u00f1a (\"Falco eleonorae\"), pardela atl\u00e1ntica (\"Calonectris diomedea\"), e o pardela mediterr\u00e1nea (\"Puffinus yelkouan\")."}
{"id": "346631", "revid": "22570", "url": "https://gl.wikipedia.org/wiki?curid=346631", "title": "John Butler (m\u00fasico)", "text": "John Charles Wiltshire-Butler, nado en Torrance (California) o 1 de abril de 1975, m\u00e1is co\u00f1ecido profesionalmente como John Butler, \u00e9 un m\u00fasico, cantante e produtor musical australiano. \u00c9 membro de John Butler Trio, un grupo de m\u00fasica jam e roots que formou en Fremantle, Australia Occidental en 1998.\nO \"John Butler Trio\" gravou cinco \u00e1lbums de estudio, inclu\u00edndo tres que acadaron o n\u00famero un nas listas de \u00e9xitos de Australia: \"Sunrise Over Sea\", \"Grand National\" e \"April Uprising\"."}
{"id": "346633", "revid": "109216", "url": "https://gl.wikipedia.org/wiki?curid=346633", "title": "Aurelio Pego", "text": "Aurelio Pego foi un xornalista galego.\nTraxectoria.\nEstudou para contador mercantil e colaborou desde novo na prensa galega. Na idade do servizo militar, emigrou para fuxir da guerra de \u00c1frica. Chegou a Nova York en 1920 e comezou a colaborar en diferentes revistas americanas ao mesmo tempo que fac\u00eda cr\u00f3nicas para peri\u00f3dicos de Madrid e para \"Popular Film\" de Barcelona. Foi correspondente de \"La Vanguardia\" (1933-1937). Formou parte do cadro de redacci\u00f3n de \"Cine-Mundial\", editado en Nova York en castel\u00e1n, que informaba aos pa\u00edses do \u00e1mbito castelanfalante das novidades do mundo do cine. De 1927 a 1948 publicou reportaxes, entrevistas e cr\u00edticas."}
{"id": "346635", "revid": "22795", "url": "https://gl.wikipedia.org/wiki?curid=346635", "title": "Rorcual sei", "text": ""}
{"id": "346636", "revid": "89787", "url": "https://gl.wikipedia.org/wiki?curid=346636", "title": "Xornada Mundial da Xuventude 2016", "text": "A XXXI edici\u00f3n da Xornada Mundial da Xuventude\u00a0da Igrexa cat\u00f3lica realizouse en Cracovia no ano 2016. Foi a segunda que acolleu Polonia tras a realizada no ano 1991 en Cz\u0119stochowa, co papa Xo\u00e1n Paulo II.\nA sede foi anunciada polo papa Francisco ao finalizar o acto da Xornada Mundial da Xuventude de R\u00edo de Xaneiro o 28 de xullo de 2013. Posteriormente anunciouse que se realizar\u00eda do 26 ao 31 de xullo de 2016.\nLegado de Xo\u00e1n Paulo II.\nKarol Wojty\u0142a (papa san Xo\u00e1n Paulo II) naceu na localidade polaca de Wadowice o 18 de maio de 1920, pero identificou a Cracovia como a s\u00faa terra natal: \u201dAqu\u00ed, nesta terra nac\u00edn. Aqu\u00ed, en Cracovia, pasei gran parte da mi\u00f1a vida (...) Aqu\u00ed tam\u00e9n sent\u00edn a vocaci\u00f3n ao sacerdocio (...) Aqu\u00ed, na Catedral de Wawel, fun consagrado bispo\u201d.\nA Xornada Mundial da Xuventude iniciouse como unha invitaci\u00f3n do papa san Xo\u00e1n Paulo II aos mozos a reunirse en Roma para o Domingo de Ramos de 1984. M\u00e1is de 300 milleiros de persoas asistiron \u00e1 celebraci\u00f3n. En 1985 coincidiu co Ano Internacional da Xuventude das Naci\u00f3ns Unidas. O 20 de decembro dese mesmo ano, o Papa anunciou a primeira Xornada Mundial da Mocidade, de 1986. A Xornada Mundial da Xuventude 2016, en Cracovia, foi a trix\u00e9sima primeira celebrada.\nAs Xornadas Mundiais da Xuventude desempe\u00f1aron un papel especial no papado de Xo\u00e1n Paulo II, e tanto o papa Bieito XVI como o papa Francisco levaron a cabo as Xornadas Mundiais da Xuventude institu\u00eddas por san Xo\u00e1n Paulo II, como un s\u00edmbolo de esperanza para os mozos.\nPresenza en li\u00f1a.\nA arquidiocese de Cracovia puxo en marcha unha p\u00e1xina web oficial da Xornada Mundial da Xuventude 2016: \"www.krakow2016.com\"\nAdemais, o evento contou cunha forte presenza nos medios sociais, coas p\u00e1xinas lanzadas en Facebook, Twitter, Tumblr, Instagram, Google+, Ask, Weebly, Flickr e YouTube."}
{"id": "346637", "revid": "624", "url": "https://gl.wikipedia.org/wiki?curid=346637", "title": "Codex Gigas", "text": "O codex \"Gigas (ou a Biblia do Demo\") \u00e9 un manuscrito en pergameo escrito a comezos do s\u00e9culo XIII en lat\u00edn. Foi considerado na s\u00faa \u00e9poca coma a \u00aboitava marabilla do mundo\u00bb debido \u00e1s s\u00faas dimensi\u00f3ns (92 x 50,5 x 22\u00a0cm), o seu grosor de 624 p\u00e1xinas e os seu peso de 75\u00a0kg.\nA obra foi feita a man por un monxe beneditino, que tam\u00e9n era copista e grafista, no mosteiro de Podla\u017eice (en Chrudim, centro da actual Rep\u00fablica Checa), e foi destru\u00eddo durante as guerras relixiosas do s\u00e9culo XV.\nEst\u00e1 decorado con tintas vermellas, azuis, amarelas, verdes e douradas. Cun excelente estado de conservaci\u00f3n, conserva a unidade estil\u00edstica coa que foi creado.\nContido.\nO codex cont\u00e9n a versi\u00f3n completa da \u00abVulgata\u00bb da Biblia, a excepci\u00f3n dos Feitos dos Ap\u00f3stolos e o Apocalipse. Tam\u00e9n conta cunha serie de enciclopedias, coma as \"Etimolox\u00edas\" de Isidoro de Sevilla, as \"Antig\u00fcidades xudaicas\" de Flavio Xosefo, a \"Chronica Boemorum\" ('Cr\u00f3nica dos checos', redactada en lat\u00edn no s\u00e9culo XII) de Cosmas de Praga e diversos tratados de historia, etimolox\u00eda, fisiolox\u00eda, ademais dun almanaque con necrol\u00f3xicas e a lista de irm\u00e1ns do mosteiro, f\u00f3rmulas m\u00e1xicas e outras noticias locais.\nHistoria.\nA lenda conta que o autor do codex \"Gigas\" foi condenado a ser emparedado vivo por un crime grave. Para conseguir a absoluci\u00f3n, o monxe propuxo a escritura dunha obra nunha soa noite, para gloria do seu mosteiro.\nPara poder cumprir coa s\u00faa promesa pediu axuda \u00f3 demo. Rematado o traballo, o monxe, coma reco\u00f1ecemento, engadiu silandeiramente o retrato do seu \"axudante\" no manuscrito.\nO 1594, o emperador Rodolfo II rescata o manuscrito xigante do mosteiro de Broumov, engad\u00edndoo \u00e1s s\u00faas colecci\u00f3ns de obxectos raros.\n\u00d3 final da Guerra dos Trinta Anos (1618-1648), no 1648, as tropas protestantes suecas conquistan o castelo de Praga, apoder\u00e1ronse das colecci\u00f3ns rudolfines. A \"Biblia do demo\" foi tomada coma bot\u00edn de guerra polas tropas do xeneral sueco Konigsmark, conxuntamente cos outros obxectos de arte da c\u00e9lebre \"Kunstkammer de Pragua\" do emperador Rodolfo II (1552-1612).\nOs soldados tam\u00e9n apresaron o codex \"Argenteus\", composto de letras de prata e ouro e creado a finais do ano 750, e que actualmente se atopa en Uppsala (centro de Suecia). Dende o s\u00e9culo XVII, o codex \"Gigas\" ten sa\u00eddo do territorio sueco s\u00f3 en d\u00faas ocasi\u00f3ns, para ir o Metropolitan Museum de Nova York o 1970, e a Berl\u00edn.\nActualmente o codex gigas \u00e9 custodiado na Biblioteca Real de Estocolmo."}
{"id": "346638", "revid": "98629", "url": "https://gl.wikipedia.org/wiki?curid=346638", "title": "Rorcual alibranco", "text": "O rorcual alibranco, ou balea alibranca, \u00e9 un unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos, unha das sete que integran o x\u00e9nero \"Balaenoptera\".\n\u00c9 o m\u00e1is pequeno de todos os rorcuais e tam\u00e9n o m\u00e1is abundante,\nDebido ao seu pequeno tama\u00f1o, e \u00e1 s\u00faa \u00e1rea de distribuci\u00f3n no hemisferio boreal, co\u00f1\u00e9cese en franc\u00e9s como \"petit rorqual de l\u2019Atlantique Nord\". Est\u00e1 estreitamente emparentado coa especie \"Balaenoptera bonaerensis\" (o \"petit rorqual austral\", en franc\u00e9s).\nTaxonom\u00eda.\nDescrici\u00f3n.\nA especie foi descrita en 1804 polo zo\u00f3logo franc\u00e9s Bernard-Germain de Lac\u00e9p\u00e8de na s\u00faa obra \"Histoire naturelle des c\u00e9tac\u00e9es\": 134. En Buffon, \"Histoire naturelle\" , vol. 37: 317.\nEtimolox\u00eda.\nO ep\u00edteto espec\u00edfico, \"acutorostrata\", est\u00e1 formado polos elementos do lat\u00edn cient\u00edfico \"acut-\", do adxectivo latino \"ac\u016btus, -a, -um\" 'afiado', 'acabado en punta', que \u00e9 o participio do verbo \"acuo\" 'afiar', e \"-rostrata\", forma feminina do adxectivo latino \"rostr\u0101tus, -a, -um\" 'que remata en forma de bico' (derivado de \"rostrum, -i\", 'bico de ave', 'foci\u00f1o', formas unidas coa letra \"-o-\" para facilitar a pronuncia. Literalmente: [rorcual] 'de foci\u00f1o afiado'.\nSubespecies.\nSegungo o Sistema Integrado de Informaci\u00f3n Taxon\u00f3mica e a Encyclopedia of Life reco\u00f1\u00e9cense as d\u00faas subespecies seguintes: \nSin\u00f3nimos.\nAdemais de polo nome que lle adxudicou Lac\u00e9p\u00e8de, e actualmente v\u00e1lido, a especie \"Balaenoptera acutorostrata\" co\u00f1eceuse tam\u00e9n polos sin\u00f3nimos seguintes:\nNomes vulgares galegos.\nNo \"Vocabulario multiling\u00fce\" dos profesores Lahuerta e V\u00e1zquez denom\u00ednase a especie \"Balaenoptera acurrostrata\" como rorcual alibranco, mentres que na \"Gu\u00eda dos mam\u00edferos de Galicia\", os seus autores, D\u00edaz d'a Silva e Cartelle, optan polo nome balea alibranca. \nCaracter\u00edsticas.\nAs principais caracter\u00edsticas morfol\u00f3xicas desta especie son:\nBiolox\u00eda.\nH\u00e1bitat e distribuci\u00f3n.\nH\u00e1bitat.\nOs \"Balaenoptera acutorostrata\" enc\u00f3ntranse en todos os oc\u00e9anos do mundo, especialmente no hemisferio boreal. Prefiren as augas t\u00e9pedas (en inverno) e fr\u00edas (no ver\u00e1n). Obs\u00e9rvanse frecuentemente en augas costeiras e son menos com\u00fans nas augas tropicais. Durante o inverno tipicamente despr\u00e1zanse cara augas m\u00e1is c\u00e1lidas e en ver\u00e1n m\u00f3vense m\u00e1is cerca das polares, a\u00ednda que algunhas poboaci\u00f3ns permanecen na mesma zona durante todo o ano. Visitan con frecuencia as augas de Galicia.\nDistribuci\u00f3n.\nEncontramos este cet\u00e1ceo no leste entre o Mediterr\u00e1neo occidental e central e o l\u00edmite dos xeos do \u00c1rtico. Ao oeste, p\u00f3dese ver entre as Antillas e o golfo de M\u00e9xico oriental. Desde a primavera (marzo) ao outono (decembro), esta \u00e9 a especie m\u00e1is com\u00fan dos balenopt\u00e9ridos nas augas do r\u00edo San Lourenzo. Obs\u00e9rvase tam\u00e9n cara ao norte at\u00e9 o bordo occidental da ba\u00eda de Ungava (Quebec).\nPoboaci\u00f3n.\nA poboaci\u00f3n mundial da especie est\u00edmase nuns 209 800 individuos, dos que 174 000 habitan no Atl\u00e1ntico norte, 10 800 nas costas de Groenlandia occidental e 25 000 no Pac\u00edfico noroccidental e no mar de Okhotsk.\nComportamento.\nCostumes.\n\"Balaenoptera acutorostrata\" parece ser unha especie principalmente solitaria ou que forma pequenos grupos de 2 ou 3 individuos, grupos que poden aumentar considerabelmente os seus efectivos en \u00e1reas de alimentaci\u00f3n. Pero recentes investigaci\u00f3ns revelaron que son m\u00e1is sociais do que se cr\u00ed\u00ada anteriormente.\nO \"Balaenoptera acutorostrata\" \u00e9 un nadador relativamente r\u00e1pido (pode alcanzar at\u00e9 os 12 n\u00f3s durante traxectos curtos); \u00e1s veces realiza saltos ou emerxe ergueito (para \"espreitar\"). Cando sae \u00e1 superficie para respirar, o seu foci\u00f1o aparece en primeiro lugar. Pode permanecer baixo a auga durante aproximadamente vinte minutos.\n\u00c9 pouco frecuente ver nadar a estes cet\u00e1ceos diante da proa das embarcaci\u00f3ns, pero poden facelo acompa\u00f1ando aos barcos a certa distancia, e tam\u00e9n se poden observar algunhas veces aliment\u00e1ndose cerca da superficie canda bandadas de aves mari\u00f1as.\nSecuencia respiratoria.\nAntes de mergullarse en augas profundas, o \"Balaenoptera acutorostrata\" efect\u00faa xeralmente de 5 a 8 respiraci\u00f3ns, separadas por uns trinta segundos. Despois merg\u00fallase arqueando o dorso, sen mostrar a cola. Pode permanecer baixo a auga de 3 a 10 min, cun m\u00e1ximo de 20.\nEmisi\u00f3n sonora.\nEsta especie pode emitir sons similares a gru\u00f1idos e estalos de frecuencias e duraci\u00f3ns moi vari\u00e1beis. Rexistr\u00e1ronse, ao longo da costa de Terra Nova, sons de frecuencias tan baixas como de 80 Hz e outros que pasaban dos a 20\u00a0kHz.\nNutrici\u00f3n.\nO r\u00e9xime alimentario do \"Balaenoptera acutorostrata\" est\u00e1 formado sobre todo por krill e pequenos peixes que viven en cardumes, como o capel\u00e1n (\"Mallotus villosus\"). Este \u00faltimo constituir\u00eda, segundo un estudo realizado en 1963 en animais capturados fronte \u00e1s costas de Terra Nova, a maior parte da s\u00faa dieta. Este cet\u00e1ceo non se alimenta doutros peixes m\u00e1is que cando o capel\u00e1n escasea. Entre estes peixes est\u00e1n, sobre todo, os arenques, os bolos e outros ammod\u00edtidos e os bacallaus.\nCando se alimenta, \"Balaenoptera acutorostrata\" utiliza diferentes t\u00e9cnicas para aglomerar \u00e1s s\u00faas presas. Como outros cet\u00e1ceos, pode describir c\u00edrculos conc\u00e9ntricos ao redor dun banco de peixes ou de krill para despois xurdir desde abaixo para engulilos, mostrando a s\u00faa rosada garganta dilatada. Ademais destes movementos, \u00e9 capaz de servirse das correntes mari\u00f1as, das rochas e at\u00e9 do casco dos barcos para reagrupar s\u00faas presas.\nReproduci\u00f3n.\nAlcanza a madurez sexual cando acada os 7 m de lonxitude, aos de 6 a 8 anos de idade. Os emparellamentos ocorren de novembro a marzo (no Atl\u00e1ntico norte). Os partos suceden na primavera, tras de 11 a 12 meses de xestaci\u00f3n. As cr\u00edas ao naceren miden entre 240 e 280 cm, e son aleitadas durante de 4 a seis meses.\nEstado de conservaci\u00f3n.\nAs maiores ameazas para esta especie son \u00e1 caza de baleas, a contaminaci\u00f3n qu\u00ed\u00admica das augas e o enmallado en redes de pesca. O seu maior depredador \u00e9 a candorca (\"Orcinus orca\"). \"Balaenoptera acutorostrata\" \u00e9 unha especie de cet\u00e1ceo a\u00ednda hoxe cazada por certoss pa\u00edses, como Noruega, o Xap\u00f3n e Groenlandia. Aprov\u00e9itase a s\u00faa carne.\nDesde 2008 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status de \"Balaenoptera acutorostrata\" como \"LC\" (pouco preocupante) xa que, a\u00ednda non hai ningunha estimaci\u00f3n do tama\u00f1o da poboaci\u00f3n mundial total, as estimaci\u00f3ns das partes da s\u00faa \u00e1rea de dispersi\u00f3n no hemisferio norte (cun total de m\u00e1is de 100 000 individuos) demostran que est\u00e1 moi por riba dos limiares para inclu\u00edla nunha categor\u00eda de ameaza. A\u00ednda que se detectaron descensos nalgunhas zonas, non hai ning\u00fan indicio de que a poboaci\u00f3n mundial diminu\u00edra como para cualificala nunha categor\u00eda de ameaza."}
{"id": "346641", "revid": "56817", "url": "https://gl.wikipedia.org/wiki?curid=346641", "title": "Trofeo Concepci\u00f3n Arenal 2016", "text": "A 55.\u00ba edici\u00f3n do Trofeo Concepci\u00f3n Arenal celebrouse en Ferrol o 29 de xullo de 2016 a partido \u00fanico entre o Racing Club de Ferrol e o Deportivo da Coru\u00f1a. O campi\u00f3n foi o Deportivo por dous goles a cero, logrando o seu d\u00e9cimo quinto t\u00edtulo."}
{"id": "346642", "revid": "22795", "url": "https://gl.wikipedia.org/wiki?curid=346642", "title": "Hemisferio boreal", "text": ""}
{"id": "346643", "revid": "89787", "url": "https://gl.wikipedia.org/wiki?curid=346643", "title": "Pazo de Trasariz", "text": "O pazo de Trasariz \u00e9 un conxunto palaciano da vila de Vimianzo. At\u00f3pase a escasa distancia do centro urbano e moi preto do seu principal s\u00edmbolo arquitect\u00f3nico: o castelo medieval. \u00a0\nDescrici\u00f3n.\nTr\u00e1tase dunha gran casa de planta rectangular que destaca polo seu p\u00f3rtico de oito arcos, apoiados en columnas por capiteis d\u00f3ricos, que forma unha verdadeira xoia da arquitectura palaciana galega, cunha historia ligada ao castelo. \u00a0\nTam\u00e9n son moi rechamantes o seu amplo balc\u00f3n e as inmensas chemineas. Na parte que d\u00e1 ao norte ten apegada unha capela barroca do s\u00e9culo XVII -a capela da Virxe da Soidade- que ten entrada directa dende o interior do pazo e tam\u00e9n dende o exterior. Esta capela privada, con xambas e lintel ben moldurado na s\u00faa fachada -onde tam\u00e9n se pode ver o escudo coas armas dos Caama\u00f1o e Villar- br\u00edndalle a\u00ednda unha maior maxestosidade a todo o conxunto.\nConstit\u00fae un conxunto de grande atractivo e especial harmon\u00eda, onde confl\u00faen elementos tan dispares como as espectaculares chemineas ou un balc\u00f3n de pedra con columnatas, ata unhas enormes palmeiras diante da fachada que o caracterizan tam\u00e9n polo \"gusto indiano\", t\u00edpico dos emigrantes con fortuna do s\u00e9culo XIX.\nHistoria.\nFoi fundado na segunda metade do s\u00e9culo XVII pola Casa de Altamira, representada por Antonio Caama\u00f1o e Quintana, que no ano 1695 era alcaide dos estados de Altamira. Esta propiedade transm\u00edtese de xeraci\u00f3n en xeraci\u00f3n dentro da Casa dos Caama\u00f1o, de a\u00ed que tam\u00e9n se co\u00f1eza como Casa Se\u00f1orial dos Caama\u00f1o. No s\u00e9culo XIX pasa polas mans das familias Ardeleiros e Teijeiro, e no ano 1880 Andr\u00e9s Paz Fern\u00e1ndez, av\u00f3 do actual propietario Jos\u00e9 Romualdo Nogueira-Paz, compra a propiedade e as leiras anexas.\u00a0\nActualidade.\nAo ser de propiedade privada, este monumento non \u00e9 visit\u00e1bel para o p\u00fablico en xeral, a\u00ednda que si est\u00e1 dispo\u00f1\u00edbel para a organizaci\u00f3n de vodas e outros eventos. Est\u00e1 inclu\u00eddo no Inventario do Patrimonio Cultural do Concello de Vimianzo."}
{"id": "346644", "revid": "5863", "url": "https://gl.wikipedia.org/wiki?curid=346644", "title": "Casota de Fre\u00e1ns", "text": "A Casota de Fre\u00e1ns, tam\u00e9n co\u00f1ecida como Casota dos Mouros ou Casota de Berdoias \u00e9 un dolmen situado na parroquia de Berdoias, concello de Vimianzo, de particulares caracter\u00edsticas dentro do megalitismo galego. Est\u00edmase que foi constru\u00eddo entre o 2500 e o 2000 a.C.\n\u00c9 de propiedade p\u00fablica e est\u00e1 declarada como Ben de Interese Cultural, figurando no Cat\u00e1logo da Xunta co c\u00f3digo GA15092003. Ten cami\u00f1o de acceso e non est\u00e1 cuberto de maleza nin est\u00e1 afectado por obra algunha. O seu estado de conservaci\u00f3n \u00e9 bo.\nCaracter\u00edsticas.\nPresenta unha planta rectangular formada por tres chantas verticais e unha tampa monol\u00edtica. As s\u00faas dimensi\u00f3ns son de 1,60 metros de largo na cabeceira, 1,48 metros na entrada, cunha lonxitude de 2,70 metros, e cuberta de 2,40 x 3,50 metros. Dentro, nas s\u00faas laxes verticais conserva varias inscrici\u00f3ns: covi\u00f1as e cruces. Estas \u00faltimas seguramente se fixeran para cristianizar un lugar pag\u00e1n.\nPosto que non ten a estrutura t\u00edpica (con corredor e estrutura tumularia), encaixa dentro das construci\u00f3ns tard\u00edas do megalitismo galego, predecesoras das cistas da Idade de Bronce. A lenda conta que estas pedras foron levadas por unha muller (ou a Virxe) na cabeza en canto fiaba nunha roca. Durante anos, esta casota serviu de refuxio para os pastores de Berdoias."}
{"id": "346645", "revid": "98629", "url": "https://gl.wikipedia.org/wiki?curid=346645", "title": "Samiopoula", "text": "Samiopoula () \u00e9 un illote grego situado no sur da illa de Samos a unha distancia de 850 metros. At\u00f3pase baixo a autoridade da unidade rexional de Samos e a xurisdici\u00f3n local da unidade municipal de Pythagoreio. O censo de 2011 rexistraba unha poboaci\u00f3n de catro habitantes. O nome Samiopoula \u00e9 un derivado de Samos (en grego \u03a3\u03ac\u03bc\u03bf\u03c2) e literalmente significa \"pequena Samos\".\nXeograf\u00eda.\nAs medida do illote son aproximadamente 1\u00b45\u00a0km de largo e 0\u00b47\u00a0km de longo. Hai poucos edificios en Samiopoula, principalmente as pequenas igrexas parroquiais de Agia Pelagia (en grego \u0391\u03b3\u03af\u03b1 \u03a0\u03b5\u03bb\u03b1\u03b3\u03af\u03b1) e de Ascensi\u00f3n de Cristo (en grego: \u0391\u03bd\u03b1\u03bb\u03ae\u03c8\u03b5\u03c9\u03c2 \u03c4\u03bf\u03c5 \u03a3\u03c9\u03c4\u03ae\u03c1\u03bf\u03c2), unha pequena taberna e algunhas pequenas casas e refuxios. Os servizos de electricidade e tel\u00e9fono proporci\u00f3nanse a trav\u00e9s de cables submarinos desde a veci\u00f1a Samos. Sistemas fotovoltaicos proporcionan unha certa enerx\u00eda el\u00e9ctrica alternativa. Hai varias cisternas na illa e a auga de choiva cons\u00e9rvase de todo o inverno. A maior parte do terreo \u00e9 rochoso, con moi poucas \u00e1rbores e varias especies de salvaxes matogueiras, arbustos e flores silvestres. As Cabras silvestres superan por moito en n\u00famero aos poucos habitantes, incluso cando os visitantes e turistas toman a pequena illa durante a tempada de ver\u00e1n. O illote \u00e9 facilmente accesible durante a tempada tur\u00edstica a trav\u00e9s de excursi\u00f3ns diarias desde os portos de Pythagoreio e Ormos Marathokampou. A \u00fanica praia da illa, psalida (en grego \u03a8\u03b1\u03bb\u03af\u03b4\u03b1), \u00e9 bastante pequena e est\u00e1 moi concorrida durante a tempada alta de ver\u00e1n, a\u00ednda que o \u00fanico que ofrece son fermosas areas brancas e augas cor turquesa. O veleiros normalmente ach\u00e9ganse ao illote a trav\u00e9s da pequena ba\u00eda de Katsakas (en grego \u039a\u03b1\u03c4\u03c3\u03b1\u03ba\u03ac\u03c2), que est\u00e1 protexida polos ventos do noroeste que prevalecen na zona."}
{"id": "346646", "revid": "15490", "url": "https://gl.wikipedia.org/wiki?curid=346646", "title": "Teatro romano de M\u00e9rida", "text": "O Teatro romano de M\u00e9rida \u00e9 un teatro hist\u00f3rico levantado pola Antiga Roma na colonia Augusta Emerita, actual M\u00e9rida (Espa\u00f1a). A s\u00faa creaci\u00f3n foi promovida polo c\u00f3nsul Marco Vipsanio Agripa e, segundo unha data inscrita no propio teatro, a s\u00faa inauguraci\u00f3n produciuse cara aos anos 16-15\u00a0a.\u00a0C. \u00abPr\u00edncipe entre os monumentos emeritenses\u00bb, como o denominou Jos\u00e9 Men\u00e9ndez-Pidal, arquitecto que dirixiu a s\u00faa reconstruci\u00f3n desde 1964, o teatro \u00e9 Patrimonio da Humanidade desde 1993 como parte do Conxunto arqueol\u00f3xico de M\u00e9rida.\nO teatro sufriu varias remodelaci\u00f3ns, a m\u00e1is importante cara ao ano 105, en \u00e9poca do emperador Traxano, ao erguerse a fronte esc\u00e9nica actual, e outra en \u00e9poca de Constantino I, entre os anos 333 e 335. O teatro foi abandonado no s\u00e9culo IV\u00a0d.\u00a0C. tras a oficializaci\u00f3n no Imperio romano do cristianismo, que consideraba inmorais as representaci\u00f3ns teatrais. O edificio foi cuberto de terra e durante s\u00e9culos a s\u00faa \u00fanica parte visible foi a \"summa cavea\", as bancadas superiores, que foron bautizadas polos emeritenses \u00ab\"As sete cadeiras\"\u00bb. As escavaci\u00f3ns arqueol\u00f3xicas no edificio comezaron a principios do s\u00e9culo XX e desde 1933 o teatro alberga a celebraci\u00f3n do Festival Internacional de Teatro Cl\u00e1sico de M\u00e9rida. En 2007 o teatro foi nomeado un dos 12 Tesouros de Espa\u00f1a.\nHistoria.\nA construci\u00f3n de teatros na Antiga Roma respond\u00eda m\u00e1is a intereses pol\u00edticos que aos gustos do pobo romano, que prefer\u00eda acudir ao circo a ver carreiras de carros e ao anfiteatro a ver combates entre gladiadores e animais. Desde o teatro a autoridade realizaba unha eficiente propaganda dela mesma e do modo de vida romano, tanto a trav\u00e9s da grandiosidade do edificio e a s\u00faa decoraci\u00f3n como das mensaxes que desde o seu escenario se pod\u00edan transmitir. O teatro emeritense, promovido polo c\u00f3nsul Marco Vipsanio Agripa, inaugurouse entre os anos 16 e 15 a. C., segundo se deduce das inscrici\u00f3ns situadas sobre as portas de acceso \u00e1 orchestra.\nO uso do edificio durante varios s\u00e9culos fixo necesarias algunhas reformas. As\u00ed, cara ao ano 105 levantouse a actual fronte de escena, que se volveu reformar entre os anos 333 e 335 xunto coa v\u00eda que rodea o edificio. Debido en gran medida \u00e1 implantaci\u00f3n oficial do cristianismo no s\u00e9culo IV, relixi\u00f3n que consideraba inmorais as representaci\u00f3ns teatrais, o edificio deixou de utilizarse e foi abandonado. Co paso do tempo algunhas das s\u00faas partes derrub\u00e1ronse mentres outras f\u00f3ronse cegando con terra. Durante s\u00e9culos unicamente foi visible a parte superior da s\u00faa bancada coas b\u00f3vedas dos vomitorios afundidos, polo que os habitantes da cidade creron ver sete grandes asentos, \u00ab\"As sete cadeiras\"\u00bb, onde segundo a lenda sentaban outros tantos reis mouros para deliberar sobre o destino da cidade.\nAs escavaci\u00f3ns do teatro comezaron en 1910 dirixidas polo arque\u00f3logo Jos\u00e9 Ram\u00f3n M\u00e9lida. Con escasos medios e unha metodolox\u00eda non de todo axeitada, que impediu reconstru\u00edr a evoluci\u00f3n do teatro desde o seu abandono at\u00e9 finais do s\u00e9culo XIX, exhumouse a maior parte do edificio, document\u00e1ronse numerosas columnas, cornixas, estatuas e outros materiais do edificio, sobre todo da fronte esc\u00e9nica. Non foi at\u00e9 os anos 60 e 70 do s\u00e9culo XX cando se reconstru\u00edu a fronte esc\u00e9nica, baixo a direcci\u00f3n do arquitecto e arque\u00f3logo Jos\u00e9 Men\u00e9ndez-Pidal e \u00c1lvarez. Desde 1933 alberga o desenvolvemento do Festival de Teatro Cl\u00e1sico de M\u00e9rida, hoxe en d\u00eda Festival Internacional, co cal recupera a s\u00faa funci\u00f3n orixinal e transcende o mero ornamento.\nDescrici\u00f3n.\nLevantado seguindo fielmente as regras dos tratados de Marco Vitruvio, o edificio responde a un modelo tipicamente romano, xa establecido anteriormente nas construci\u00f3ns de Pompeia e Roma.\nBancadas e \"orchestra\".\nA bancada (c\u00e1vea) semicircular do teatro aproveita a pendente do cerro de San Alb\u00edn. Con capacidade no seu momento para 6000 espectadores, as bancadas div\u00eddense en tres zonas: \"ima cavea\", \"media cavea\" e \"summa cavea\", esta \u00faltima moi deteriorada na actualidade.\nA parte inferior, na que se situaban as clases sociais m\u00e1is acomodadas, ten vinte e d\u00faas ringleiras de asentos e subdiv\u00eddese en cinco sectores radiais (\"cunei\") delimitados por escaleiras e, a nivel horizontal, por un corredor (\"praecintio\") que o separa das bancadas superiores. Seis portas na s\u00faa parte superior dan acceso a un corredor semicircular cuberto por unha b\u00f3veda anular que facilita a entrada e sa\u00edda por d\u00faas portas en senllos extremos. As c\u00e1veas media e superior pos\u00faen cada unha cinco fileiras de asentos e est\u00e1n sustentadas por un complexo sistema de arcos e b\u00f3vedas de can\u00f3n. En total, no exterior trece portas facilitaban o acceso e evacuaci\u00f3n dos asistentes ao teatro.\nA \"orchestra\" \u00e9 un espazo semicircular pavimentado de m\u00e1rmores brancos e azulados destinado ao coro. Est\u00e1 rodeada de tres bancadas de honra para as autoridades e separada da bancada por un antepeito de m\u00e1rmore, do cal se conserva un fragmento. Na s\u00faa fronte hai un muro que alterna tramos rectos e curvos e a separa do escenario.\nEscenario.\nO proscenio rectangular, o escenario ou \"pulpitum\", estar\u00eda pavimentado de madeira na antig\u00fcidade e conta con varios furados no chan que orixinalmente servir\u00edan para colocar os mastros do pano e demais infraestruturas esc\u00e9nicas. A fronte da escena (\"scaenae frons\") \u00e9 a parte m\u00e1is espectacular e caracter\u00edstica do teatro. Ten 7,5\u00a0m de anchura, 63 de lonxitude e 17,5 de altura total; est\u00e1 formado por un baseamento de perpia\u00f1os recubertos de m\u00e1rmore avermellado sobre o que repousan dous corpos de columnas de orde corintia que combinan o m\u00e1rmore de vetas azuladas dos seus fustes co branco de basas e capiteis. Estas columnas sustentan un entaboado con arquitrabe, friso e cornixa ricamente decorados. Un gran muro revestido de m\u00e1rmore pecha a parte traseira da escena. A decoraci\u00f3n desta parte compl\u00e9tase coa disposici\u00f3n de esculturas entre as columnas \u2014cuxos orixinais se custodian no pr\u00f3ximo Museo Nacional de Arte Romana dos deuses Ceres, Plut\u00f3n, Proserpina e doutros personaxes con togas e coirazas que se interpretaron como retratos imperiais. Tres portas permiten a entrada dos actores a escena, unha central \u2014\"valva rexia\"\u2014 e d\u00faas laterais \u2014\"valva hospitalia\"\u2014. Nos laterais e na parte posterior existen varias dependencias que eran usadas polos actores e polos t\u00e9cnicos das representaci\u00f3ns.\nPer\u00edstilo.\nTras a escena constru\u00eduse unha zona axardinada de planta cuadrangular rodeada de columnas e p\u00f3rticos, o per\u00edstilo, que se usaba como \u00e1rea de esparexemento. Ao fondo deste xard\u00edn, en eixo coa porta central da escena, existe unha pequena sala dedicada ao culto imperial, segundo se deduce do achado dun retrato escult\u00f3rico do emperador C\u00e9sar Augusto ataviado como \"Pontifex Maximus\". Na esquina norte do per\u00edstilo, elevadas sobre o nivel do xard\u00edn, est\u00e1n as latrinas, e ao oeste os restos dunha casa constru\u00edda tras o abandono do teatro. Esta residencia conta cun patio rodeado de columnas e pilastras e varias habitaci\u00f3ns, algunhas rematadas con forma de \u00e1bsida e a maior de todas con pinturas murais que representan figuras humanas a tama\u00f1o natural."}
{"id": "346647", "revid": "1131", "url": "https://gl.wikipedia.org/wiki?curid=346647", "title": "Lendoiro", "text": "O top\u00f3nimo galego Lendoiro pode referirse a:\nAmais, como apelido pode referirse a:"}
{"id": "346648", "revid": "12452", "url": "https://gl.wikipedia.org/wiki?curid=346648", "title": "Proton M Briz-M", "text": ""}
{"id": "346649", "revid": "35560", "url": "https://gl.wikipedia.org/wiki?curid=346649", "title": "Proton M/DM-2", "text": "Proton M/DM-2 \u00e9 o nome dunha variante do modelo de foguete espacial pertencente \u00e1 familia de foguetes Proton, tam\u00e9n co\u00f1ecidos como UR-500. A diferenza da versi\u00f3n m\u00e1is avanzada Proton M/Briz-M, usa a m\u00e1is antiga etapa Block DM-2 para certo tipo de cargas.\nCaracter\u00edsticas.\nO Proton M foi unha mellora dos foguetes Proton no que se optimizou a primeira etapa para reducir a masa estrutural, aumentar o pulo e utilizar totalmente os propelentes t\u00f3xicos co fin de reducir a s\u00faa liberaci\u00f3n cando a etapa cae a terra. Esta versi\u00f3n usa unha etapa superior Block DM-2, usada tam\u00e9n no Proton K/DM-2, que utiliza propelentes criox\u00e9nicos en lugar de propelentes hiperg\u00f3licos como a etapa Briz M."}
{"id": "346650", "revid": "4817", "url": "https://gl.wikipedia.org/wiki?curid=346650", "title": "Proton-M Blok-DM-2", "text": ""}
{"id": "346651", "revid": "4817", "url": "https://gl.wikipedia.org/wiki?curid=346651", "title": "Proton-M Block-DM-2", "text": ""}
{"id": "346652", "revid": "23204", "url": "https://gl.wikipedia.org/wiki?curid=346652", "title": "Mar do Labrador", "text": "O mar do Labrador (en , en e en ) \u00e9 un corpo de auga do oc\u00e9ano Atl\u00e1ntico Norte localizado entre a pen\u00ednsula canadense de Labrador e a illa danesa de Groenlandia. Est\u00e1 flanqueado por terras continentais en todos os seus bordos e a s\u00faa profundidade \u00e9 duns 3\u00a0km. As s\u00faas augas conectan ao norte coas da ba\u00eda de Baffin, a trav\u00e9s do estreito de Davis.\nXeolox\u00eda.\nO mar de Labrador formouse probablemente polo espazamento do fondo mari\u00f1o que empezou a ocorrer hai ao redor de 61 mill\u00f3ns de anos e parou fai preto de 40 mill\u00f3ns de anos.\nHai unha historia m\u00e1is recente achega da forma do mar, durante a idade do xeo, a folla de xeo norteamericana colapsouse repetidas veces mandando vagas de icebergs cara ao mar do Labrador, no fondo do mar do Labrador hai unha capa de pedras irregulares (Glacial err\u00e1tico), isto \u00e9 cachos de pedra que non coinciden con tama\u00f1o e o tipo de pedra nativas ao \u00e1rea en que se atopan, deixadas a\u00ed polos icebergs ao derretirse.\nUnha das canles de turbidita m\u00e1is grandes de mundo corre de Norte a Sur no medio do mar do Labrador. As avalanchas de turbidita corren esta canle por centenares de quil\u00f3metros, moitos delas terminando nas augas m\u00e1is profundas de Nova Inglaterra.\nL\u00edmites xeogr\u00e1ficos.\nSegundo a Organizaci\u00f3n Hidrogr\u00e1fica Internacional (\u00abInternational Hydrographic Organization\u00bb, IHO), na s\u00faa publicaci\u00f3n \"Limits of oceans and seas\" (3\u00aa edici\u00f3n de 1953), o mar do Labrador (que ten o n\u00famero de identificaci\u00f3n 15A) ten os seguintes l\u00edmites:"}
{"id": "346653", "revid": "1576", "url": "https://gl.wikipedia.org/wiki?curid=346653", "title": "Briz-M", "text": ""}
{"id": "346656", "revid": "12452", "url": "https://gl.wikipedia.org/wiki?curid=346656", "title": "Balea alibranca", "text": ""}
{"id": "346657", "revid": "1131", "url": "https://gl.wikipedia.org/wiki?curid=346657", "title": "Camilo", "text": "Camilo \u00e9 un antrop\u00f3nimo masculino. Amais, como top\u00f3nimo pode referirse a:"}
{"id": "346658", "revid": "1131", "url": "https://gl.wikipedia.org/wiki?curid=346658", "title": "O Cami\u00f1o", "text": ""}
{"id": "346659", "revid": "56817", "url": "https://gl.wikipedia.org/wiki?curid=346659", "title": "Cami\u00f1o Branco", "text": "O top\u00f3nimo Cami\u00f1o Branco pode referirse a:"}
{"id": "346660", "revid": "56817", "url": "https://gl.wikipedia.org/wiki?curid=346660", "title": "Cami\u00f1o Grande", "text": "O top\u00f3nimo Cami\u00f1o Grande pode referirse a:"}
{"id": "346661", "revid": "22570", "url": "https://gl.wikipedia.org/wiki?curid=346661", "title": "Espazo m\u00e9trico", "text": "En matem\u00e1tica, un espazo m\u00e9trico \u00e9 un conxunto xunto cunha funci\u00f3n distancia definida sobre el, de xeito que calquera par de puntos (ou elementos) do conxunto est\u00e1n a unha certa distancia asignada por esa funci\u00f3n.\nEn particular, calquera espazo m\u00e9trico ser\u00e1, ademais, un espazo topol\u00f3xico porque calquera funci\u00f3n de distancia definida sobre un conxunto dado induce unha topolox\u00eda sobre ese conxunto. Tr\u00e1tase da topolox\u00eda inducida polas b\u00f3las abertas asociadas \u00e1 funci\u00f3n distancia do espazo m\u00e9trico. \nDefinici\u00f3ns.\nDefinici\u00f3n de espazo m\u00e9trico.\nFormalmente, un espazo m\u00e9trico \u00e9 un conxunto formula_1 (con elementos denominados \"puntos\") cunha funci\u00f3n distancia asociada (tam\u00e9n chamada unha \u201cm\u00e9trica\u201d) formula_2 (onde formula_3 \u00e9 o conxunto dos n\u00fameros reais). Dicir que formula_4 \u00e9 unha distancia sobre formula_1 \u00e9 dicir que para todo formula_6, formula_7, formula_8 en formula_1, esta funci\u00f3n debe satisfacer as seguintes condici\u00f3ns ou propiedades dunha distancia:\nAlgunhas definici\u00f3ns asociadas a un espazo m\u00e9trico.\nSexa formula_14 un espazo m\u00e9trico, e sexan formula_15 e formula_16 un punto de formula_17 e un n\u00famero real positivo ou cero, respectivamente:\nTopolox\u00eda dun espazo m\u00e9trico.\nA distancia formula_4 do espazo m\u00e9trico induce en formula_1 unha topolox\u00eda, e polo tanto o espazo \u00e9 un espazo topol\u00f3xico ao tomarse como subconxuntos abertos para a topolox\u00eda todos os subconxuntos formula_48 que cumpren\nIsto \u00e9 para todos os subconxuntos formula_48 para os que calquera punto en formula_48 \u00e9 o centro dalgunha b\u00f3la de raio positivo totalmente inclu\u00edda en formula_48, ou o que \u00e9 o mesmo: U non ten puntos na fronteira; non ten fronteira.\nEsa topolox\u00eda denom\u00ednase \u201ctopolox\u00eda inducida por formula_4 en formula_1\u201d.\nPodemos ent\u00f3n interpretar intuitivamente que un conxunto aberto \u00e9 unha parte que ten un certo \"espesor\" arredor de cada un dos seus puntos.\nUn subespazo m\u00e9trico formula_55 dun espazo m\u00e9trico formula_56 \u00e9 subespazo topol\u00f3xico do espazo topol\u00f3xico formula_57, onde formula_58 \u00e9 a topolox\u00eda en formula_59 inducida por formula_4. \u00e9 dicir, formula_61 herda de formula_59 a topolox\u00eda inducida por formula_4.\nUnha veci\u00f1anza formula_64 dun punto formula_18 dun espazo m\u00e9trico formula_1 non \u00e9 m\u00e1is que un subconxunto formula_67 de xeito que exista un formula_68 tal que a b\u00f3la aberta formula_69. O conxunto formula_70 \u00e9 base da topolox\u00eda inducida por formula_4, e tam\u00e9n \u00e9 base das veci\u00f1anzas desa topolox\u00eda. Como formula_72 \u00e9 denso en formula_73, resulta ent\u00f3n que formula_74 tam\u00e9n \u00e9 base das veci\u00f1anzas da topolox\u00eda inducida por formula_4. En consecuencia, todo espazo m\u00e9trico cumpre o Primeiro Axioma de Numerabilidade.\nTodo espazo m\u00e9trico \u00e9 espazo de Hausdorff. Ademais, ao igual que ocorre nos espazos pseudom\u00e9tricos, para os espazos m\u00e9tricos son equivalentes as seguintes propiedades: ser espazo de Lindel\u00f6f, cumprir o Primeiro Axioma de Numerabilidade e ser separable.\nSistemas axiom\u00e1ticos alternativos.\nA propiedade 1 (formula_10) s\u00e9guese da 4 e da 5.\nAlg\u00fans autores empregan a recta real estendida e admiten que a distancia tome o valor formula_77. Calquera m\u00e9trica tal pode ser escalada a unha m\u00e9trica finita (empregando formula_78 ou formula_79) e os dous conceptos de espazo m\u00e9trico son equivalentes no que \u00e1 topolox\u00eda se refire. Unha m\u00e9trica ch\u00e1mase ultram\u00e9trica se satisfai a seguinte versi\u00f3n, m\u00e1is forte, da \"desigualdade triangular\":\nSe se elimina a propiedade 3, obt\u00e9nse un espazo pseudom\u00e9trico. Suprimindo, en cambio, a propiedade 4, obtense un espazo cuasim\u00e9trico.\nNon obstante, perd\u00e9ndose simetr\u00eda neste caso, adoita cambiarse a propiedade 3 de xeito que ambas formula_81 e formula_82 son necesarias para que formula_6 e formula_7 se identifiquen. Todas as combinaci\u00f3ns do anterior son posibles e referidas polas s\u00faas nomenclaturas respectivas (por exemplo como \"quasi-pseudo-ultram\u00e9trico\").\nExemplos.\nformula_85\nEnt\u00f3n \"d\" \u00e9 unha m\u00e9trica en X, chamada m\u00e9trica discreta e (X,d) \u00e9 espazo m\u00e9trico; (X, d) ch\u00e1mase espazo discreto.\nUnha an\u00e1lise l\u00f3xica.\nexpresa (sen ningunha referencia a unha operaci\u00f3n nos reais positivos, |\"x\" - \"y\"| \u00e9 a distancia al\u00ed) o feito que \"d\"(\"x\", \"-\") \u00e9 funci\u00f3n curta (polo tanto uniforme, polo tanto continua). d: \"x\" - &gt; \"d\"(\"x\",\"-\") \u00e9 unha isometr\u00eda.\nEspazos metrizables.\nDise que un espazo topol\u00f3xico formula_86 \u00e9 metrizable cando existe unha distancia formula_4 cunha topolox\u00eda inducida que sexa precisamente a topolox\u00eda formula_88.\nUn problema fundamental en Topolox\u00eda \u00e9 determinar se un espazo topol\u00f3xico dado \u00e9 ou non metrizable. Existen diversos resultados ao respecto.\nTeorema de metrizaci\u00f3n de Urysohn.\nTodo espazo topol\u00f3xico regular que cumpra o segundo axioma de numerabilidade \u00e9 metrizable.\nTeorema de metrizaci\u00f3n de Nagata-Smirnov (condici\u00f3n suficiente).\nTodo espazo regular cunha base numerable localmente finita \u00e9 metrizable.\nTeorema de metrizaci\u00f3n de Nagata-Smirnov (condici\u00f3n necesaria).\nTodo espazo metrizable ten unha base numerable localmente finita.\nTeorema de metrizaci\u00f3n de Stone.\nTodo espazo metrizable \u00e9 paracompacto.\nTeorema de metrizaci\u00f3n de Smirnov.\nUn espazo topol\u00f3xico \u00e9 metrizable se e s\u00f3 se \u00e9 paracompacto e localmente metrizable.\nTeorema de metrizaci\u00f3n de espazos completamente separables.\nUn espazo topol\u00f3xico completamente separable \u00e9 metrizable se e s\u00f3 se \u00e9 regular."}
{"id": "346662", "revid": "5863", "url": "https://gl.wikipedia.org/wiki?curid=346662", "title": "Cami\u00f1o real", "text": "Na antig\u00fcidade, un cami\u00f1o real era unha v\u00eda de comunicaci\u00f3n de grande importancia constru\u00eddo pola coroa ou a igrexa.\nEn Galicia exist\u00edan os seguintes cami\u00f1os reais:\nComo top\u00f3nimo, Cami\u00f1o Real pode referirse a:"}
{"id": "346663", "revid": "1131", "url": "https://gl.wikipedia.org/wiki?curid=346663", "title": "Cameixa", "text": ""}
{"id": "346664", "revid": "1131", "url": "https://gl.wikipedia.org/wiki?curid=346664", "title": "O Cami\u00f1o Ancho", "text": ""}
{"id": "346665", "revid": "1131", "url": "https://gl.wikipedia.org/wiki?curid=346665", "title": "O Cami\u00f1o Branco", "text": ""}
{"id": "346666", "revid": "1131", "url": "https://gl.wikipedia.org/wiki?curid=346666", "title": "O Cami\u00f1o da Barcia", "text": ""}
{"id": "346667", "revid": "1131", "url": "https://gl.wikipedia.org/wiki?curid=346667", "title": "Cami\u00f1o da Merc\u00e9", "text": ""}
{"id": "346668", "revid": "1131", "url": "https://gl.wikipedia.org/wiki?curid=346668", "title": "Cami\u00f1o da Ponte Grande", "text": ""}
{"id": "346669", "revid": "1131", "url": "https://gl.wikipedia.org/wiki?curid=346669", "title": "O Cami\u00f1o da Poza", "text": ""}
{"id": "346670", "revid": "1131", "url": "https://gl.wikipedia.org/wiki?curid=346670", "title": "O Cami\u00f1o de Vieiro", "text": ""}
{"id": "346671", "revid": "1131", "url": "https://gl.wikipedia.org/wiki?curid=346671", "title": "O Cami\u00f1o do Pinar", "text": ""}
{"id": "346672", "revid": "1131", "url": "https://gl.wikipedia.org/wiki?curid=346672", "title": "Cami\u00f1o do Raposo", "text": ""}
{"id": "346673", "revid": "1131", "url": "https://gl.wikipedia.org/wiki?curid=346673", "title": "O Cami\u00f1o Grande", "text": ""}
{"id": "346674", "revid": "12452", "url": "https://gl.wikipedia.org/wiki?curid=346674", "title": "O Cami\u00f1o Real", "text": ""}
{"id": "346675", "revid": "1131", "url": "https://gl.wikipedia.org/wiki?curid=346675", "title": "O Cami\u00f1o Vello", "text": ""}
{"id": "346676", "revid": "98629", "url": "https://gl.wikipedia.org/wiki?curid=346676", "title": "Balaenoptera bonaerensis", "text": "O rorcual austral, \"Balaenoptera bonaerensis\", \u00e9 un unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos, unha das sete que integran o x\u00e9nero \"Balaenoptera\".\n\u00c9 un cet\u00e1ceo de pequeno tama\u00f1o estreitamente emparentado coa especie \"Balaenoptera acutorostrata\" que habita nas augas do hemisferio austral, de a\u00ed o seu nome vulgar.\nTaxonom\u00eda.\nDescrici\u00f3n.\nA especie foi descrita por primeira vez en 1867 polo naturalista, paleont\u00f3logo e zo\u00f3logo alem\u00e1n, nacionalizado arxentino, Hermann Burmeister, en \"Actas Soc. Paleo.\", Buenos Aires: XXIV.\nSin\u00f3nimos.\nAdemais de polo nome que lle deu Burmeister, e actualmente v\u00e1lido, a especie co\u00f1eceuse tam\u00e9n polos sin\u00f3nimos: \nNome vulgar.\nO nome espec\u00edfico, \"bonaerensis\", significa 'bonaerense', \u00e9 dicir, 'de Buenos Aires'. Por\u00e9n, o ep\u00edteto vulgar co que se co\u00f1ece, \"austral\", \u00e9 debido a que \u00e9 com\u00fan velo nos meses de ver\u00e1n en augas da Ant\u00e1rtida. Ademais, dise as\u00ed por oposici\u00f3n ao seu pr\u00f3ximo parente (durante moitos anos pensouse que eran conespec\u00edficos), o \"Balaenoptera acutorostrata\", que se distrib\u00fae polo hemisferio boreal.\nCaracter\u00edsticas.\nO rorcual austral, xunto co \"Balaenoptera acutorostrata\" son sas especies m\u00e1is pequenas de rorcuais (a balea anana \u00e9 o cet\u00e1ceo misticeto m\u00e1is pequeno que existe).\nA s\u00faa lonxitud var\u00eda de 7,2 a 11 m, e o seu peso oscila entre 5,8 e 9,1 t. De media, as femias son aproximadamente 1 m m\u00e1is longas que os machos.\nA coloraci\u00f3n do seu dorso \u00e9 gris escura, e o ventre, branco.\nPoboaci\u00f3n e distribuci\u00f3n.\nO rorcual austral habita en todos os oc\u00e9anos do hemisferio sur. Durante o ver\u00e1n se encontra cerca da Ant\u00e1rtida, pero se move m\u00e1is cata ao norte en inverno, superponendo parcialmente as\u00ed a s\u00faa \u00e1rea de distribuci\u00f3n coa do \"Balaenoptera acutorostrata\".\nCaza e conservaci\u00f3n.\n\u00c9 unha especie que foi cazada extensivamente pola frota baleeira xaponesa, que ti\u00f1a, a cambio da derrogaci\u00f3n da moratoria sobre a caza de baleas (un \"permiso especial\") a cambio de ofrecer m\u00e9todos m\u00e1is 'humanos' para a morte deste animal, e de subministrar informaci\u00f3n cient\u00edfica sobre a especie, especialmente sonre a s\u00faa sa\u00fade e o contido na s\u00faa carne e en certos \u00f3rganos de metais pesados e compostos organoclorados.\nOs datos sobre o estado de conservaci\u00f3n do rorcual ant\u00e1rtico consid\u00e9ranse insuficientes na \"lista vermella\" da UICN, por seren \u00abincapaces de proporcionar estimaci\u00f3ns confi\u00e1beis e actualizada\u00bb."}
{"id": "346677", "revid": "98629", "url": "https://gl.wikipedia.org/wiki?curid=346677", "title": "Extinci\u00f3n do Permiano-Tri\u00e1sico", "text": "A extinci\u00f3n do Permiano-Tri\u00e1sico (P-Tr), tam\u00e9n chamada extinci\u00f3n en masa do Permiano-Tri\u00e1sico, evento de extinci\u00f3n do Permiano-Tri\u00e1sico, co\u00f1ecida coloquialmente como a gran mortaldade, o final permiano ou a grande extinci\u00f3n permiana, \u00e9 unha grande extinci\u00f3n que ocorreu hai uns 252 mill\u00f3ns de anos (Ma), que forma a fronteira entre os per\u00edodos Permiano e Tri\u00e1sico, e tam\u00e9n entre as eras do Paleozoico e Mesozoico. Foi o evento de extinci\u00f3n co\u00f1ecido m\u00e1is grave acontecido na Terra, no cal se extinguiron un 96% de todas as especies mari\u00f1as e un 70% das especies de vertebrados terrestres. \u00c9 a \u00fanica extinci\u00f3n en masa co\u00f1ecida que afectou aos insectos. Un 57% de todas as familias e un 83% de todos os x\u00e9neros desapareceron. Como se perdeu tanta biodiversidade, a recuperaci\u00f3n da vida na Terra tardou en producirse significativamente m\u00e1is tempo que en calquera outro evento de extinci\u00f3n co\u00f1ecido, posiblemente uns 10 mill\u00f3ns de anos.\nHai evidencias de dous ou tres pulsos (ou fases) distintos e extinci\u00f3n. Os mecanismos que se suxeriron para o \u00faltimo son un ou m\u00e1is eventos de impacto de grandes meteoritos, volcanismo masivo, incendio e explosi\u00f3n de dep\u00f3sitos de carb\u00f3n e gas nos chamados trapps siberianos (ou escaleiras siberianas),&lt;ref name=\"lava/coal fires\"&gt; &lt;/ref&gt; e un efecto invernadoiro desbocado desencadeado por unha s\u00fabita liberaci\u00f3n de metano do leito oce\u00e1nico debido \u00e1 disociaci\u00f3n de clatratos de metano ou \u00e1 actividade de microbios produtores de metano (metan\u00f3xenos); xunto con cambios graduais que posiblemente tam\u00e9n contribu\u00edron, como cambios no nivel do mar, incemento da anoxia, incremento da aridez e un cambio na circulaci\u00f3n oce\u00e1nica impulsado por un cambio clim\u00e1tico.\nDataci\u00f3n da extinci\u00f3n.\nAta 2000 pens\u00e1base que as secuencias de rochas do l\u00edmite Permiano-Tri\u00e1sico eran demasiado poucas e ti\u00f1an demasiados baleiros para que os cient\u00edficos puidese determinar fiablemente os seus detalles.\nPor\u00e9n, \u00e9 agora posible datar a extinci\u00f3n con notable precisi\u00f3n. Os datos de U-Pb de circ\u00f3ns de cinco xacementos de cinzas volc\u00e1nicas do \"Global Stratotype Section and Point\" para o l\u00edmite do Permiano-Tri\u00e1sico en Meishan, China, establecen un modelo de idade de alta resoluci\u00f3n para a extinci\u00f3n, o que permite a exploraci\u00f3n das ligaz\u00f3ns entre a perturbaci\u00f3n ambiental global, a alteraci\u00f3n do ciclo do carbono, a extinci\u00f3n en masa e a recuperaci\u00f3n a escala de milenios. A extinci\u00f3n ocorreu entre 251,941 \u00b1 0,037 e 251,880 \u00b1 0,031 Ma, unha duraci\u00f3n de 60 \u00b1 48 miles de anos. Esta extinci\u00f3n coincide cun decrecemento grande (aproximadamente o 0,9%), abrupto global na proporci\u00f3n de is\u00f3topos estables e , e \u00e9 \u00e1s veces usado para identificar o l\u00edmite Permiano-Tri\u00e1sico en rochas que non son axeitados para a dataci\u00f3n radiom\u00e9trica. Hai m\u00e1is evidencias de cambios ambientais arredor do l\u00edmite P-Tr que suxiren un aumento de 8\u00a0\u00b0C na temperatura, e un incremento nos niveis de 2000 ppm (en contraste con isto, a concentraci\u00f3n immediatamente antes da Revoluci\u00f3n Industrial era 280 ppm). Hai tam\u00e9n evidencias dun incremento da radiaci\u00f3n ultravioleta que chegaba \u00e1 Terra e causaba mutaci\u00f3ns nas esporas das plantas.\nSuxeriuse que o l\u00edmite Permiano-Tri\u00e1sico est\u00e1 asociado cun s\u00fabito incremento na abundancia de fungos terrestres e mari\u00f1os, causado polo brusco incremento na cantidade de plantas mortas e animais que se alimentaban de fungos. Durante un tempo este \"pico dos fungos\" (na gr\u00e1fica) foi utilizado por alg\u00fans paleont\u00f3logos para identificar o l\u00edmite Permiano-Tri\u00e1sico en rochas que non son axeitadas para a dataci\u00f3n radiom\u00e9trica ou a falta de f\u00f3siles \u00edndice adecuados, pero mesmo os propo\u00f1entes da hip\u00f3tese do pico de fungos indicaron que o dito pico puido ser un fen\u00f3meno repetido creado por ecosistemas post-extinci\u00f3n no Tri\u00e1sico temper\u00e1n. A propia idea dun pico de fungos foi criticada en diversos aspectos, como os seguintes: as \"Reduviasporonites\", que son as esporas f\u00fanxicas supostas m\u00e1is com\u00fans, foron en realidade unhas alga fosilizadas; o pico non aparece en todo o mundo; e en moitos lugares non coincide co l\u00edmite Permiano-Tri\u00e1sico. As algas, que foron mal identificadas como esporas f\u00fanxicas, poden mesmo representar unha transici\u00f3n a un mundo tri\u00e1sico dominado por lagos en vez dun per\u00edodo do Tri\u00e1sico temper\u00e1n de morte e descomposici\u00f3n nalg\u00fans xacementos f\u00f3siles terrestres. Novas evidencias qu\u00edmicas concordan mellor cunha orixe f\u00fanxica das \"Reduviasporonites\", dilu\u00edndo estas cr\u00edticas.\nHai incerteza sobre a duraci\u00f3n da extinci\u00f3n global e sobre o tempo e a duraci\u00f3n de varias extinci\u00f3ns de grupos dentro dun proceso maior. Algunhas probas suxiren que houbo m\u00faltiples pulsos de extinci\u00f3n ou que a extinci\u00f3n se estendeu nuns poucos mill\u00f3ns de anos, cun agudo pico nos \u00faltimos mill\u00f3ns de anos do Permiano. As an\u00e1lises estat\u00edsticas dalg\u00fans estratos moi fosil\u00edferos en Meishan, provincia de Zhejiang no sur da China, suxiren que a principal extinci\u00f3n estaba agrupada arredor dun pico. Investigaci\u00f3ns recentes mostran que diferentes grupos se extinguiron en diferentes momentos; por exemplo, a\u00ednda que \u00e9 dif\u00edcil de datar absolutamente, as extinci\u00f3ns dos ostr\u00e1codos e braqui\u00f3podos estaban separados por de 670 a 1170 miles de anos. Nunha secuencia ben preservada no leste de Groenlandia, o declive dos animais est\u00e1 concentrada nun per\u00edodo de 10.000 a 60.000 anos de duraci\u00f3n, e as plantas tardaron varios miles de anos m\u00e1is en mostrar un completo impacto do evento. Unha vella teor\u00eda, a\u00ednda sostida nalg\u00fans artigos recentes, \u00e9 que houbo dous grandes pulsos de extinci\u00f3n separados por 9,4 mill\u00f3ns de anos, separados por un per\u00edodo de extinci\u00f3ns bastante por riba do nivel de fondo, e que a extinci\u00f3n final exterminou s\u00f3 un 80% das especies mari\u00f1as vivas daquela, mentres que outras perdas ocorreron durante o primeiro pulso ou intervalo entre os pulsos. Segundo esta teor\u00eda un destes pulsos de extinci\u00f3n ocorreu ao final da \u00e9poca Guadalupiana do Permiano.\nPor exemplo, todos ag\u00e1s un dos x\u00e9neros superviventes de dinoc\u00e9falos se extinguiron ao final do Guadalupiano, como tam\u00e9n os Verbeekinidae, unha familia de gran tama\u00f1o de foramin\u00edferos fusul\u00ednidos.\nO impacto da extinci\u00f3n do final do Guadalupiano en organismos mari\u00f1os parece variar entre localizaci\u00f3ns e entre grupos taxon\u00f3micos, e os braqui\u00f3podos e corais tiveron varias perdas.\nPadr\u00f3ns de extinci\u00f3n.\nOrganismos mari\u00f1os.\nOs invertebrados mari\u00f1os sufriron as maiores perdas durante a extici\u00f3n do P-Tr. Encontr\u00e1ronse probas disto en mostras do sur da China no l\u00edmite P-Tr. Aqu\u00ed, 286 dun total de 329 x\u00e9neros de invertebrados mari\u00f1os desapareceron nas d\u00faas zonas sedimentarias finais que conti\u00f1an conodontos do Permiano. A diminuci\u00f3n de diversidade foi probablemente causada por un brusco incremento das extinci\u00f3ns, e non por unha diminuci\u00f3n da especiaci\u00f3n.\nA extinci\u00f3n afectou principalmente a organismos con esqueletos de carbonato de calcio, especialmente aos que depend\u00edan de niveis estbles de CO2 para producir os seus esqueletos. Estes organismos eran susceptibles aos efectos da acidificaci\u00f3n oce\u00e1nica que foron resultado dun incremento do CO2 atmosf\u00e9rico.\nEntre os organismos bent\u00f3nicos, o evento de extinci\u00f3n multiplicou as taxas de extinci\u00f3n de fondo, e, por tanto, causou os maiores danos aos taxons que ti\u00f1an unha taxa de extinci\u00f3n alta (o que implica taxons con alto recambio). A taxa de extinci\u00f3n dos organismos mari\u00f1os foi catastr\u00f3fica.\nEntre os grupos de invertebrados mari\u00f1os superviventes est\u00e1n: braqui\u00f3podos articulados (con bisagra na cuncha), que sufriron un lento declive en n\u00famero desde a extinci\u00f3n P-Tr; a orde Ceratitida dos amonitas; e os equinodermos crinoideos, que case se extinguen pero que posteriormente se fixeron abundantes e diversos.\nOs grupos con maiores taxas de supervivencia xeralmente ti\u00f1an un control activo da circulaci\u00f3n, mecanismos de intercambio de gases elaborados, e calcificaci\u00f3n lixeira. Os organismos con maior calcificaci\u00f3n ou con aparatos respiratorios simples foron os m\u00e1is afectados. Polo menos no caso dos braqui\u00f3podos, os taxons superviventes eran xeralmente pequenos, membros raros dunha comunidade diversa.\nOs amonoideos, que estaban experimentando un declive a longo prazo durante 30 Ma desde o Roadiano (Permiano medio), sufriron un pulso de extinci\u00f3n selectiva 10 Ma antes do evento principal, ao final do piso Capitaniano. Nesta extinci\u00f3n preliminar, que xeralmente reduciu a disparidade, ese \u00e9 o rango de diferentes gremios ecol\u00f3xicos, os responsables foron aparentemente factores ambientais. A diversidade e disparidade diminu\u00edron m\u00e1is ata o l\u00edmite P-Tr; a extinci\u00f3n aqu\u00ed era non selectiva, o que \u00e9 consistente cun iniciador catastr\u00f3fico. Durante o Tri\u00e1sico, a diversidade aumentou rapidamente, pero a disparidade permaneceu baixa.\nO rango de morfoespazo ocupado polo amonoideos, que \u00e9 o rango de formas, feituras e estruturas posibles, restrinxiuse m\u00e1is a medida que avanzaba o Permiano. Xusto uns poucos mill\u00f3ns de anos antes do Tri\u00e1sico, a gama orixinal de estruturas dos amonoideos reocuperouse de novo, pero os par\u00e1metros distribu\u00edanse de forma diferentes nos distintos clados.\nInvertebrados terrestres.\nNo Permiano hab\u00eda unha gran diversidade de insectos e outras especies de invertebrados, inclu\u00edndo os maiores insectos de todos os tempos. O fin do Permiano \u00e9 a \u00fanica extinci\u00f3n en masa co\u00f1ecida de insectos, na cal se extinguiron oito ou nove ordes de insectos e dez m\u00e1is reduciron m\u00e1is gradualmente a s\u00faa diversidade. Os Palaeodictyopteroidea (insectos con bocas perforadoras e chuchadoras) empezron a declinar durante a metade do Permiano; estas extinci\u00f3ns foron ligadas a un cambio na flora. O maior declive ocorreu no Permiano tard\u00edo e probablemente non foi causado directamente por transici\u00f3ns florais relacionadas co clima.\nA maior\u00eda dos grupos de insectos f\u00f3siles que se encontran despois do l\u00edmite Permiano-Tri\u00e1sico difiren significativamente dos que viv\u00edan antes da extinci\u00f3n P-Tr. Coa excepci\u00f3n dos Glosselytrodea, Miomoptera e Protorthoptera, non se descubriron grupos de insectos paleozoicos en dep\u00f3sitos datados despois do l\u00edmite P-Tr. Os caloneurodeos, monuros, paleodictiopteroideos, protelitr\u00f3pteros e protodonatos (ou meganis\u00f3pteros) extingu\u00edronse ao final do Permiano. En dep\u00f3sitos ben documentados do Tri\u00e1sico tard\u00edo, os f\u00f3siles son esmagadoramente de grupos de insectos modernos.\nPlantas terrestres.\nResposta dos ecosistemas vexetais.\nO rexistro xeol\u00f3xico das plantas terrestres \u00e9 escaso e baseado principalmente en estudos de pole e esporas. Un dato interesante \u00e9 que as plantas son relativamente inmunes \u00e1s extinci\u00f3ns en masa, e o impacto de todas as grandes extinci\u00f3ns en masa \u00e9 \"insignificante\" a nivel de familia. Mesmo a reduci\u00f3n observada en diversidade de especies (do 50%) pode deberse principalmente a procesos tafon\u00f3micos. Por\u00e9n, ocorreu un masivo rearranxo dos ecosistemas, con cambios na abundancia e distribuci\u00f3n das plantas moi profundos e os bosques de plantas le\u00f1osas desapareceron practicamente todos; a flora do Paleozoico apenas sobreviviu a esta extinci\u00f3n.\nNo l\u00edmite P-Tr, os grupos florais dominantes cambiaron, e moitos grupos de plantas terrestres entraron nun abrupto declive, como os \"Cordaites\" (ximnospermas) e \"Glossopteris\" (fentos con sementes). Os x\u00e9neros dominantes de ximnospermas foron substitu\u00eddos despois do l\u00edmite por lic\u00f3fitas (as lic\u00f3fitas existentes son recolonizadoras de \u00e1reas alteradas).\nOs estudos palinol\u00f3xicos (do pole) de estratos de rochas sedimentarias do leste de Groenlandia depositados durante o per\u00edodo de extinci\u00f3n indican a existencia de densos bosques de ximnospermas antes do evento de extinci\u00f3n. Ao mesmo tempo que a microfauna mari\u00f1a de invertebrados declinou, estes grandes bosques desapareceron de vez e foron substitu\u00eddos por unha ampla variedade de pequenas plantas herb\u00e1ceas, como Lycopodiophyta, tanto do grupo das Selaginellales coma das Isoetales. Posteriormente, outros grupos de ximnospermas fix\u00e9ronse de novo dominantes, pero unha vez m\u00e1is volveron a sufrir outra importante extinci\u00f3n. Estes cambios c\u00edclicos na flora ocorreron unhas cantas veces no decurso do per\u00edodo de extinci\u00f3n e despois. Estas flutuaci\u00f3ns da flora dominante entre os taxons le\u00f1osos e herb\u00e1ceos indican estreses ambientais cr\u00f3nicos que ti\u00f1an como resultado a perda da maior parte das especies de plantas le\u00f1osas. A sucesi\u00f3n de extinci\u00f3ns de comunidades de plantas non coinciden co cambio nos valores \u03b413C, sen\u00f3n que ocorreron moitos anos despois. A recuperaci\u00f3n dos bosques de ximnospermas tardou de 4 a 5 mill\u00f3ns de anos.\nBaleiro de carb\u00f3n.\nCo\u00f1\u00e9cense dep\u00f3sitos de carb\u00f3n desde o Tri\u00e1sico temper\u00e1n, e os do Tri\u00e1sico medio son delgados e de baixo grao. Este \"baleiro de carb\u00f3n\" (\"coal gap\" ou ausencia ou interrupci\u00f3n no dep\u00f3sito de carb\u00f3n) foi explicado de diferentes formas. Suxeriuse que evolucionaron fungos, insectos e vertebrados m\u00e1is agresivos, que acabaron cun enorme n\u00famero de \u00e1rbores. Estes descompo\u00f1edores sufriron tam\u00e9n grandes perdas no n\u00famero das s\u00faas especies durante a extinci\u00f3n, e non se consideran unha causa probable do \"baleiro de carb\u00f3n\". Poder\u00eda simplemente ser que todas as plantas formadoras de carb\u00f3n se extinguiran na extinci\u00f3n do P-Tr, e que se tardase 10 Ma en que aparecese un novo conxunto de plantas que se adaptasen \u00e1s condici\u00f3ns h\u00famidas e \u00e1cidas dos pantanos de turba. Por outra parte, os culpables poden ser factores abi\u00f3ticos (non causados polos organismos), como a diminuci\u00f3n da chuvia ou o incremento de sedimentos cl\u00e1sticos. Finalmente, tam\u00e9n \u00e9 certo que hai moi poucos sedimentos de calquera tipo do Tri\u00e1sico temper\u00e1n, e a falta de carb\u00f3n pode simplemente reflectir esta escaseza. Isto abre a posibilidade de que os ecosistemas produtores de carb\u00f3n puideron responder ao cambio das condici\u00f3ns resitu\u00e1ndose noutras zonas do planeta, talvez en \u00e1reas nas que non hai rexistro sedimentario do Tri\u00e1sico temper\u00e1n. Por exemplo, no leste de Australia un clima fr\u00edo foi a norma durantre un longo per\u00edodo de tempo, cun ecosistema de pantanos e bulleiros formadores de turba adaptados a esas condici\u00f3ns. Aproximadamente o 95% destas plantas produtoras de turba extingu\u00edronse \"localmente\" no l\u00edmite P-Tr. Un dato interesante \u00e9 que os dep\u00f3sitos de carb\u00f3n de Australia e a Ant\u00e1rtida desaparecderon significativamente \"antes\" do l\u00edmite P-Tr.\nVertebrados terrestres.\nHai bastantes evidencias que indican que se extinguiron uns dous terzos das familias de anfibios labirintodontos, de (\"r\u00e9ptiles\") saur\u00f3psidos e de (\"protomam\u00edferos\") ter\u00e1psidos. Os grandes herb\u00edvoros sufriron as maiores perdas. Todos os r\u00e9ptiles an\u00e1psidos Permianos pereceron excepto os procolof\u00f3nidos (os testudinos te\u00f1en cranios an\u00e1psidos pero adoita crerse que evolucionaron despois, a partir de antepasados di\u00e1psidos). Os pelicosauros extingu\u00edronse antes do fin do Permiano. Atop\u00e1ronse moi poucos di\u00e1psidos Permianos que apoien calquera conclusi\u00f3n sobre o efecto da extinci\u00f3n permiana sobre os di\u00e1psidos (o grupo de \"r\u00e9ptiles\" a partir do cal evolucionaron os lagartos, serpes, crocodilianos e dinosauros, inclu\u00edndo as aves). Mesmo os grupos que sobreviviron sufriron perdas de especies extremadamente grandes, e alg\u00fans grupos de vertebrados terrestres case chegaron a extinguirse ao final do Permiano. Alg\u00fans dos grandes grupos sobreviventes non persistiron moito tempo despois deste per\u00edodo, mentres que outros que a duras penas sobreviviran produciron despois li\u00f1axes de longa duraci\u00f3n. A\u00ednda as\u00ed, tardouse uns 30 Ma en que a fauna terrestre de vertebrados se recuperase totalmente tanto numericamente coma ecoloxicamente.\nPosibles explicaci\u00f3ns destes padr\u00f3ns.\nUnha an\u00e1lise de f\u00f3siles mari\u00f1os do piso Changhsingiano do final do Permiano atopou que os organismos mari\u00f1os con baixa tolerancia \u00e1 hipercapnia (altas concentraci\u00f3ns de di\u00f3xido de carbono) ti\u00f1an altas taxas de extinci\u00f3n, mentres que os m\u00e1is tolerantes ti\u00f1an taxas moi baixas.\nOs organismos mari\u00f1os m\u00e1is vulnerables eran os que produc\u00edan partes calcarias duras (\u00e9 dicir, de carbonato de calcio) e ti\u00f1an baixas taxas metab\u00f3licas e sistemas respiratorios febles, especialmente esponxas calcarias, corais rugosos e tabulados, braqui\u00f3podos que depositan calcita, briozoos e equinodermos; aproximadamente o 81% deses x\u00e9neros extingu\u00edronse. Os seus parentes pr\u00f3ximos sen partes calcarias duras s\u00f3 sufriron pequenas perdas, por exemplo anemones de mar, a partir dos cales evolucionaron os corais modernos. Os animais con altas taxas metab\u00f3licas, sistemas respiratorios ben desenvolvidos e partes duras non calcarias tiveron perdas insignificantes, ag\u00e1s os conodontos, dos cales desapareceron o 33% dos x\u00e9neros.\nEste padr\u00f3n \u00e9 consistente co que se sabe dos efectos da hipoxia, unha escaseza pero non unha ausencia total de ox\u00edxeno. Por\u00e9n, a hipoxia non puido ser o \u00fanico mecanismo mortal para os organismos mari\u00f1os. Case todas as augas das plataformas continentais se deberon facer moi hip\u00f3xicas para que se poida explicar a magnitude da extinci\u00f3n, pero cunha cat\u00e1strofe as\u00ed ser\u00eda dif\u00edcil de explicar o padr\u00f3n moi selectivo da extinci\u00f3n. Os modelos das atmosferas do Permiano tard\u00edo e Tri\u00e1sico temper\u00e1n mostran un declive significativo pero prolongado no tempo nos niveis atmosf\u00e9ricos de ox\u00edxeno, que non se acelerou preto do l\u00edmite P-Tr. Os niveis de ox\u00edxeno atmosf\u00e9rico m\u00ednimos do Tri\u00e1sico temper\u00e1n nunca son menores que os da atmosfera actual; o declive nos niveis de ox\u00edxeno non se corresponde co padr\u00f3n temporal da extinci\u00f3n.\nOs organismos mari\u00f1os son m\u00e1is sensibles aos cambios nos niveis de que os terrestres por varias raz\u00f3ns. O \u00e9 28 veces m\u00e1is soluble en auga que o ox\u00edxeno. Os organismos mari\u00f1os normalmente funcionan con menores concentraci\u00f3ns de nos seus corpos que os animais terrestres, xa que a eliminaci\u00f3n do en animais que respiran aire \u00e9 impedida pola necesidade de que o gas pase a trav\u00e9s das membranas do sistrema respiratorio (alv\u00e9olos plmonares, traqueas de artr\u00f3podos e similares), mesmo se o difunde m\u00e1is doadamente que o ox\u00edxeno. En organismos mari\u00f1os, incrementos relativamente modestos pero sostidos da concentraci\u00f3n de dificultan a s\u00edntese de prote\u00ednas, reducen as taxas de fecundaci\u00f3n e producen deformidades nas partes duras calcarias. Ademais, un incremento na concentraci\u00f3n de est\u00e1 ligada inevitablemente \u00e1 acidificaci\u00f3n do oc\u00e9ano, o que concorda coa extinci\u00f3n preferencial de taxons moi calcificados e con outros sinais no rexistro das rochas que indican un oc\u00e9ano m\u00e1is \u00e1cido.\n\u00c9 dif\u00edcil analizar a extinci\u00f3n e as taxas de supervivencia de organismos terrestres en detalle, porque no l\u00edmite P-Tr se encontran poucos xacementos f\u00f3siles terrestres. Os insectos tri\u00e1sicos son moi diferentes dos do Permiano, pero hai un baleiro no rexistro de insectos f\u00f3siles que abrangue uns 15 mill\u00f3ns de anos do Permiano tard\u00edo ao Tri\u00e1sico temper\u00e1n. O rexistro f\u00f3sil m\u00e1is co\u00f1ecido de cambios nos vertebrados no l\u00edmite P-Tr aparece no supergrupo do Karoo de Sur\u00e1frica, pero as an\u00e1lises estat\u00edsticas realizadas non produciron conclusi\u00f3ns claras. Por\u00e9n, as an\u00e1lises de dep\u00f3sitos fluviais f\u00f3siles de chairas inundables indican un cambio nos padr\u00f3ns dos r\u00edos, que pasaron de ser r\u00edos con meandros a r\u00edos anastomosados, o que indica un abrupto desecamento no clima. O cambio clim\u00e1tico puido tardar tan s\u00f3 100.000 anos, promovendo a extinci\u00f3n da flora de \"Glossopteris\" e os seus herb\u00edvoros, seguida da do gremio dos carn\u00edvoros. As extinci\u00f3ns do final do Permiano non ocorreron nun horizonte de tempo instant\u00e1neo; concretamente, a extinci\u00f3n floral foi retardada no tempo.\nRecuperaci\u00f3n bi\u00f3tica.\nAs primeiras an\u00e1lises indicaron que a vida na Terra se recuperou rapidamente despois das extinci\u00f3ns permianas, pero isto foi principalmente en forma de organismos oportunistas pioneiros, como os rexos \"Lystrosaurus\". Investigaci\u00f3ns publicadas en 2006 indican que os animais especializados que formaban ecosistemas complexos con alta biodiversidade, redes tr\u00f3ficas complexas e unha variedade de nichos, tardaron moito m\u00e1is en recuperarse. P\u00e9nsase que esta longa recuperaci\u00f3n se debeu a ondas sucesivas de extinci\u00f3n, as cales inhiben a recuperaci\u00f3n, e un estr\u00e9s ambiental prolongado para os organismos, que continuaron no Tri\u00e1sico temper\u00e1n. As investigaci\u00f3ns realizadas indican que a recuperaci\u00f3n non empezou ata o comezo do Tri\u00e1sico medio, de 4 a 6 mill\u00f3ns de anos despois da extinci\u00f3n; e alg\u00fans autores estiman que a recuperaci\u00f3n non foi completa ata 30 Ma despois da extinci\u00f3n P-Tr, \u00e9 dicir, na Tri\u00e1sico tard\u00edo.\nUn estudo publicado na revista \"Science\" encontrou que durante a grande extinci\u00f3n as temperaturas da superficie dos oc\u00e9anos chegaron a 40\u00a0\u00b0C, o que explica por que a recuperaci\u00f3n levou tanto tempo: era simplemente demasiado quente para que a vida sobrevivise. Por suposto, non toda a superfice da Terra estaba a 40\u00a0\u00b0C, e se fose simplemente demasiado quente para a supervivencia, nada ter\u00eda sobrevivido. Quizais a anoxia \u00e9 outro factor que fixo que se retardase a recuperaci\u00f3n.\nDurante o Tri\u00e1sico temper\u00e1n (hai de 4 a 6 mill\u00f3ns de anos despois da extinci\u00f3n P-Tr), a biomasa das plantas era insuficiente para formar dep\u00f3sitros de carb\u00f3n, o que implica unha masa de alimento limitada para os herb\u00edvoros. Os padr\u00f3ns de r\u00edos no Karoo cambiaron de ser r\u00edos con meandros a r\u00edos anastomosados, o que indica que a vexetaci\u00f3n foi moi escasa durante un longo tempo.\nCada porci\u00f3n principal dos ecosistemas do Tri\u00e1sico temper\u00e1n (plantas e animais, mari\u00f1os e terrestres) estaba dominado por un pequeno n\u00famero de x\u00e9neros, que aparec\u00edan virtualmente en todo o mundo, por exemplo: os herb\u00edvoros ter\u00e1psidos \"Lystrosaurus\" (que supo\u00f1\u00edan o 90% dos vertebrados terrestres do Tri\u00e1sico temper\u00e1n) e os bivalvos \"Claraia\", \"Eumorphotis\", \"Unionites\" e \"Promylina\". Un ecosistema saudable ten un n\u00famero maior de x\u00e9neros, cada un dos cales vive nuns poucos tipos de h\u00e1bitats preferidos.\nOs taxons que aproveitan os desastres aproveitan os ecosistemas devastados e gozan dun estalido poboacional temporal e un incremento do seu territorio. Os microc\u00f3nquidos son os compo\u00f1entes dominantes das ensamblaxes incrustadas no Tri\u00e1sico temper\u00e1n por outra parte empobrecidas. Por exemplo: \"Lingula\" (un braqui\u00f3podo); estromat\u00f3litos, que estiveran confinados a ambientes marxinais desde o Ordov\u00edcico; \"Pleuromeia\" (unha pequena planta de maleza); \"Dicroidium\" (un fento con sementes).\nCambios nos ecosistemas mari\u00f1os.\nAntes da extinci\u00f3n, uns dous terzos dos animais mari\u00f1os eran s\u00e9siles e viv\u00edan unidos ao fondo do mar, mais durante o Mesozoico, s\u00f3 a metade dos animais mari\u00f1os eran s\u00e9siles. A an\u00e1lise dos f\u00f3siles mari\u00f1os deste per\u00edodo indica un decrecemento da abundancia de animais que se alimentaban de animais en suspension da epifauna, como braqui\u00f3podos e crinoideos e un incremento de especies m\u00f3biles m\u00e1is complexas, como caracois, ourizos de mar e cangrexos.\nAntes do evento de extinci\u00f3n en masa do Permiano, os ecosistemas mari\u00f1os simples e complexos eran igual de com\u00fans; despois da recuperaci\u00f3n da extinci\u00f3n, as comunidades complexas superaron en n\u00famero \u00e1s simples nunha proporci\u00f3n de case tres a un, e o incremento da presi\u00f3n de predaci\u00f3n levou \u00e1 Revoluci\u00f3n mari\u00f1a do Mesozoico.\nOs bivalvos eran bastante raros antes da extinci\u00f3n P-Tr pero fix\u00e9ronse numerosos e diversos no Tri\u00e1sico, e un grupo, o das ameixas rudistas, converteuse no principal construtor de arrecifes do Mesozoico. Alg\u00fans investigadores cren que moitos deses cambios ocorreron nos 5 mill\u00f3ns de anos que van entre os dous principais pulsos de extinci\u00f3n.\nOs crinoideos (\"lirios de mar\") sufriron unha extinci\u00f3n selectiva, que tivo como resultado unha diminuci\u00f3n na variedade das s\u00faas formas. A s\u00faa radiaci\u00f3n adaptativa resultante foi r\u00e1pida, e orixinou formas que posu\u00edan brazos flexibles que se fixeron com\u00fans; a motilidade, que predominantemente \u00e9 unha resposta \u00e1 presi\u00f3n de predaci\u00f3n, tam\u00e9n se fixo moito m\u00e1is frecuente.\nVertebrados terrestres.\n\"Lystrosaurus\" era un ter\u00e1psido dicinodonto herb\u00edvoro do tama\u00f1o dun porco, que constitu\u00eda o 90% dalgunhas faunas de vertebrados terrestres do Tri\u00e1sico temper\u00e1n. Sobreviviron tam\u00e9n carn\u00edvoros ter\u00e1psidos cinodontos m\u00e1is pequenos, entre os que estaban os antepasados dos mam\u00edferos. Na rexi\u00f3n do Karoo do sur de \u00c1frica, sobreviviron os teroc\u00e9falos \"Tetracynodon\", \"Moschorhinus\" e \"Ictidosuchoides\", pero non parece que fosen abundantes no Tri\u00e1sico.\nOs arcosauros (nos que se incl\u00faen os antepasados dos dinosauros e crocodilianos) eran inicialmente m\u00e1is raros que os ter\u00e1psidos, pero empezaron a desprazar aos ter\u00e1psidos no Tri\u00e1sico medio. No Tri\u00e1sico medio e tard\u00edo os dinosauros evolucionaron a partir dun grupo de arcosauros, e acabar\u00edan por dominar os ecosistemas terrestres durante o Xur\u00e1sico e Cret\u00e1ceo. Esta \"toma do poder tri\u00e1sica\" puido ter contribu\u00eddo \u00e1 evoluci\u00f3n dos mam\u00edferos ao forzar aos ter\u00e1psidos superviventes e os seus sucesores mamiferoides a vivir principalmente como insect\u00edvoros nocturnos pequenos; a vida nocturna probablemente forzou polo menos aos mamiferiformes a desenvolver a pelaxe e taxas metab\u00f3licas m\u00e1is altas, e a perder parte dos receptores retinianos sensibles \u00e1s diferenzas de cor que conservaron os r\u00e9ptiles e aves.\nAlg\u00fans anfibios temnosp\u00f3ndilos experimentaron unha recuperaci\u00f3n relativamednte r\u00e1pida, malia que case chegaran a extinguirse. \"Mastodonsaurus\" e os trematosaurios eran os principais predadores acu\u00e1ticos e semiacu\u00e1ticos durante a maior parte do Tri\u00e1sico, alg\u00fans depredando aos tetr\u00e1podos e outros aos peixes.\nOs vertebrados terrestres tardaron un tempo infrecuentemente longo en recuperarse da extinci\u00f3n P-Tr; o paleont\u00f3logo Michael Benton estimou que a s\u00faa recuperaci\u00f3n non foi completa ata 30 Ma despois da extinci\u00f3n, \u00e9 dicir, non ata o Tri\u00e1sico tard\u00edo, no cal os dinosauros, pterosauros, crocodilos, arcosauros, anfibios e mamiferoides eran abundantes e diversos.\nCausas.\nPrecisar a causa ou causas exactas da extinci\u00f3n P-Tr \u00e9 dif\u00edcil, principalmente porque a cat\u00e1strofe ocorreu hai uns 250 mill\u00f3ns de anos, e moitas das probas que poder\u00edan indicar a causa foron destru\u00eddas ou est\u00e1n ocultas nas profundidades da Terra baixo moitas capas de rochas. O leito do mar rec\u00edclase completamente cada 200 mill\u00f3ns de anos polos procesos da tect\u00f3nica de placas como a subduci\u00f3n e a expansi\u00f3n do fondo oce\u00e1nico, polo que non quedaron indicaci\u00f3ns \u00fatiles baixo o oc\u00e9ano. Non obstante, con probas bastante significativas que xuntaron os cient\u00edficos, propux\u00e9ronse varios mecanismos para o evento de extinci\u00f3n, que incl\u00faen tanto procesos catastr\u00f3ficos coma graduais (similares aos teorizados pra o evento de extinci\u00f3n do Cret\u00e1ceo-Paleoxeno). O primeiro grupo de explicaci\u00f3ns comprende un ou varios impactos meteor\u00edticos, un incremento do volcanismo, e unha liberaci\u00f3n s\u00fabita de metano do leito do mar, debido \u00e1 disociaci\u00f3n de dep\u00f3sitos de hidratos de metano ou \u00e1 metabolizaci\u00f3n de dep\u00f3sitos de carbono feita por microbios metan\u00f3xenos. Dentro do segundo grupo de explicaci\u00f3ns est\u00e1n cambios no nivel do mar, un incremento da anoxia, e aumento da aridez. Calquera hip\u00f3tese sobre a causa debe explicar a selectividade do evento, que afectou m\u00e1is gravemente a organismos con esqueletos de carbonato c\u00e1lcico, as\u00ed como o longo per\u00edodo (de 4 a 6 mill\u00f3ns de anos) antes de que empezase a recuperaci\u00f3n, e a extensi\u00f3n m\u00ednima da mineralizaci\u00f3n biol\u00f3xica (malia o dep\u00f3sito de carbonatos inorg\u00e1nicos) unha vez que empezou a recuperaci\u00f3n.\nEvento de impacto.\nAs probas atopadas sobre que un evento de impacto puido ser a causa do evento de extinci\u00f3n do Cret\u00e1ceo-Paleoxeno (Cret\u00e1ceo-Terciario) levaron a especular que impactos similares puideron tam\u00e9n ser a causa doutros eventos de extinci\u00f3n, como a extinci\u00f3n P-Tr, polo que se buscaron probas de impactos e cr\u00e1teres de impacto da idade apropiada.\nAs evidencias dun evento de impacto no l\u00edmite P-Tr incl\u00faen a presenza de raros grans de cuarzo de impacto en Australia e a Ant\u00e1rtida; fullerenos que atraparon gases nobres extraterrestres; fragmentos de meteoritos na Ant\u00e1rtida; e grans ricos en ferro, n\u00edquel e silicio, que puideron ser creados por un grande impacto. Por\u00e9n, p\u00faxose en d\u00fabida a exactitude da maior\u00eda desas afirmaci\u00f3ns. O cuarzo do Pico do Grafito na Ant\u00e1rtida, por exemplo, antes considerado \"impactado\", foi reexaminado por microscopia electr\u00f3nica de transmisi\u00f3n e \u00f3ptica. Conclu\u00eduse que as caracter\u00edsticas observadas non eran debidas a un choque, sen\u00f3n a deformaci\u00f3n pl\u00e1stica, o que concorda coa s\u00faa formaci\u00f3n nun contexto tect\u00f3nico de tipo volc\u00e1nico.\nUn cr\u00e1ter de impacto no leito do mar servir\u00eda como evidencia dunha posible causa da extinci\u00f3n do P-Tr, pero dito cr\u00e1ter ter\u00eda desaparecido hai moito tempo debido \u00e1 din\u00e1mica dos fondos. Un 70% da superficie da Terra \u00e9 actualemnte mar, e hoxe \u00e9 o dobre de probable que un impacto de asteroide ou fragmento de cometa se produza no oc\u00e9ano que en terra. Por\u00e9n, a Terra non ten unha coida oce\u00e1nica de m\u00e1is de 200 mill\u00f3ns de anos de antig\u00fcidade por mor do proceso de \"cinta transportadora\" creado pola expansi\u00f3n do fondo oce\u00e1nico, no que a subduci\u00f3n acaba por destru\u00edlo co tempo. Os cr\u00e1teres producidos por impactos moi grandes poden ser enmascarados por extensos fluxo bas\u00e1ltico procedentes do interior da Terra cando a codia \u00e9 perforada ou debilitada. Por\u00e9n, a subduci\u00f3n non deber\u00eda aceptarse completamente como unha explicaci\u00f3n de por que non se pode atopar unha evidencia firme do impacto: igual que no evento K-T, esperar\u00edase encontrar un estrato formado por material exectado rico en elementos sider\u00f3filos (como o iridio) en formaci\u00f3ns xeol\u00f3xicas desa idade.\nUn atractivo que te\u00f1en as teor\u00edas de grandes impactos \u00e9 que teoricamente poder\u00edan desencadear outra causa ou fen\u00f3meno paralelo que levase \u00e1 extinci\u00f3n como as erupci\u00f3ns dos trapps siberianos (ou escaleiras siberianas, v\u00e9xase m\u00e1is abaixo) ou ben por ser esta zona o sitio de impacto ou por selo un sitio nos ant\u00edpodas que repercutir\u00eda igualmente no outro extremo do mundo. Un fen\u00f3meno abrupto como un impacto tam\u00e9n explicar\u00eda por que non evolucionaron rapidamente m\u00e1is especies para poder sobrevivir, como se esperar\u00eda se o evento do P-Tr tivese sido m\u00e1is lento e menos global que un impacto meteor\u00edtico.\nPosibles sitios de impacto.\nPropux\u00e9ronse varios posibles impactos de cr\u00e1teres como sitios de impacto causantes da extinci\u00f3n P-Tr, como a estrutura Bedout na costa noroeste de Australia e o hipot\u00e9tico cr\u00e1ter da Terra de Wilkes no leste da Ant\u00e1rtida. En cada un dos casos, non se probou a hip\u00f3tese de que o responsable foi un impacto e foi moi criticada. No caso do cr\u00e1ter da Terra de Wilkes, a idade das caracter\u00edsticas xeof\u00edsicas sub-xeo \u00e9 moi incerta, e poder\u00eda ser posterior \u00e1 extinci\u00f3n do P-Tr.\nO cr\u00e1ter Araguainha de 40\u00a0km de di\u00e1metro no Brasil foi datado m\u00e1is recentemente en hai 254,7 \u00b1 2., mill\u00f3ns de anos, solap\u00e1ndose con estimaci\u00f3ns do l\u00edmite P-Tr. Moitas das rochas locais son lousas bituminosas. A enerx\u00eda estimada liberada polo impacto de Araguainha \u00e9 suficiente para ser unha causa directa da extinci\u00f3n masiva global, pero os colosais tremores de terra locais ter\u00edan liberado enormes cantidades de petr\u00f3leo e gas das rochas esnaquizadas. O quecemento global s\u00fabito resultante puido precipitar o evento de extinci\u00f3n do P-Tr.\nVolcanismo.\nNas etapas finais do Permiano houbo dous eventos de emisi\u00f3ns de fluxos bas\u00e1lticos. Un evento pequeno foi o das trapps de Emeishan da China, que ocorreron ao mesmo tempo que o pulso de extinci\u00f3n do final do Guadalupiano, nunha \u00e1rea que daquela estaba preto do ecuador. As erupci\u00f3ns de fluxos bas\u00e1lticos que se produciron nos trapps siberianos constitu\u00edron un dos eventos volc\u00e1nicos m\u00e1is grandes co\u00f1ecidos na Terra, que cubriron de lava uns 2.000.000\u00a0km2. Os datos das erupci\u00f3ns dos trapps siberianos e o evento de extinci\u00f3n coinciden moi ben.\nAs erupci\u00f3ns dos trapps de Emeishan e Siberia puideron causar nubes de po e aerosois \u00e1cidos, que ter\u00edan bloqueado a luz solar e alterado as\u00ed a fotos\u00edntese tanto en terra coma na zona f\u00f3tica do oc\u00e9ano, causando o colapso das cadeas tr\u00f3ficas. As erupci\u00f3ns puideron causar tam\u00e9n chuvia \u00e1cida cando os aerosois foron lavados da atmosfera. Isto puido matar as plantas terrestres e moluscos e os organismos planct\u00f3nicos, que te\u00f1en cunchas de carbonato c\u00e1lcico. As erupci\u00f3ns ter\u00edan emitido tam\u00e9n di\u00f3xido de carbono, causando un quecemento global. Cando todas as nubes de po e aerosois foron lavados da atmosfera, o exceso de di\u00f3xido de carbono a\u00ednda permanecer\u00eda e o quecemento avanzar\u00eda sen ning\u00fan efecto mitigador.\nOs trapps siberianos ti\u00f1an caracter\u00edsticas infrecuentes que os fac\u00edan a\u00ednda m\u00e1is perigosos. Os fluxos bas\u00e1lticos puros pruducen lava de baixa viscosidade e non lanzan residuos s\u00f3lidos \u00e1 atmosfera. Por\u00e9n, parece que o 20% das emisi\u00f3ns das erupci\u00f3ns dos trapps siberianos era pirocl\u00e1sticas (consist\u00edan en cinza e outros residuos s\u00f3lidos lanzados a grande altura \u00e1 atmosfera), incrementando o efecto de arrefriamento a curto prazo. A lava bas\u00e1ltica das erupci\u00f3ns ou intru\u00edda entre rochas carbonatadas e en sedimentos que estaban no proceso de formaci\u00f3n de grandes xacementos de carb\u00f3n, ter\u00edan emitido ambas grandes cantidades de di\u00f3xido de carbono, orixinando un quecemento global m\u00e1is forte despois de que se pousaron o po e os aerosois.\nEn 2011, un equipo liderado por Stephen Grasby do Servizo Xeol\u00f3xico do Canad\u00e1\u2014Calgary, informou de probas de que o volcanismo causou a ignici\u00f3n de masivos xacementos de carb\u00f3n, posiblemente liberando m\u00e1is de 3 bill\u00f3ns de toneladas de carbono. O equipo encontrou dep\u00f3sitos de cinzas en capas rochosas profundas preto do que agora \u00e9 o lago Buchanan. Segundo o seu artigo, \"as cinzas de carb\u00f3n dispersadas pola explosiva erupci\u00f3n dos trapps siberianos esperar\u00edase que estivesen asociadas coa liberaci\u00f3n de elementos t\u00f3xicos en corpos de auga impactados nos que se desenvolveron lodos de cinzas voadoras... As erupci\u00f3ns m\u00e1ficas a megaescala son eventos de longa duraci\u00f3n que permitir\u00edan unha significativa erupci\u00f3n de nubes de cinza globais.\" Grasby afirmou que: \"Ademais de que estes volc\u00e1ns causasen lumes por medio do carb\u00f3n, a cinza que vomitaban era moi t\u00f3xica e foi liberada na terra e na auga, contribu\u00edndo potencialmente ao peor evento de extinci\u00f3n da historia da Terra.\" En 2013, Q. Y. Tang informou de que as cantidades totais de vol\u00e1tiles importantes emitidos polos trapps siberianos foron de 8,5 \u00d7 107 Tg de CO2, 4,4 \u00d7 106 Tg de CO, 7,0 \u00d7 106 Tg de H2S e 6,8 \u00d7 107 Tg de SO2; os datos apoian a noci\u00f3n popular de que a extinci\u00f3n en masa do final do Permiano foi causada por enormes emisi\u00f3ns \u00e1 atmosfera de vol\u00e1tiles nos trapps siberianos.\nEn 2015, diversas evidencias e unha li\u00f1a do tempo elaborada indicaron que a extinci\u00f3n fora causada por eventos ocorridos na Gran Provincia \u00cdgnea dos trapps siberianos.\nGasificaci\u00f3n de hidratos de metano.\nAtop\u00e1ronse evidencias por todo o mundo dun descenso r\u00e1pido dun 1% na proporci\u00f3n de is\u00f3topos 13C/12C nas rochas carbonatadas desde o final do Permiano. Esta \u00e9 a primeira, m\u00e1is grande e m\u00e1is r\u00e1pida dunha serie de excursi\u00f3ns negativas e positivas (diminuci\u00f3ns e incrementos na proporci\u00f3n 13C/12C) que continuou ata que a proporci\u00f3n de is\u00f3topos se estabiliza abruptamente a mediados do Tri\u00e1sico, seguido pouco despois da recuperaci\u00f3n da calcificaci\u00f3n das formas de vida (organismos que usan o carbonato de calcio para constru\u00edr partes duras como as cunchas).\nUnha variedade de factores puideron contribu\u00edr a esta ca\u00edda da proporci\u00f3n 13C/12C, pero a maior\u00eda resultaron ser insuficientes para explicar completamente as cantidades observadas. Entre eses factores est\u00e1n:\nOutras hip\u00f3teses incl\u00faen un envelenamento masivo do mar con liberaci\u00f3n de enormes cantidades de e unha reorganizaci\u00f3n a longo prazo do ciclo do carbono global.\nAntes da consideraci\u00f3n da inclusi\u00f3n do quentamento de sedimentos carbonatados por causa do volcanismo, o \u00fanico mecanismo proposto que era suficiente para causar unha reduci\u00f3n global do 1% na proporci\u00f3n 13C/12C era a liberaci\u00f3n de metano a partir de clatratos de metano. Os modelos do ciclo do carbono confirman que ter\u00edan tido o suficiente efecto como para producir a reduci\u00f3n observada. Os clatratos de metano, tam\u00e9n chamados hidratos de metano, consisten en mol\u00e9culas de metano que est\u00e1n atrapadas en gaiolas formadas por mol\u00e9culas de auga (xeo). O metano, producido dos microorganismos metan\u00f3xenos, ten unha proporci\u00f3n 13C/12C dun 6,0% por debaixo do normal (\u03b413C de \u22126,0%). Con determinadas combinaci\u00f3ns de presi\u00f3n e temperatura, o metano queda atrapado nos clatratos bastante preto da superficie do permafrost e en moitas maiores cantidades nas marxes continentais (plataforma continental e os fondos m\u00e1is profundos adxacentes). Os hidratos de metano oce\u00e1nicos enc\u00f3ntranse xeralmente soterrados en sedimentos onde a profundidade do mar \u00e9 de polo menos 300 m. Poden encontrarse moi profundos nos sedimentos, ata a uns 2.000 m por debaixo do fondo oce\u00e1nico, pero xeralmente a s\u00f3 1.100 m por debaixo do fondo oce\u00e1nico.\nA \u00e1rea cuberta pola lava das erupci\u00f3ns dos trapps siberianos \u00e9 d\u00faas veces m\u00e1is grande do que se pensaba inicialmente, e a maior\u00eda da \u00e1rea adicional eran mares pouco fondos naquel tempo. O fondo do mar probablemente conti\u00f1a dep\u00f3sitos de hidratos de metano, e a lava causou que os hidratos dos dep\u00f3sitos se disociasen, liberando inmensas cantidades de metano.\nEsta enorme liberaci\u00f3n de metano puido causar un significativo quecemento global, xa que o metano \u00e9 un poderoso gas de efecto invernadoiro. Hai fortes evidencias que suxiren que as temperaturas globais se incrementaron uns 6\u00a0\u00b0C preto do ecuador e, por tanto, a\u00ednda m\u00e1is en latitudes altas: un brusco descenso na proporci\u00f3n de is\u00f3topos do ox\u00edxeno (18O/16O); a extinci\u00f3n da flora de \"Glossopteris\" (\"Glossopteris\" e plantas que crec\u00edan nas mesmas \u00e1reas), que necesitaban un clima fr\u00edo, coa s\u00faa substituci\u00f3n por floras t\u00edpicas de paleolatitudes baixas.\nCon todo, o padr\u00f3n de cambio de is\u00f3topos esperado dunha liberaci\u00f3n masiva de metano non concorda cos padr\u00f3ns observados no Tri\u00e1sico temper\u00e1n. Esa causa non s\u00f3 requirir\u00eda a liberaci\u00f3n de cinco veces m\u00e1is metano que o postulado para o M\u00e1ximo T\u00e9rmico do Paleoceno-Eoceno, sen\u00f3n que ter\u00eda que ser volto a enterrar a unha velocidade moi alta e pouco realista para explicar o r\u00e1pido incremento na proporci\u00f3n 13C/12C (episodios de \u03b413C positivo alto) durante o Tri\u00e1sico temper\u00e1n antes de que fose liberado de novo varias veces.\nAnoxia.\nEnc\u00f3ntranse evidencias dunha anoxia moi estendida no oc\u00e9ano (grave deficiencia de ox\u00edxeno) e de euxinia (presenza de sulfuro de hidr\u00f3xeno) desde o Permiano tard\u00edo e o Tri\u00e1sico temper\u00e1n. Ao longo da maior parte dos oc\u00e9anos de Tetis e da Pantalasa hai evidencias de anoxia, entre as que est\u00e1n laminaci\u00f3ns finas nos sedimentos, pequenos framboides de pirita, altas proporci\u00f3ns de uranio/torio e biomarcadores de bacterias verdes do xofre, aparecen no evento de extinci\u00f3n.\nPor\u00e9n, nalg\u00fans sitios, como en Meishan (China), e no leste de Groenlandia, as evidencias de anoxia preceden \u00e1 extinci\u00f3n.\nBiomarcadores de bacterias verdes do xofre, como o isorenieratano, o produto diaxen\u00e9tico do isorenierateno, son amplamente utilizados como indicadores de euxinia na zona f\u00f3tica porque as bacterias verdes do xofre requiren tanto luz coma sulfuro de hidr\u00f3xeno para sobrevivir. A s\u00faa abundancia nos sedimentos do l\u00edmite P-Tr indican que o sulfuro de hidr\u00f3xeno estaba presente mesmo en augas pouco profundas.\nEsta extensi\u00f3n de auga con depleci\u00f3n de ox\u00edxeno t\u00f3xica ser\u00eda devastadora para a vida mari\u00f1a, producindo unha extensa aniquilaci\u00f3n da vida. Modelos da qu\u00edmica oce\u00e1nica mostran que a anoxia e a euxinia estar\u00edan estreitamente asociadas coa hipercapnia (altos niveis de di\u00f3xido de carbono).\nIsto suxire que o envelenamento por sulfuro de hidr\u00f3xeno, anoxia e hipercapnia actuou conxuntamente como mecanismo letal. A hipercapnia explica mellor a selectividade da extinci\u00f3n, pero a anoxia e a euxinia probablemente contribu\u00edron \u00e1 alta mortalidade do evento. A persistencia da anoxia ao longo do Tri\u00e1sico temper\u00e1n pode explicar a lenta recuperaci\u00f3n da vida mari\u00f1a despois da extinci\u00f3n. Os modelos tam\u00e9n mostran que os eventos an\u00f3xicos poden causar emisi\u00f3ns de sulfuro de hidr\u00f3xeno catastr\u00f3fico \u00e1 atmosfera (v\u00e9xase m\u00e1is abaixo).\nA secuencia de eventos que orixinaron oc\u00e9anos an\u00f3xicos foi desencadeada por emisi\u00f3ns de di\u00f3xido de carbono procedentes das erupci\u00f3ns dos trapps siberianos. Nese escenario, o quecemento producido por un efecto invernadoiro potenciado reducir\u00eda a solubilidade do ox\u00edxeno na auga do mar, causando unha diminuci\u00f3n na concentraci\u00f3n de ox\u00edxeno. Un incremento da meteorizaci\u00f3n nos continentes debido ao quecemento e a aceleraci\u00f3n do ciclo da auga incrementar\u00eda o fluxo fluvial do fosfato ao oc\u00e9ano. O fosfato soster\u00eda unha maior produtividade primaria na superfice dos oc\u00e9anos. O incremento na produci\u00f3n de materia org\u00e1nica causar\u00eda que se afundise m\u00e1is materia org\u00e1nica no oc\u00e9ano profundo, onde a s\u00faa respiraci\u00f3n diminuir\u00eda m\u00e1is as concentraci\u00f3ns de ox\u00edxeno. Unha vez que se estableceu a anoxia, ser\u00eda mantida por un bucle de retroalimentaci\u00f3n positivo porque a anoxia das augas profundas tende a incrementar a eficiencia da reciclaxe do fosfato, o que orixina unha produtividade a\u00ednda maior.\nEmisi\u00f3ns de sulfuro de hidr\u00f3xeno.\nUn evento an\u00f3xico grave ao final do Permiano permitir\u00eda que prosperasen as bacterias redutoras de sulfato, causando a produci\u00f3n de grandes cantidades de sulfuro de hidr\u00f3xeno no oc\u00e9ano an\u00f3xico. Os afloramentos destas augas puideron liberar masivas cantidades de sulfuro de hidr\u00f3xeno \u00e1 atmosfera e envelenar\u00eda as plantas e animais terrestres e debilitar\u00eda gravemente a capa de ozono, expo\u00f1endo \u00e1 maior\u00eda da vida que quedaba a niveis letais de radiaci\u00f3n UV.\nAs evidencias de biomarcadores de fotos\u00edntese anaer\u00f3bica de Chlorobiaceae (bacterias verdes do xofre) desde o Permiano tard\u00edo no Tri\u00e1sico temper\u00e1n indica que o sulfuro de hidr\u00f3xeno aflorar\u00eda a augas pouco profundas porque estas bacterias est\u00e1n restrinxidas \u00e1 zona f\u00f3tica e usan o sulfuro como doante de electr\u00f3ns.\nA hip\u00f3tese ten a vantaxe de explicar a extinci\u00f3n en masa das plantas, as cales se engadir\u00edan aos niveis de metano e, doutro modo, deber\u00edan ter prosperado nunha atmosfera con alto nivel de di\u00f3xido de carbono. Esporas f\u00f3siles datadas desde o final do Permiano mostran deformidades que puideron ser causadas pola radiaci\u00f3n ultravioleta, a cal ser\u00eda m\u00e1is intensa despois de que as emisi\u00f3ns de sulfuro de hidr\u00f3xeno debilitasen a capa de ozono.\nO supercontinente Panxea.\nA mediados do Permiano (na idade Kunguriana da \u00e9poca Cisuraliana do Permiano), todos os continentes se uniron para formar o supercontinente Panxea, rodeado polo superoc\u00e9ano Pantalasa, a\u00ednda que bloques que hoxe forman parte de Asia non se uniron ao supercontinente ata moi tarde no Permiano. Esta configuraci\u00f3n continental diminu\u00edu grandemente a extensi\u00f3n dos ambientes acu\u00e1ticos pouco profundos, que \u00e9 a parte m\u00e1is produtiva do mar, e expuxo a organismos que antes estaban illados das ricas plataformas continentais a unha competici\u00f3n con especies invasoras. A formaci\u00f3n da Panxea alterar\u00eda tam\u00e9n a circulaci\u00f3n oce\u00e1nica e os padr\u00f3ns do tempo atmosf\u00e9rico, creando monz\u00f3ns estacionais preto das costas e un clima \u00e1rido no vasto interior continental.\nA vida mari\u00f1a sufriu taxas de extinci\u00f3n altas pero non catastr\u00f3ficas despois da formaci\u00f3n da Panxea (ver o diagrama da \"Intensidade de extinci\u00f3n mari\u00f1a durante o Fanerozoico\" do inicio deste artigo), case tan alta coma nalgunhas das cinco grandes extinci\u00f3ns en masa. A formaci\u00f3n da Panxea non parece que causara un significativo aumento dos niveis de extinci\u00f3n en terra, e, de feito, a maior\u00eda dos avances dos ter\u00e1psidos e o incremento na s\u00faa diversidade parece que ocorreron no Permiano tard\u00edo, despois de que a Panxea estivese case completa. As\u00ed, a\u00ednda que parece probable que a Panxea iniciase un longo per\u00edodo de incremento das extinci\u00f3ns mari\u00f1as, non foi a directa responsable da gran mortaldade do final do Permiano.\nMicrobios.\nUnha hip\u00f3tese publicada en 2014 prop\u00f3n que un x\u00e9nero de arquea metan\u00f3xena anaerobia chamada \"Methanosarcina\" foi a responsable do evento de extinci\u00f3n. Hai tres li\u00f1as de probas que suxiren que estes microbios adquiriron unha nova v\u00eda metab\u00f3lica por medio de transferencia horizontal de xenes nesa \u00e9poca, o que lles permitiu metabolizar eficazmente o acetato a metano. Isto orixinar\u00eda a s\u00faa reproduci\u00f3n exponencial, permit\u00edndolles consumir rapidamente vastos dep\u00f3sitos de carbono org\u00e1nico que se acumularan nos sedimentos mari\u00f1os. O resultado foi unha brusca acumulaci\u00f3n de metano e di\u00f3xido de carbono nos oc\u00e9anos da Terra e na atmosfera, dunha maneira que pode ser consistente co rexistro isot\u00f3pico de 13C/12C. O volcanismo masivo facilitou este proceso ao liberar grandes cantidades de n\u00edquel, un metal escaso que \u00e9 un cofactor de encimas implicados na produci\u00f3n de metano. Por outra parte, nas secci\u00f3ns xeol\u00f3xicas Meishan can\u00f3nicas, a concentraci\u00f3n de n\u00edquel aumenta algo despois de que as concentraci\u00f3ns de 13C empezaron a caer.\nCombinaci\u00f3n de causas.\nPosibles causas apoiadas por fortes evidencias parecen describir unha secuencia de catr\u00e1strofes, cada unha peor que a anterior: as erupci\u00f3ns dos trapps siberianos foron por si soas o suficientemente malas, pero como ocorreron preto de xacementos de carb\u00f3n e da plataforma continental, tam\u00e9n desencadearon liberaci\u00f3ns enormes de di\u00f3xido de carbono e metano. O quecemento global resltante puido causar quizais o evento an\u00f3xico m\u00e1is grave na historia dos oc\u00e9anos. Segundo esta teor\u00eda, os oc\u00e9anos fix\u00e9ronse an\u00f3xicos, os organismos que reduc\u00edan o sulfuro anaerobicamente dominaron a qu\u00edmica dos oc\u00e9anos e causaron emisi\u00f3ns masivas de sulfuro de hidr\u00f3xeno t\u00f3xico.\nPor\u00e9n, poder\u00eda haber alg\u00fans elos febles nesta cadea de feitos: os cambios na proporci\u00f3n 13C/12C esperados como resultado dunha liberaci\u00f3n masiva de metano non se corresponden cos observados ao longo do Tri\u00e1sico; e os tipos de circulaci\u00f3n termohalina oce\u00e1nica que puideron existir ao final do Permiano non \u00e9 probable que mantiveran a anoxia do mar profundo."}
{"id": "346678", "revid": "12452", "url": "https://gl.wikipedia.org/wiki?curid=346678", "title": "Extinci\u00f3n en masa do P\u00e9rmico-Tri\u00e1sico", "text": ""}
{"id": "346680", "revid": "12452", "url": "https://gl.wikipedia.org/wiki?curid=346680", "title": "Evento de extinci\u00f3n do P\u00e9rmico-Tri\u00e1sico", "text": ""}
{"id": "346681", "revid": "12452", "url": "https://gl.wikipedia.org/wiki?curid=346681", "title": "Gran extinci\u00f3n p\u00e9rmica", "text": ""}
{"id": "346682", "revid": "22570", "url": "https://gl.wikipedia.org/wiki?curid=346682", "title": "Proscenio", "text": "O proscenio \u00e9 a zona do escenario dun teatro m\u00e1is pr\u00f3xima ao p\u00fablico.\u00a0No espazo que ocupa na estrutura teatral pode tomar os nomes de anteescena, gravata e\u00a0gloria.\nA palabra prov\u00e9n literalmente do termo latino \"proscaenium\" que, \u00e1 s\u00faa vez, \u00e9 a transposici\u00f3n do grego \"\u03c0\u03c1\u03bf\u03c3\u03ba\u03ae\u03bd\u03b9\u03bf\u03bd\"\u00a0formado por\u00a0\"\u03c0\u03c1\u03bf-\"\u00a0(diante) e \"\u03c3\u03ba\u03b7\u03bd\u03ae\"\u00a0(escena). Nos teatros da antig\u00fcidade, tanto gregos como romanos, cham\u00e1base \"proscenio\" \u00e1 zona ou muro situado entre a escena (onde oficiaban os actores) e a \"orchestra\" (espazo onde se situaban coro, danzantes e m\u00fasicos), creando en conxunto unha especie de escaleira descendente cara ao p\u00fablico.\nTermos relacionados.\nUnha definici\u00f3n m\u00e1is sinxela, pero utilizando termos teatrais, describe o proscenio como a parte do escenario que hai entre o \"pano de boca\" e a platea (patio de butacas).\nAs\u00ed mesmo, tomando o escenario como un espazo delimitado por tres planos ou paredes que conte\u00f1en e 'abrazan' a posta en escena, ch\u00e1mase cuarta parede ao espazo invisible que illa o escenario do p\u00fablico. A expresi\u00f3n \"rompendo o proscenio\" ou \"rompendo a cuarta parede\", \u00fasase cando o actor se dirixe directamente \u00e1 audiencia salvando o distanciamento e facendo o espect\u00e1culo m\u00e1is participativo e c\u00e1lido. Foi moi utilizada no chamado teatro \u00e9pico de Konstantin Stanislavski e Bertolt Brecht e \u00e9 unha das claves de cambio na formulaci\u00f3n teatral desde o s\u00e9culo XX.\nPartes do proscenio.\nPoden diferenciarse a anteescena ou proscenio avanzado; a gravata, parte comprendida entre a bater\u00eda (li\u00f1a luminosa dos focos do proscenio) e a cuncha do apuntador ou dosel de resonancia; a gloria, li\u00f1a imaxinaria desde a que sa\u00fadan ao p\u00fablico os actores; e o palco de proscenio, veci\u00f1o ao arco do escenario ou contiguo \u00e1 escena."}
{"id": "346683", "revid": "12452", "url": "https://gl.wikipedia.org/wiki?curid=346683", "title": "Extinci\u00f3n masiva do P\u00e9rmico-Tri\u00e1sico", "text": ""}
{"id": "346684", "revid": "22570", "url": "https://gl.wikipedia.org/wiki?curid=346684", "title": "Doctor Kr\u00e1pula", "text": "Doctor Kr\u00e1pula \u00e9 un grupo musical colombiano de rock punk e ska, formado en 1998 en Bogot\u00e1."}
{"id": "346686", "revid": "22570", "url": "https://gl.wikipedia.org/wiki?curid=346686", "title": "Balaenoptera omurai", "text": "O rorcual de Omura, \"Balaenoptera omurai\", \u00e9 un unha especie de mam\u00edfero mari\u00f1o da orde dos cet\u00e1ceos, suborde dos misticetos e familia dos balenopt\u00e9ridos, unha das sete que integran o x\u00e9nero \"Balaenoptera\", e da que a\u00ednda se co\u00f1ece moi pouco, xa que o seu descubrimento foi anunciado no 2003.\nUnha femia encontrouse varada o 14 de abril de 2015 nunha praia de Australia Occidental, preto de Exmouth. Foi a segunda vez que este rorcual foi observado en Australia.\nEste rorcual foi filmado por primeira vez na natureza na costa de Madagascar no ano 2015.\nTaxonom\u00eda.\nDescrici\u00f3n.\nA especie foi identificada, e descrita, por un equipo de investigadores xaponeses formado por Shiro Wada, Masayuki Oishi e Tadasu K. Yamada.\nNome espec\u00edfico.\nO nome espec\u00edfico, \"omurai\", que significa 'de Omura', d\u00e9bese a que foi descuberto preto de \u014cmura, un concello xapon\u00e9s da prefectura de Nagasaki."}
{"id": "346687", "revid": "27155", "url": "https://gl.wikipedia.org/wiki?curid=346687", "title": "Evento de extinci\u00f3n do Holoceno", "text": ""}
{"id": "346688", "revid": "22795", "url": "https://gl.wikipedia.org/wiki?curid=346688", "title": "Rorcual de Omura", "text": ""}
{"id": "346689", "revid": "22570", "url": "https://gl.wikipedia.org/wiki?curid=346689", "title": "Fonseca (cantante)", "text": "Juan Fernando Fonseca, nado en Bogot\u00e1 o 29 de maio de 1979, \u00e9 un cantante e compositor colombiano, m\u00e1is co\u00f1ecido popularmente como Fonseca. Coa s\u00faa m\u00fasica mestura de pop e ritmos folcl\u00f3ricos colombianos, acadou o \u00e9xito internacional, sendo nomeado \u00f3 Grammy e ga\u00f1ador do premio Grammy Latino."}
{"id": "346690", "revid": "23204", "url": "https://gl.wikipedia.org/wiki?curid=346690", "title": "Juan Fernando Fonseca", "text": ""}
{"id": "346691", "revid": "98629", "url": "https://gl.wikipedia.org/wiki?curid=346691", "title": "Eoarcaico", "text": "En xeolox\u00eda o Eoarcaico ou era Eoarcaica \u00e9 unha era ou eratema que comprende o tempo inicial que vai despois da solidificaci\u00f3n da codia terrestre, despois da etapa inicial fundida da formaci\u00f3n da Terra. Na escala de tempo xeol\u00f3xico v\u00e9n despois do e\u00f3n H\u00e1dico e precede \u00e1 era Paleoarcaica. As orixes abi\u00f3ticas da vida dat\u00e1ronse no intervalo entre os 4.000 e os 3.600 Ma de antig\u00fcidade, cando os valores de presi\u00f3n atmosf\u00e9rica \u00edan de 10 a 100\u00a0bares (de 10 a 100 atmosferas).\nCronolox\u00eda.\nAnteriormente esta era non ti\u00f1a un nome oficial e xeralmente se fac\u00eda referencia a ela como a primeira parte do \"Arcaico temper\u00e1n\" (agora un nome obsoleto) xunto coa posterior era Paleoarcaica.\nA Comisi\u00f3n Internacional de Estratigraf\u00eda agora reco\u00f1ece oficialmente a era Eoarcaica como a primeira parte do e\u00f3n Arcaico, precedido do e\u00f3n H\u00e1dico, durante o cal a Terra crese que estaba esencialmente fundida.\nA Comisi\u00f3n Internacional de Estratigraf\u00eda actualmente non reco\u00f1ece o l\u00edmite inferior da era, que foi situado provisoriamente en 4.000 Ma nin o do precedente e\u00f3n H\u00e1dico.\nO Eoarcaico foi seguido da era Paleoarcaica.\nO nome procede das palabras gregas: \"eos\" (amencer) e \"archaios\" (antigo). O primeiro supercontinente, chamado Vaalbara, apareceu aproximadamente ao final deste per\u00edodo, hai uns 3.600 Ma.\nXeolox\u00eda.\nUnha caracter\u00edstica do Eoarcaico \u00e9 que a Terra posu\u00eda por primeira vez unha codia solidificada. Por\u00e9n, esta codia puido ser incompleta en moitos sitios, e puideron existir \u00e1reas de lava na superficie. O inicio do Eoarcaico caracter\u00edzase porque durante el a Terra sufriu un forte bombardeo de asteroides, que afectou ao sistema solar interior: o bombardeo tard\u00edo intenso. O Eoarcaico \u00e9 a primeira fase do noso planeta da cal sobreviviron ata os nosos d\u00edas formaci\u00f3ns de rochas s\u00f3lidas. A m\u00e1is grande destas formaci\u00f3ns \u00e9 o Cinto de pedras verdes de Isua, na costa suroeste de Groenlandia. Apareceu durante o Eoarcaico arredor de 3.800 Ma. Os gneis de Acasta do escudo canadense dat\u00e1ronse en 4.030 Ma de antig\u00fcidade e son, por tanto, as formaci\u00f3ns rochosas m\u00e1is antigas conservadas. En 2008 desscubriuse outra formaci\u00f3n rochosa no cinto de pedras verdes de Nuvvuagittuq no norte do Quebec no Canad\u00e1, que foi datada en 4.280 Ma de antig\u00fcidade. Actualmente, estas formaci\u00f3ns est\u00e1n a ser investigadas intensamente.\nAtmosfera.\nAs apatitas de Groenlandia de 3.850 mill\u00f3ns de anos de idade mostran evidencias de enriquecemento en 12C. Isto iniciou un debate sobre se puido haber vida fotosint\u00e9tica antes dos 3.800 Ma de antig\u00fcidade."}
{"id": "346692", "revid": "27155", "url": "https://gl.wikipedia.org/wiki?curid=346692", "title": "Era Eoarcaica", "text": ""}
{"id": "346693", "revid": "23204", "url": "https://gl.wikipedia.org/wiki?curid=346693", "title": "Karl Asmund Rudolphi", "text": "Israel Karl (ou Carl) Asmund (ou Asmunt, ou Asmus) Rudolphi, nado o 14 de xullo de 1771 en Estocolmo, e finado o 29 de novembro de 1832 en Berl\u00edn, foi un bot\u00e1nico e zo\u00f3logo alem\u00e1n de orixe sueca.\nEst\u00e1 considerado como o \"pai\" da helmintolox\u00eda.\nTraxectoria.\nO seu pai era un mestre de escola e pastor protestante, en Stralsund, Pomerania, que naquela \u00e9poca pertenc\u00eda \u00e1 coroa sueca.\nRudolphi realizou os seus estudos na Universidade de Greifswald onde obtivo o doutoramento en filosof\u00eda en 1793.\nPosteriormente estudou medicina na Universidade de Jena, e despois nas de Dresde, Erlangen e G\u00f6ttingen.\nDefendeu a s\u00faa tese de doutoramento, co t\u00edtulo en franc\u00e9s, \"Sur les vers intestinaux\", na Universidade de Greifswald.\nEn 1801, despois de dar clases na Escola de Veterinaria de Berl\u00edn, foi designado profesor no Instituto Veterinario de Greifswald, para, en 1808, obter a c\u00e1tedra de Anatom\u00eda e Fisiolox\u00eda na Universidade Humboldt de Berl\u00edn.\nEn 1810 Rudolphi fundou o \"Museo de Zoolox\u00eda de Berl\u00edn\" que chegar\u00eda a ser, baixo o nome de \"Humboldt-Universit\u00e4t zu Berlin Museum f\u00fcr Naturkunde\", un dos m\u00e1is grandes do mundo.\nRudolphi contribu\u00edu en numerosos dominios da historia natural e da biolox\u00eda, especialmente en parasitolox\u00eda, en anatom\u00eda e en fisiolox\u00eda. Foi o primeiro en describir os nematodos en \"Enterozoorum, Sive Vermium Intestinalium Historia Naturalis\" (1808-1810) seguindo con \"Entozoorum Synopsis\" (1819).\nUn dos seus libros m\u00e1is c\u00e9lebres foi o \"Grundriss der Physiologie\", cuxa primeira versi\u00f3n aparece en 1821 e que mellorar\u00eda at\u00e9 a fin da s\u00faa vida. Neste texto afirmaba que as razas humanas deben ser consideradas como especies, o que constitu\u00edu un soporte te\u00f3rico de base do racismo \"cient\u00edfico\" alem\u00e1n e escandinavo.\nSer\u00e1 Johannes Peter M\u00fcller (1801-1858) quen o suceda na c\u00e1tedra de Fisiolox\u00eda e Anatom\u00eda da Universidade de Berl\u00edn.\nHonores.\nEn 1816 foi elixido como membro estranxeiro da Real Academia das Ciencias de Suecia.\nAbreviaturas.\nBot\u00e1nica: A abreviatura Rudolphi empr\u00e9gase para indicar a Karl Asmund Rudolphi como autoridade na descrici\u00f3n e clasificaci\u00f3n cient\u00edfica dos vexetais.\nZoolox\u00eda: A abreviatura Rudolphi empr\u00e9gase para indicar a Karl Asmund Rudolphi como autoridade na descrici\u00f3n e taxonom\u00eda en zoolox\u00eda."}
{"id": "346694", "revid": "47401", "url": "https://gl.wikipedia.org/wiki?curid=346694", "title": "Horrible Bosses", "text": ""}
{"id": "346695", "revid": "865", "url": "https://gl.wikipedia.org/wiki?curid=346695", "title": "Compa\u00f1\u00eda Ilimitada", "text": "Compa\u00f1\u00eda Ilimitada \u00e9 un grupo de pop-rock colombiano, famoso na d\u00e9cada dos oitenta."}
{"id": "346696", "revid": "27155", "url": "https://gl.wikipedia.org/wiki?curid=346696", "title": "Helmintolox\u00eda", "text": "A helmintolox\u00eda \u00e9 a ciencia que estuda os vermes ou helmintos. A palabra deriva do termo do grego antigo \u1f15\u03bb\u03bc\u03b9\u03bd\u03b8\u03bf\u03c2 \"h\u00e9lminthos\", 'verme' e a forma -\u03bb\u03bf\u03b3\u03af\u03b1 \"-log\u00eda\" (de \u03bb\u03cc\u03b3\u03bf\u03c2 \"l\u00f3gos\", 'palabra', 'expresi\u00f3n', 'tratado').\nTr\u00e1tase esencialmente dunha rama da parasitolox\u00eda m\u00e9dica e veterinaria.\nOs organismos estudados por esta rama da parasitolox\u00eda forman parte basicamente de dous filos: os platihelmintos e os nematodos. Ambos os os grupos pos\u00faen especies aplanadas ou alongadas, de secci\u00f3n cil\u00edndrica, respectivamente, e de vida libre pero tam\u00e9n importantes parasitos humanos e animais.\nEntre os platihelmintos destacan os trematodos e os cestodos (solitarias).\nConsid\u00e9rase a Francesco Redi (1626-1697) e a Karl Asmund Rudolphi (1771-1832) como os fundadores da helmintolox\u00eda."}
{"id": "346697", "revid": "65337", "url": "https://gl.wikipedia.org/wiki?curid=346697", "title": "Los de Adentro", "text": "Los de Adentro \u00e9 un grupo musical colombiano de rock latino conformado en Barranquilla, en 1994. Comezaron cham\u00e1ndose Kaoz, e est\u00e1n integrados por Joe Carvajal (voz), Johan Daccarett (teclado) e Eliuth Mart\u00ednez (guitarra).\nTraxectoria.\nD\u00e9ronse a co\u00f1ecer en Bogot\u00e1 tocando en bares cando a\u00ednda eran estudantes da Universidade Piloto de Colombia. Despois dun tempo decidiron gravar un demo que lles reportou m\u00e1is reco\u00f1ecemento. En 1995, participaron no Festirock do Caribe e ga\u00f1aron o galard\u00f3n como Mellor Grupo de Rock. A banda f\u00edxose popular e foi convidada \u00e1 fiesta que MTV Latinoam\u00e9rica organizou en Cartaxena de Indias en 1996. En 1999 cambiaron o seu nome por Los de Adentro, e ese mesmo ano gravaron un \u00e1lbum hom\u00f3nimo, producido por Dennis Murcia, executivo e produtor de Sony Music. Este \u00e1lbum cont\u00e9n o tema \"Una canci\u00f3n\", polo cal son m\u00e1is co\u00f1ecidos. Catro meses despois de lanzar \"Una canci\u00f3n\" como sinxelo promocional, realizaron varias xiras. No ano 2001, cando remataron a produci\u00f3n do seu segundo \u00e1lbum, \"Como un ni\u00f1o\",decidiron disolverse por mor dos moitos problemas xerados entre eles.\nTempo despois, decidiron reunirse de novo, pero s\u00f3 Eliuth Mart\u00ednez, Johan Daccarett e Joe Carvajal acabaron gravando un novo \u00e1lbum, titulado \"Volver amar\", no cal destacan canci\u00f3ns como \"Nubes negras\", \"No m\u00e1s\" ou \"T\u00fa y yo\". \u00d3 rematar o traballo con este \u00e1lbum, Joe Carvajal decidiu por motivos persoais comezar a s\u00faa carreira como solista.\nEn 2008, presentaron un novo vocalista, Bryan Visbal, mantendo o mesmo estilo que os caracterizou. A s\u00faa produci\u00f3n discogr\u00e1fica (con Universal Music Group) chamouse \"Se apaga el silencio\", que incl\u00fae o sinxelo \"Dime que s\u00ed\", e o tema \"Quiero amarte\". A finais de 2010, Bryan Visbal decidiu comezar unha carreira en solitario.\nEn 2013 o vocalista Joe Carvajal regresou \u00e1 banda grazas a unha invitaci\u00f3n para tocar en Australia, e lanzaron un novo sinxelo \"Bajo el cielo azul\". O 30 de maio de 2014 abriron os concertos de Los toreros muertos no Downtown Majestic de Bogot\u00e1."}
{"id": "346698", "revid": "89787", "url": "https://gl.wikipedia.org/wiki?curid=346698", "title": "Theraphosa blondi", "text": "Teraphosa blondi, tam\u00e9n co\u00f1ecida como tar\u00e1ntula Goliat, \u00e9 unha especie de ara\u00f1a da familia das tar\u00e1ntulas Theraphosidae. Orixinaria do norte de Am\u00e9rica do Sur, \u00e9 a meirande ara\u00f1a do mundo. Tendo en conta a lonxitude das patas, \u00e9 a segunda despois da \"Heteropoda maxima\", pero \u00e9 a maior por masa."}
{"id": "346699", "revid": "23204", "url": "https://gl.wikipedia.org/wiki?curid=346699", "title": "Tar\u00e1ntula Goliat", "text": ""}
{"id": "346700", "revid": "102241", "url": "https://gl.wikipedia.org/wiki?curid=346700", "title": "Lingua guanche", "text": "A lingua guanche \u00e9 unha lingua b\u00e9rber extinta que foi falada polos guanches das Illas Canarias at\u00e9 o s\u00e9culo XVII ou se cadra m\u00e1is tarde. Desapareceu cando os guanches foron absorbidos pola cultura espa\u00f1ola dominante. A lingua guanche \u00e9 co\u00f1ecida na actualidade a trav\u00e9s de oraci\u00f3ns soltas e palabras que foron recollidas polos primeiros viaxeiros que contactaron coas illas, al\u00e9n de varios nomes de lugares e algunhas palabras que foron asimiladas polo castel\u00e1n falado no arquip\u00e9lago."}
{"id": "346701", "revid": "27155", "url": "https://gl.wikipedia.org/wiki?curid=346701", "title": "Evento de extinci\u00f3n do Cret\u00e1ceo-Paleoxeno", "text": ""}
{"id": "346703", "revid": "22570", "url": "https://gl.wikipedia.org/wiki?curid=346703", "title": "Barlovento (meteorolox\u00eda)", "text": "Barlovento ref\u00edrese \u00f3 lugar de onde ven o vento. Foi usado en orixe na fala mari\u00f1eira, opo\u00f1\u00e9ndose \u00f3 de sotavento. As\u00ed, a expresi\u00f3n a barlovento significa de cara \u00f3 vento e a sotavento significa de costas \u00f3 vento, cara onde se dirixe, relacion\u00e1ndose en comezo coas embarcaci\u00f3ns de vela e logo sendo estendido a outros quefaceres (xeomorfolox\u00eda, climatolox\u00eda, caza... ). F. J. Monkhouse define este termo como o \"costado de onde sopla o vento. Oposto a sotavento\" []. En xeral, \u00e9 un termo moi usado en xeograf\u00eda f\u00edsica e en top\u00f3nimos de lugares ou rexi\u00f3ns orientadas, en xeral polo relevo, cara \u00f3s ventos dominantes."}
{"id": "346704", "revid": "127649", "url": "https://gl.wikipedia.org/wiki?curid=346704", "title": "AG-55", "text": "A AG-55 ou Autoestrada da Costa da Morte, \u00e9 unha v\u00eda de alta capacidade dependente da Xunta de Galicia. Une A Coru\u00f1a con Baio e serve como alternativa \u00e1 AC-552, coa cal est\u00e1 conectada nos m\u00e1is dos casos ao longo do seu percorrido, inclu\u00eddas as localidades extremas. A AG-55 ten peaxe directa desde A Coru\u00f1a at\u00e9 Carballo leste e peaxe na sombra no resto dos tramos at\u00e9 Santa Irena.\nHistoria.\nO primeiro tramo da AG-55, A Coru\u00f1a-A Laracha, foi inaugurado o 26 de setembro do 1993 e o segundo, A Laracha-Carballo, o 30 de decembro de 1997; por \u00faltimo, o 29 de xullo do 2016, inaugurouse o tramo entre Carballo e Baio, tras uns 13 anos da espera. Desde esa data queda pendente a continuaci\u00f3n das obras, paradas desde 2010 do \u00faltimo tramo: Baio-Berdoias.\nNa inauguraci\u00f3n do tramo Carballo-Baio anunciouse a contrataci\u00f3n do proxecto construtivo, soamente para un pequeno tramo de 5,5 quil\u00f3metros de Baio a Vimianzo, contando co enlace da estrada AC-432 a Camari\u00f1as. A inauguraci\u00f3n ser\u00eda en breve, en 2016, para asegurar que poida abrir \"aos poucos\" e poder completar a v\u00eda de alta capacidade at\u00e9 Berdoias e proxectar un novo corredor de Berdoias a Cee.\nActualmente est\u00e1 en proxecto, tras a paralizaci\u00f3n das obras en 2010, o tramo Baio-Berdoias, uns 15 quil\u00f3metros do traxecto, co que se completar\u00edan uns -aproximadamente- 77 quil\u00f3metros de v\u00eda de alta capacidade de 2 carr\u00eds por sentido. A partir de Berdoias, est\u00e1 proxectada unha v\u00eda de altas prestaci\u00f3ns que poida enlazar Cee e Fisterra, e que enlazar\u00eda coa AC-552 e o corredor de Lobelos a Sardi\u00f1eiro de Abaixo, VG-1.4,\u00a0e a AC-552 e desde al\u00ed, enlazar\u00e1 a estrada a Fisterra, AC-445.\nPeaxes.\nP\u00faxose en servizo como autoestrada de peaxe en sombra, sen cabinas de peaxes entre A Coru\u00f1a e A Laracha. Trala inauguraci\u00f3n do segundo tramo, A Laracha-Carballo, instal\u00e1ronse as cabinas de peaxe o 31 de decembro do 1997. Logo diso, haber\u00eda numerosas protestas e manifestaci\u00f3ns en contra da instalaci\u00f3n das cabinas, a pedir a liberalizaci\u00f3n das peaxes en toda a AG-55. Nos anos seguintes continuaron as protestas, especialmente na peaxe de Arteixo pola pol\u00e9mica do novo acceso ao porto exterior de Langosteira, a AC-15, e que ped\u00edan a liberalizaci\u00f3n desta peaxe.\nA Autoestrada da Costa da Morte ten un contrato cunha concesionaria at\u00e9 o ano 2045. O Grupo It\u00ednere \u00e9 o encargado da concesi\u00f3n do tramo A Coru\u00f1a-Carballo (32,6 quil\u00f3metros)."}
{"id": "346705", "revid": "1505", "url": "https://gl.wikipedia.org/wiki?curid=346705", "title": "Resoluci\u00f3n de ecuaci\u00f3ns", "text": "En matem\u00e1tica, a resoluci\u00f3n dunha ecuaci\u00f3n \u00e9 o procedemento de c\u00e1lculo para encontrar cales son os valores (n\u00fameros, funci\u00f3ns, conxuntos etc.) que cumpren a condici\u00f3n indicada como unha igualdade (unha ecuaci\u00f3n). Estes valores adoitan denominarse \"ra\u00edces da ecuaci\u00f3n\". A resoluci\u00f3n de ecuaci\u00f3ns polin\u00f3micas, ou alx\u00e9bricas, ten un papel importante no nacemento e posterior desenvolvemento da \u00e1lxebra. A rama das matem\u00e1ticas que as estuda \u00e9 a teor\u00eda de ecuaci\u00f3ns.\nUnha ecuaci\u00f3n comprende expresi\u00f3ns con variables indefinidas, ou inc\u00f3gnitas, que deben ser substitu\u00eddas por valores de forma tal que a igualdade sexa certa. Para caracterizar as soluci\u00f3ns dunha ecuaci\u00f3n imp\u00f3\u00f1ense restrici\u00f3ns sobre as inc\u00f3gnitas. En xeral, p\u00eddese que pertenzan a un conxunto num\u00e9rico espec\u00edfico.\nA resoluci\u00f3n de ecuaci\u00f3ns lineares, cuadr\u00e1ticas, c\u00fabicas e cu\u00e1rticas mediante factorizaci\u00f3n de ra\u00edces \u00e9 bastante sinxela cando as ra\u00edces son racionais ou reais; tam\u00e9n hai f\u00f3rmulas que proporcionan as soluci\u00f3ns. Por\u00e9n, non hai unha f\u00f3rmula xeral en termos de ra\u00edces para as ecuaci\u00f3ns de quinto grao sobre os racionais; mediante un n\u00famero finito de sumas, restas, multiplicaci\u00f3ns, divisi\u00f3ns e extracci\u00f3ns de ra\u00edces. Isto probouno por primeira vez o teorema de Abel-Ruffini, publicado en 1824, que foi unha das primeiras aplicaci\u00f3ns da teor\u00eda de grupos na \u00e1lxebra. Este resultado tam\u00e9n se cumpre para ecuaci\u00f3ns de maior grao.\nDefinici\u00f3n de ecuaci\u00f3n.\nDada unha funci\u00f3n \"f\"\u00a0:\u00a0\"A\"\u00a0\u2192\u00a0\"B\" e un \"b\" en \"B\", \u00e9 dicir, un elemento do codominio de \"f\":\nA igualdade \"f\"(\"x\")\u00a0=\u00a0\"b\" \u00e9 unha ecuaci\u00f3n.\nNa ecuaci\u00f3n dada, \"x\" denom\u00ednase inc\u00f3gnita.\nUn exemplo de ecuaci\u00f3n \u00e9 o seguinte, tomando\ntense a ecuaci\u00f3n con variable natural\nO estudo das ecuaci\u00f3ns depende das caracter\u00edsticas dos conxuntos e a aplicaci\u00f3n; por exemplo, no caso das ecuaci\u00f3ns diferenciais, os elementos do conxunto formula_1 son funci\u00f3ns e a aplicaci\u00f3n formula_2 debe inclu\u00edr algunha das derivadas do argumento. Nas ecuaci\u00f3ns matriciais, a inc\u00f3gnita \u00e9 unha matriz.\nA definici\u00f3n dada incl\u00fae as igualdades da forma formula_3. Se \u00abformula_4\u00bb denota a suma de funci\u00f3ns, ent\u00f3n formula_5 \u00e9 un grupo. Abonda con definir a aplicaci\u00f3n formula_6\u2212formula_7, con -formula_8 o inverso de formula_8 con respecto \u00e1 suma, para transformar a igualdade nunha ecuaci\u00f3n formula_10 con \"b\"\u00a0=\u00a00.\nSoluci\u00f3ns dunha ecuaci\u00f3n.\nO conxunto soluci\u00f3n \u00e9 aquel que cont\u00e9n todos os valores determinados que cumpren coa ecuaci\u00f3n, e estes valores denom\u00ednanse soluci\u00f3ns. Por exemplo, a ecuaci\u00f3n\nten formula_11 como o seu conxunto soluci\u00f3n, con 1 como \u00fanica soluci\u00f3n da ecuaci\u00f3n.\nEn xeral, dada formula_12 unha funci\u00f3n, e formula_13 a ecuaci\u00f3n que determina,\nO conxunto de soluci\u00f3ns pode ser\nM\u00e9todos de soluci\u00f3n.\nEn casos simples, \u00e9 relativamente doado resolver unha ecuaci\u00f3n sempre que se satisfagan certas condici\u00f3ns. Por\u00e9n, en casos m\u00e1is complicados, \u00e9 dif\u00edcil ou complexo obter expresi\u00f3ns simb\u00f3licas para as soluci\u00f3ns, e por iso \u00e1s veces se empregan soluci\u00f3ns num\u00e9ricas aproximadas.\nFunci\u00f3ns inversas.\nPara o caso simple dunha funci\u00f3n dunha variable, por exemplo, \"h\"(\"x\"), p\u00f3dese resolver unha ecuaci\u00f3n do tipo\nse se ten en conta o que se denomina a \"funci\u00f3n inversa\" de \"h\".\nDada unha funci\u00f3n \"h\" : \"A\" \u2192 \"B\", a funci\u00f3n inversa, identificada como \"h\"\u22121, def\u00ednese como \"h\"\u22121 : \"B\" \u2192 \"A\" \u00e9 unha funci\u00f3n tal que\nAgora, se se aplica a funci\u00f3n inversa en ambos os membros da igualdade\nobtense\ne atopouse a soluci\u00f3n da ecuaci\u00f3n. Non obstante, dependendo da funci\u00f3n, pode ser dif\u00edcil definir a inversa, ou pode que non sexa unha funci\u00f3n en todo o conxunto \"B\" (por exemplo s\u00f3 nun subconxunto), e ter moitos valores para un punto determinado.\nExemplos.\nSe x aparece como sumando na ecuaci\u00f3n, s\u00famase o termo oposto (co signo cambiado) a ambos os membros da ecuaci\u00f3n para obter x. Se x aparece multiplicando, ent\u00f3n multipl\u00edcanse ambos os membros polo seu rec\u00edproco. Se x \u00e9 un expo\u00f1ente nunha ecuaci\u00f3n exponencial, apl\u00edcase o logaritmo nunha base adecuada a ambos os membros. Se x \u00e9 a base dunha ecuaci\u00f3n de potencia, apl\u00edcase a ra\u00edz correspondente en ambos os membros. Se x \u00e9 o \u00e1ngulo nunha ecuaci\u00f3n trigonom\u00e9trica, apl\u00edcase a funci\u00f3n trigonom\u00e9trica inversa en ambos os membros da ecuaci\u00f3n.\nM\u00e9todos num\u00e9ricos.\nEn ecuaci\u00f3ns m\u00e1is complicadas, os m\u00e9todos simples de soluci\u00f3n de ecuaci\u00f3ns pode que non sexan apropiados. En certos casos, p\u00f3dese empregar un algoritmo de busca de ra\u00edces para atopar a soluci\u00f3n num\u00e9rica dunha ecuaci\u00f3n, que en certos casos \u00e9 m\u00e1is que suficiente para resolver alg\u00fans problemas.\nSeries de Taylor.\nUnha \u00e1rea das matem\u00e1ticas enfocouse na creaci\u00f3n dalgunha funci\u00f3n m\u00e1is simple para aproximar unha funci\u00f3n complexa, nas proximidades ou veci\u00f1anza dun punto dado. En efecto, p\u00f3dense empregar polinomios nunha ou varias variables para aproximar funci\u00f3ns. Un exemplo destes polinomios son as series de Taylor.\nResoluci\u00f3n doutras ecuaci\u00f3ns.\nC\u00f3mpre salientar que \u00e9 posible crear ecuaci\u00f3ns a\u00ednda m\u00e1is complicadas, mediante o uso de operadores diferenciais, matrices, e outros operadores matem\u00e1ticos. En todos estes casos mantense o principio de que a resoluci\u00f3n da ecuaci\u00f3n \u00e9 a busca dos valores que fan que a ecuaci\u00f3n se satisfaga, s\u00f3 que dependendo dos operadores matem\u00e1ticos involucrados ser\u00e1 necesario empregar diferentes estratexias ou m\u00e9todos para resolver as ecuaci\u00f3ns."}
{"id": "346707", "revid": "27155", "url": "https://gl.wikipedia.org/wiki?curid=346707", "title": "Retarios", "text": ""}
{"id": "346709", "revid": "1131", "url": "https://gl.wikipedia.org/wiki?curid=346709", "title": "Divisi\u00f3n de Honra de Rugby 2016-2017", "text": "A tempada 2016-2017 da Divisi\u00f3n de Honra da liga espa\u00f1ola de rugby \u00e9 a 50\u00aa edici\u00f3n da principal competici\u00f3n entre clubs de rugby en Espa\u00f1a. A liga regular comezou o 11 de setembro de 2016 e rematar\u00e1 o 23 de abril de 2017 despois de 22 xornadas. A final da liga ser\u00e1 o d\u00eda 28 de maio de 2017. O Club de Rugby El Salvador \u00e9 o club encargado de defender o t\u00edtulo de campi\u00f3n.\nFormato.\nA liga conta con doce clubs participantes, e o formato de competici\u00f3n \u00e9 o mesmo das catro tempadas anteriores, divid\u00edndose a liga en d\u00faas etapas: a fase de liga regular e as eliminatorias polo t\u00edtulo. A liga regular est\u00e1 composta por 22 xornadas, e os seis primeiros equipos da clasificaci\u00f3n participar\u00e1n nas eliminatorias polo t\u00edtulo de campi\u00f3n.\nOs oito primeiros equipos da t\u00e1boa \u00f3 remate da primeira volta acadar\u00e1n o dereito a participar na Copa do Rei.\nO campi\u00f3n de liga acadar\u00e1 o dereito a participar en tres torneos na seguinte tempada:\nParticipantes.\nO Club de Rugby Ciencias, campi\u00f3n de liga en 1991-92 e 1993-94, ascendeu \u00e1 m\u00e1xima categor\u00eda da liga espa\u00f1ola de rugby na tempada 2015-16, e ocupa a praza do equipo descendido, o Club de Rugby CRC Pozuelo.\nClasificaci\u00f3n.\nA t\u00e1boa clasificatoria da liga regular faise sumando os puntos por vitorias e empates, m\u00e1is o puntos bonus acadados. O equipo que acada unha vitoria suma 4 puntos, e o que acada un empate suma 2. Os puntos bonus poden sumarse de dous xeitos. Aquel equipo que anota 4 ensaios ou m\u00e1is, suma 1 punto bonus ofensivo na t\u00e1boa clasificatoria, ga\u00f1e, perda ou empate o encontro. Por outra banda, aquel equipo que perda un partido por 7 puntos ou menos, acadar\u00e1 1 punto bonus defensivo."}
{"id": "346710", "revid": "56817", "url": "https://gl.wikipedia.org/wiki?curid=346710", "title": "Catro Cami\u00f1os", "text": "O top\u00f3nimo galego Catro Cami\u00f1os indica un cruzamento de v\u00edas de comunicaci\u00f3n. Pode referirse a:"}
{"id": "346711", "revid": "56817", "url": "https://gl.wikipedia.org/wiki?curid=346711", "title": "Camoira", "text": "O top\u00f3nimo galego Camoira pode referirse a:\nAmais, como apelido pode referirse a:"}
{"id": "346712", "revid": "1131", "url": "https://gl.wikipedia.org/wiki?curid=346712", "title": "Os Cami\u00f1os Chans", "text": ""}
{"id": "346713", "revid": "89787", "url": "https://gl.wikipedia.org/wiki?curid=346713", "title": "Rodrigo Froilaz", "text": "Rodrigo Froilaz (\"Roderici Froylaz\" ou \"Rudericus Petriz),\" foi un nobre galego pertencente \u00e1 familia Froilaz-Traba, tam\u00e9n chamada Petriz. Foi fillo de Froila \"Petriz\" Berm\u00fadez e irm\u00e1n, entre outros, do conde Pedro Froilaz de Traba e do bispo Gonzalo de Mondo\u00f1edo. Da s\u00faa familia herdou amplos dominios territoriais nas actuais comarcas de Ferrol, Eume e Ortegal. Casou coa nobre Guncina Gonz\u00e1lez (\"Goncina Gondisaluit\"), matrimonio do que naceron catro fillos. Finou no ano 1133 e recibiu sepultura no pante\u00f3n familiar dos Froilaz no mosteiro de San Marti\u00f1o de Xuvia.\nTraxectoria.\nRodrigo Froilaz foi o terceiro fillo de Froila Berm\u00fadez e a s\u00faa esposa Elvira de Faro. Xunto ao seu irm\u00e1n Pedro e outros pr\u00f3ceres da casa de Traba, fixo parte da curia de Raimundo de Borgo\u00f1a, conde de Galiza. Desde 1095 o seu nome figura como confirmante nos diplomas que recollen as decisi\u00f3ns tomadas nas xuntas de goberno e, no ano 1102, foi escollido almirante dos portos de Galiza co cometido de protexer as costas das incursi\u00f3ns normandas e sarracenas.\nAp\u00f3s a morte do conde Raimundo no ano 1107, loitou xunto ao seu clan familiar polos dereitos sucesorios do seu fillo Afonso Raim\u00fandez, criado polos Froilaz nas terras de Trasancos, chegando a coroalo rei de Galiza en setembro do 1111 na Catedral de Compostela. Na cerimonia de coroaci\u00f3n Rodrigo actuou como alf\u00e9rez do rei portando a s\u00faa espada, o seu escudo e a s\u00faa lanza, labor na que continuou posteriormente. Esta funci\u00f3n de \"armiger regis\", encargado das mesnadas do monarca, fai prob\u00e1bel a s\u00faa presenza na batalla de Viadangos no outono do mesmo ano, momento no que os Froilaz en alianza co bispo Diego Xelm\u00edrez tentaron coroar a Afonso tam\u00e9n na corte leonesa. Esta nova coroaci\u00f3n tivo que ser adiada at\u00e9 o ano 1126, e desde o ano seguinte a figura de Rodrigo aparece na documentaci\u00f3n hist\u00f3rica elevada \u00e1 categor\u00eda condal.\nMagnate territorial.\nO conde Rodrigo, se\u00f1or da Terra de Trasancos, foi un importante magnate territorial con extensos dominios na \u00e1rea noroccidental do reino galego. Ditos dominios, obtidos da herdanza familiar, foron ampliados mediante novas adquisici\u00f3ns nos mesmos territorios. Entre as s\u00faas extensas posesi\u00f3ns figuran numerosas vilas e facendas en: Bezoucos; Cedeira; Pruzos na que ademais posu\u00eda a igrexa de Santa Mar\u00eda de Castro; Nendos coa igrexa de Santiago de Meangos; ou Trasancos, onde tam\u00e9n ti\u00f1a a propiedade das igrexas de Santa Mari\u00f1a de Vilar, San Salvador de Serantes, San Andr\u00e9s de Bri\u00f3n, San Xurxo de Meir\u00e1s e Santa Mar\u00eda de Neda.\nXunto \u00e1 s\u00faa esposa Guncina Gonz\u00e1lez, realizou abondosas doaz\u00f3ns aos mosteiros da s\u00faa propia familia \"(\"mosteiros nostros\")\". Estas doaz\u00f3ns dos Froilaz aos seus mosteiros eran un xeito de garantir a continuidade das terras nas mans do clan familiar, e polo tanto, de manter dentro da familia todos os resortes do poder feudal. En 1096, 1104, 1106 e 1110, o matrimonio doou conxuntamente herdades en Caranto\u00f1a, Bezoucos e Pruzos ao mosteiro de Caaveiro. No 1114, Rodrigo Froilaz en solitario fixo unha importante doaz\u00f3n ao mosteiro de San Marti\u00f1o de Xuvia e no 1117 dona Guncina doou as s\u00faas herdades de San Salvador de Mani\u00f1os ao cenobio de Caaveiro. \nMorte e descendencia.\nO casamento de Rodrigo Froilaz e a arist\u00f3crata Guncina Gonz\u00e1lez produciuse antes do 30 de marzo de 1087, nese momento ambos adquiren varias propiedades na contorna de Ferrol figurando na escritura como matrimonio. Dos seus esponsais naceron catro descendentes: Mendo Rodr\u00edguez, Gonzalo Rodr\u00edguez, Froila Rodr\u00edguez e Aldena Rodr\u00edguez. Por decisi\u00f3n dos seus pais e para que non se dividisen as terras do dominio familiar tiveron que posu\u00edr en com\u00fan alg\u00fans dos bens da herdanza.\nRodrigo faleceu nunha data anterior ao 6 de abril de 1133, momento no que a s\u00faa esposa Guncina aparece como vi\u00fava nunha nova doaz\u00f3n ao mosteiro de Caaveiro. Esta doaz\u00f3n foi feita en conxunto co seu fillo Mendo Rodr\u00edguez, antes de que este partise como cruzado a Terra Santa. Foi sepultado no mosteiro de Xuvia, lugar onde os Froilaz ti\u00f1an o seu pante\u00f3n familiar, xunto aos seus av\u00f3s Bermudo Froilaz e Lupa Rodr\u00edguez e o seu pai Froila Berm\u00fadez."}
{"id": "346714", "revid": "89787", "url": "https://gl.wikipedia.org/wiki?curid=346714", "title": "V\u00eda de Alta Capacidade da Costa Norte", "text": "A V\u00eda de Alta Capacidade da Costa Norte ou V\u00eda de Altas Prestaci\u00f3ns da Costa Norte \u00e9 un corredor variante de poboaci\u00f3ns, actualmente unha v\u00eda para autom\u00f3biles, con trazado v\u00e1lido para nun futuro poder ser desdobrada a s\u00faa calzada constitu\u00edndo unha autov\u00eda (trazado con velocidade espec\u00edfica R-100 segundo a norma 3.1-IC do Ministerio de Fomento de Espa\u00f1a). Denom\u00ednase como CG-1.3 no seu percorrido pola provincia da Coru\u00f1a e CG-2.3 no seu percorrido pola provincia de Lugo\nCaracter\u00edsticas.\nEst\u00e1 previsto que unha Ferrol con San Cibrao e que desde al\u00ed conecte co proxecto de autov\u00eda A-82, que conectar\u00e1 coa A-8 en Ribadeo. Deste xeito ev\u00edtase o paso polo centro das diferentes vilas. \u00c9 unha alternativa \u00e1s estradas auton\u00f3micas AC-862 e LU-862. Ten a posibilidade de ser desdobrada en autov\u00eda , xa que as s\u00faas estruturas, obras de paso, trazado etc. xa est\u00e1n previstas para usos en d\u00faas calzadas.\nO primeiro tramo aberto foi a variante de Ortigueira, inaugurada ao 2 de xullo de 2013 polo presidente da Xunta de Galicia, Alberto N\u00fa\u00f1ez Feij\u00f3o, con dous anos de atraso sobre a data inicial. Ten unha lonxitude de 8,4\u00a0km, e contou cun investimento aproximado de 48 mill\u00f3ns de euros.\nO tramo entre Celeiro (Viveiro) e San Cibrao (Cervo), tras padecer varias paralizaci\u00f3ns, foi retomado en setembro de 2014 e estimando a conclusi\u00f3n das obras para a primavera de 2016. Por\u00e9n, non ser\u00eda at\u00e9 o 10 de xaneiro de 2017 cando se puxeron en servizo os 9\u00a0km dos que consta esta \u00faltima parte do corredor.\nEn marzo de 2017, anunci\u00e1base desde a Xunta a intenci\u00f3n de investir case 60 mill\u00f3ns de euros at\u00e9 o ano 2020, dando prioridade \u00e1 conexi\u00f3n de tramos xa postos en servizo. Por\u00e9n, a\u00ednda naquela altura, non se chegara a acadar un consenso coa administraci\u00f3n local para a definici\u00f3n da variante de Viveiro."}
{"id": "346715", "revid": "56817", "url": "https://gl.wikipedia.org/wiki?curid=346715", "title": "As Campas", "text": "O top\u00f3nimo galego As Campas pode referirse a:"}
{"id": "346716", "revid": "1131", "url": "https://gl.wikipedia.org/wiki?curid=346716", "title": "O Campelo", "text": ""}
{"id": "346717", "revid": "56817", "url": "https://gl.wikipedia.org/wiki?curid=346717", "title": "As Campeiras", "text": "O top\u00f3nimo galego As Campeiras pode referirse a:"}
{"id": "346718", "revid": "1131", "url": "https://gl.wikipedia.org/wiki?curid=346718", "title": "Os Campeli\u00f1os", "text": ""}
{"id": "346719", "revid": "1131", "url": "https://gl.wikipedia.org/wiki?curid=346719", "title": "O Campi\u00f1o", "text": ""}
{"id": "346720", "revid": "1131", "url": "https://gl.wikipedia.org/wiki?curid=346720", "title": "A Campa da Bra\u00f1a", "text": ""}
{"id": "346721", "revid": "1131", "url": "https://gl.wikipedia.org/wiki?curid=346721", "title": "A Campa de Fieir\u00f3", "text": ""}
{"id": "346722", "revid": "1131", "url": "https://gl.wikipedia.org/wiki?curid=346722", "title": "A Campa Vella", "text": ""}
{"id": "346723", "revid": "1131", "url": "https://gl.wikipedia.org/wiki?curid=346723", "title": "Campairos", "text": ""}
{"id": "346724", "revid": "1131", "url": "https://gl.wikipedia.org/wiki?curid=346724", "title": "O Campamento", "text": ""}
{"id": "346725", "revid": "1131", "url": "https://gl.wikipedia.org/wiki?curid=346725", "title": "Campa\u00f1ao", "text": ""}
{"id": "346726", "revid": "1131", "url": "https://gl.wikipedia.org/wiki?curid=346726", "title": "Camparado", "text": ""}
{"id": "346727", "revid": "1131", "url": "https://gl.wikipedia.org/wiki?curid=346727", "title": "O Campeiro", "text": ""}
{"id": "346728", "revid": "1131", "url": "https://gl.wikipedia.org/wiki?curid=346728", "title": "Campello", "text": ""}
{"id": "346729", "revid": "1131", "url": "https://gl.wikipedia.org/wiki?curid=346729", "title": "Campenlos", "text": ""}
{"id": "346730", "revid": "1131", "url": "https://gl.wikipedia.org/wiki?curid=346730", "title": "O Campizo", "text": ""}
{"id": "346731", "revid": "22795", "url": "https://gl.wikipedia.org/wiki?curid=346731", "title": "Rep\u00fablica de Lituania", "text": ""}
{"id": "346733", "revid": "89787", "url": "https://gl.wikipedia.org/wiki?curid=346733", "title": "Protelytroptera", "text": "Os Protelytroptera constit\u00faen unha orde extinguida de insectos que se cre que son un grupo troncal a partir do cal evolucionaron os modernos Dermaptera (cadelas de frade). Estes insectos, que lembran en aspecto aos modernos Blattodea (cascudas), co\u00f1\u00e9cense desde o Permiano de Norteam\u00e9rica, Europa e Australia, por f\u00f3siles que se caracterizan por ter \u00e1s anteriores modificadas como escudos protectores e un abano anal grande e desigual. Non se co\u00f1ecen f\u00f3siles deste grupo no Tri\u00e1sico, cando tiveron lugar presumiblemente os cambios dos Protelytroptera aos Dermaptera."}
{"id": "346734", "revid": "98629", "url": "https://gl.wikipedia.org/wiki?curid=346734", "title": "Memel", "text": "O top\u00f3nimo alem\u00e1n Memel deriva do curonio-let\u00f3n \"memelis\", \"mimelis\", \"m\u0113ms\" (\"silencioso\", \"mudo\"). Pode referirse a:"}
{"id": "346735", "revid": "98629", "url": "https://gl.wikipedia.org/wiki?curid=346735", "title": "Territorio de Memel", "text": "O territorio de Memel (\"Memelland\" en alem\u00e1n) ou rexi\u00f3n de Klaipeda (\"Klaip\u0117dos kra\u0161tas\" en lituano) foi un territorio definido, despois da primeira guerra mundial, no Tratado de Versalles (1920), e que foi posto baixo a administraci\u00f3n do Consello de embaixadores. Segundo as cl\u00e1usulas deste tratado, o territorio de Memel, o Territorio da Conca do Sarre e a Cidade Libre de Danzig permanecer\u00edan baixo o control da Liga de Naci\u00f3ns at\u00e9 o eventual momento en que as comunidades destes territorios votasen pola s\u00faa reintegraci\u00f3n a Alema\u00f1a ou non.\nS\u00edntese hist\u00f3rica.\nO territorio orixinal, habitado por escalvianos e curonios, foi conquistado ao redor de 1252 polos cabaleiros teut\u00f3nicos, que constru\u00edron \"Memelburg\" (\"o castelo de Memel\") e a cidade de \"Memel\" (hoxe Klaipeda).\nEn 1422, foi establecida unha fronteira entre Prusia e Lituania no Tratado de Melno, e esta fronteira existiu at\u00e9 1918.\nO territorio de Memel, daquela con predominio \u00e9tnico alem\u00e1n (outros grupos \u00e9tnicos na rexi\u00f3n era: prusianos, lituanos e memelanders), situado entre o r\u00edo e a poboaci\u00f3n do mesmo nome, foi ocupado por Lituania durante a chamada \u00abrevolta de Klaipeda\u00bb de 1923.\nFoi anexionado pola Alema\u00f1a nazi en marzo de 1939 e inmediatamente reintegrado na Prusia Oriental.\nEn 1946 foi anexionado pola Uni\u00f3n Sovi\u00e9tica, sendo expulsada a s\u00faa poboaci\u00f3n nativa alem\u00e1, e convertido en parte da RSS de Lituania en 1948.\nDesde o colapso da Uni\u00f3n Sovi\u00e9tica en 1991, o territorio forma parte da Rep\u00fablica de Lituania, integrado nas provincias de Klaipeda e Taurage.\nA fronteira, que foi establecida no Tratado de Versalles ao longo do r\u00edo, permanece na actualidade como a fronteira internacional entre Lituania e a \u00f3blast de Kaliningrado."}
{"id": "346736", "revid": "22795", "url": "https://gl.wikipedia.org/wiki?curid=346736", "title": "Rexi\u00f3n de Klaipeda", "text": ""}
{"id": "346737", "revid": "98629", "url": "https://gl.wikipedia.org/wiki?curid=346737", "title": "Meganis\u00f3pteros", "text": "Os maganis\u00f3pteros (Meganisoptera) son unha orde de insectos extinguida con especies de tama\u00f1o moi grande ou xigante. Anteriormente esta orde cham\u00e1base Protodonata (protodonatos), pola s\u00faa aparencia similar e suposto parentesco cos modernos Odonata (lib\u00e9lulas). Viviron no Paleozoico desde o Carbon\u00edfero tard\u00edo ao Permiano tard\u00edo. A\u00ednda que a maior\u00eda eran s\u00f3 lixeiramente m\u00e1is grandes que as lib\u00e9lulas modernas, algunhas especies da orde son os insectos m\u00e1is grandes co\u00f1ecidos, como os f\u00f3siles do Carbon\u00edfero tard\u00edo \"Meganeura monyi\" e \"Megatypus\", e a a\u00ednda m\u00e1is grande do Permiano temper\u00e1n \"Meganeuropsis permiana\", que ti\u00f1a envergaduras alares de ata 71\u00a0cm.\nAs \u00e1s anteriores e posteriores son similares en venaci\u00f3n (unha caracter\u00edstica primitiva) ag\u00e1s na \u00e1rea anal m\u00e1is grande (cara a atr\u00e1s) nas \u00e1s posteriores. As \u00e1s anteriores son normalmente m\u00e1is delgadas e lixeiramente m\u00e1is longas que as posteriores. A diferenza das verdadeiras lib\u00e9lulas (Odonata), non ti\u00f1an pterostigma, e o patr\u00f3n de veas das \u00e1s era algo m\u00e1is simple.\nA maior\u00eda dos esp\u00e9cimes co\u00f1\u00e9cense s\u00f3 por fragmentos de \u00e1s; e s\u00f3 unhas poucas son \u00e1s completas, e moi poucas (na familia Meganeuridae) te\u00f1en impresi\u00f3ns dos corpos. Estes mostran unha cabeza globosa con grandes mand\u00edbulas dentadas, fortes patas espi\u00f1osas, un t\u00f3rax grande, e un abdome longo e delgado como o das lib\u00e9lulas. Igual que as verdadeiras lib\u00e9lulas, eran presumiblemente predadores.\nTam\u00e9n se co\u00f1ecen unhas poucas ninfas f\u00f3siles, que mostran pezas bucais similares \u00e1s das ninfas de lib\u00e9lulas modernas, o que indica que eran predadores acu\u00e1ticos activos.\nA\u00ednda que \u00e1s veces se incl\u00faen dentro das lib\u00e9lulas, os protodonatos (meganis\u00f3pteros) carecen de certas caracter\u00edsticas distintivas das \u00e1s que caracterizan aos odonatos. David Grimaldi e Michael S. Engel, indicaron que o termo coloquial \"lib\u00e9lula xigante\" \u00e9 equ\u00edvoco e ser\u00eda mellor chamarlles \"moscas grif\u00f3n\" (\"griffinfly\").\nTama\u00f1o.\nDiscutiuse moito por que os insectos do Carbon\u00edfero puideron crecer tanto. A maneira na que se difunde o ox\u00edxeno a trav\u00e9s do corpo dun insecto polo seu sistema respiratorio traqueal sup\u00f3n que haxa un l\u00edmite superior para o seu tama\u00f1o, que os insectos prehist\u00f3ricos parece que superaron. Prop\u00faxose inicialmente (Harl\u00e9 &amp; Harl\u00e9, 1911) que \"Meganeura\" pod\u00eda facer o esforzo de voar porque a atmosfera naquel tempo conti\u00f1a m\u00e1is ox\u00edxeno que o 20% da actual atmosfera. Esta teor\u00eda foi rexeitada polos cient\u00edficos daquela \u00e9poca, pero encontrou a aprobaci\u00f3n de cient\u00edficos recentes que estudaron m\u00e1is en detalle as relaci\u00f3ns do xigantismo e a dispo\u00f1ibilidade de ox\u00edxeno. Se esta teor\u00eda \u00e9 correcta, estes insectos ser\u00edan susceptibles a unha ca\u00edda dos niveis de ox\u00edxeno e non poder\u00edan vivir nunha atmosfera coma a actual. Outros investigadores indican que os insectos realmente respiran con \"r\u00e1pidos ciclos de compresi\u00f3n e expansi\u00f3n traqueal\". An\u00e1lises recentes da enerx\u00e9tica do voo de insectos e aves modernos suxire que tanto o nivel de ox\u00edxeno coma a densidade do aire dan a posibilidade dun salto no tama\u00f1o.\nUn problema xeral con todas as explicaci\u00f3ns relacionadas co ox\u00edxeno das lib\u00e9lulas xigantes \u00e9 a circunstancia de que os grandes Meganeuridae cunha envergadura alar de 45\u00a0cm tam\u00e9n viviron no Permiano superior de Lod\u00e8ve en Francia, cando o contido de ox\u00edxeno da atmosfera era xa moito m\u00e1is baixo que no Carbon\u00edfero e no Permiano inferior.\nBechly (2004) suxeriu que a falta de predadores vertebrados a\u00e9reos permitiulles aos insectos pterigotos evolucionar a tama\u00f1os m\u00e1ximos durante os per\u00edodos Carbon\u00edfero e Permiano, proceso que talvez foi acelerado por unha \"carreira de armamentos evolutiva\" para incrementar o tama\u00f1o corporal entre os paleodicti\u00f3pteros herb\u00edvoros e os megan\u00e9uridos, que eran os seus predadores."}
{"id": "346738", "revid": "27155", "url": "https://gl.wikipedia.org/wiki?curid=346738", "title": "Meganis\u00f3ptero", "text": ""}
{"id": "346739", "revid": "27155", "url": "https://gl.wikipedia.org/wiki?curid=346739", "title": "Meganisoptera", "text": ""}
{"id": "346740", "revid": "27155", "url": "https://gl.wikipedia.org/wiki?curid=346740", "title": "Protodonata", "text": ""}
{"id": "346741", "revid": "27155", "url": "https://gl.wikipedia.org/wiki?curid=346741", "title": "Protodonatos", "text": ""}
{"id": "346742", "revid": "27155", "url": "https://gl.wikipedia.org/wiki?curid=346742", "title": "Protodonato", "text": ""}
{"id": "346743", "revid": "98629", "url": "https://gl.wikipedia.org/wiki?curid=346743", "title": "Klaipeda", "text": "Klaipeda (en lituano \"Klaip\u0117da\"; en samoxiciano \"Klaipieda\"; en alem\u00e1n \"Memel\"; en polaco \"K\u0142ajpeda\"; en ruso \u041a\u043b\u0430\u0439\u043f\u0435\u0434\u0430), co\u00f1ecida historicamente como Memel polas s\u00faas ligaz\u00f3n hist\u00f3ricas con Alema\u00f1a at\u00e9 o fin da segunda guerra mundial, \u00e9 unha cidade de Lituania situada na costa do mar B\u00e1ltico, na desembocadura do r\u00edo Niemen e a entrada da lagoa de Curlandia.\n\u00c9 a terceira cidade do pa\u00eds despois de Kaunas e de Vilnius, a capital provincia ou Condado de Klaipeda e a \u00fanica cidade de Lituania que disp\u00f3n dun porto no mar B\u00e1ltico.\nEn 2018 ti\u00f1a uns 164 310 habitantes, dos 202 900 que en ti\u00f1a en 1989.\nNa actualidade, Klaipeda \u00e9 un porto de transbordadores con conexi\u00f3ns con Suecia, Dinamarca e Alema\u00f1a.\nA cidade foi fundada en 1252 polos cabaleiros da Orde Teut\u00f3nica (co nome de \"Memelburg\") e ten unha complexa historia causada en gran medida porque \u00e9 un dos poucos portos da Europa setentrional libre de xeo todo o ano, e ademais porque dependeu politicamente de Lituania, Polonia e Alema\u00f1a."}
{"id": "346745", "revid": "75439", "url": "https://gl.wikipedia.org/wiki?curid=346745", "title": "R\u00edo Niemen", "text": " \nO r\u00edo Niemen (en lituano, \"Nemunas\"; en belaruso, \"\u041d\u0451\u043c\u0430\u043d\"; en ruso, \"\u041d\u0435\u043c\u0430\u043d\"; en polaco, \"Niemen\"; en alem\u00e1n, \"Memel\"; e en sueco, \"Njemen\") \u00e9 un r\u00edo da Europa oriental que transcorre por Belar\u00fas e Lituania e que, no seu curso baixo, forma a fronteira entre Lituania e Rusia (co exclave do \u00f3blast de Kaliningrado).\nXeograf\u00eda.\n\u00c9 o d\u00e9cimo cuarto r\u00edo en lonxitude de toda Europa, con 937\u00a0km, o m\u00e1is longo de Lituania e o terceiro de Belar\u00fas. As s\u00faas augas son tranquilas (nace a 176 m sobre o nivel do mar), cunha velocidade media dun a dous metros por segundo, e cunha profundidade m\u00e1xima de cinco metros.\nOs seus maiores afluentes son os r\u00edos \"Neris\", con 510 quil\u00f3metros, \"\u0160\u010diara\", con 325 quil\u00f3metros, e \"\u0160e\u0161up\u0117\", cunha lonxitud de 298 quil\u00f3metros. Proporciona grandes recursos para as comunicaci\u00f3ns dos pa\u00edses que atravesa, sendo a navegaci\u00f3n moi activa en ver\u00e1n.\nO r\u00edo Niemen nace en Slomin, en Godno, e al\u00ed se lle unen alg\u00fans afluentes, fac\u00e9ndose naveg\u00e1bel; pasa logo por Alytus e despois por Kaunas. M\u00e1is adiante pasa por Smalininkai, segue o seu curso de leste a oeste recibindo dous afluentes, o \u0160e\u0161up\u0117 e o J\u016bra. Ba\u00f1a a cidade de Tilsit (agora \"Sovetsk\" en ruso).\nDesemboca no mar B\u00e1ltico cerca de Klaipeda, na Lagoa de Curlandia, onde forma un delta, divid\u00edndose nun labirinto canais mestur\u00e1ndose con p\u00f3lderes e zonas h\u00famidas que fan do delta un destino atractivo para o ecoturismo. As catro principais ramas son Atmata, Pakaln\u0117, Skirvyt\u0117 e Gilija.\nO r\u00edo ten un papel crucial no ecosistema da lagoa de Curlandia. Proporciona a principal fonte de auga na lagoa e mant\u00e9n a s\u00faa auga case doce. Isto permite que vivan al\u00ed animais de auga doce e de auga salobre.\nConforme se expande o delta do Niemen, a lagoa vai afundindo.\nPosto que o delta se encontra en Lituania, a mi\u00fado se lle chama \"delta do Nemunas\". Al\u00ed creouse un parque rexional no ano 1992.\nHistoria.\nDebe este r\u00edo certa celebridade hist\u00f3rica a unha entrevista que o 25 de xu\u00f1o de 1807 toveron nunha balsa no medio do r\u00edo os dous emperadores Napole\u00f3n I e Alexandre I, aos que se uniu despois o rei de Prusia Federico Guillerme III; dita entrevista serviu de preliminar para a Paz de Tilsit."}
{"id": "346746", "revid": "5863", "url": "https://gl.wikipedia.org/wiki?curid=346746", "title": "San Miguel de Ponteareas", "text": ""}
{"id": "346747", "revid": "89787", "url": "https://gl.wikipedia.org/wiki?curid=346747", "title": "Coru\u00f1a Atlantics", "text": "Os Coru\u00f1a Atlantics son un equipo de f\u00fatbol americano da cidade da Coru\u00f1a (Galiza). O club foi fundado en 2015 e compite na Liga Galega de Flag Football (LGFF).\nHistoria.\nOs Coru\u00f1a Atlantics foron fundados en 2015 por un grupo de afeccionados ao f\u00fatbol americano da Coru\u00f1a que adestraban no Parque de Vio\u00f1o e que o d\u00eda 12 de marzo dese mesmo ano inscrib\u00edan o club no Rexistro Oficial de Entidades Deportivas. M\u00e1is dun ano despois, o 10 de abril de 2016, o equipo xogou o seu primeiro partido oficial na primeira xornada da Liga Galega de Flag Football de 2016, derrotando os Santiago Black Ravens por 30-24 no campo dos Pinares, en Fene. Na s\u00faa primeira participaci\u00f3n na m\u00e1xima categor\u00eda do \"flag football\" o equipo herculino finalizou na 4\u00aa posici\u00f3n (pen\u00faltimo) cun rexistro de tres vitorias, cinco derrotas e ning\u00fan empate, anotando 140 puntos e encaixando 236.\nO 3 de xullo de 2016 chegou o primeiro t\u00edtulo da historia do club ao proclamarse campi\u00f3n da Segunda Divisi\u00f3n da Liga Galega de Flag Football."}
{"id": "346749", "revid": "98629", "url": "https://gl.wikipedia.org/wiki?curid=346749", "title": "Hermann Burmeister", "text": "Karl Hermann Konrad ou Carlos Germ\u00e1n Conrado Burmeister, nado o 5 de xaneiro de 1807 en Stralsund (cidade daquela pertencente \u00e1 Pomerania sueca, e que hoxe forma parte do \"Land\" de Mecklemburgo-Antepomerania (Alema\u00f1a) e finado o 2 de maio de 1892 en Buenos Aires (Arxentina), foi un naturalista, paleont\u00f3logo e zo\u00f3logo alem\u00e1n nacionalizado arxentino, que desempe\u00f1ou a maior parte da s\u00faa carreira na Arxentina.\nRealizou exhaustivos traballos sobre a descrici\u00f3n da fauna, flora, xeolox\u00eda e paleontolox\u00eda de varios pa\u00edses suramericanos, pero en especial da Arxentina, publicando cerca de 300 t\u00edtulos, entre eles a s\u00faa \"Description Physique de la R\u00e9publique Argentine\" que, con magn\u00edficas ilustraci\u00f3ns, mereceu a medalla de ouro na s\u00faa presentaci\u00f3n na Exposici\u00f3n Xeogr\u00e1fica de Venecia.\nDirixiu desde 1862 at\u00e9 a s\u00faa morte o \"Museo Argentino de Ciencias Naturales\", de Buenos Aires.\nFundou a \"Academia de Ciencias Naturales de C\u00f3rdoba\" integrando nela a varios profesores vindos de Europa, e deixando tras del un importante grupo de disc\u00edpulos que continuaron a s\u00faa obra.\nTraxectoria.\nGraduouse en medicina en 1829, doutor\u00e1ndose en filosof\u00eda. Actuou como cirurxi\u00e1n no servizo militar obrigatorio pero logo decidiu dedicarse \u00e1s ciencias naturais. Despois de cumprir etapas de especializaci\u00f3n comezou a ensinar zoolox\u00eda na Universidade Martin Luther, da cidade de Halle (Alema\u00f1a), desde 1837 a 1861, exercendo ademais a direcci\u00f3n do Museo de Zoolox\u00eda. Datan desta \u00e9poca os seus traballos de entomolox\u00eda, que conclu\u00edron en 1832 coa edici\u00f3n do \"Handbuch der Entomologie\" (Manual de Entomolox\u00eda). Actuou durante breves anos en pol\u00edtica sendo elixido membro da C\u00e1mara Alta de Prusia.\nEn 1843 publicou a s\u00faa c\u00e9lebre \"Historia da Creaci\u00f3n\", que tivo 6 edici\u00f3ns e foi traducida a 5 idiomas, tendo unha notoria influencia entre a intelectualidade europea desa \u00e9poca. Dita historia foi eloxiada por Alexander von Humboldt, quen lle escribiu desde Potsdam e lle conseguiu un subsidio real para visitar Brasil. Desta maneira viaxou en 1850 a R\u00edo de Xaneiro e Minas Xerais, regresando a Alema\u00f1a en abril de 1852. Resultado desta viaxe \u00e1 a s\u00faa obra \"Sinopse dos animais de Brasil\".\nEntre 1851 e 1853 publicou a s\u00faa obra \"Vistas xeol\u00f3xicas para a historia da Terra e os seus habitantes\".\nUnha vez m\u00e1is volveu a Am\u00e9rica grazas a que Humboldt recomendouno ao rei de Prusia. Mesta viaxe chegou a Buenos Aires en 1857 onde co\u00f1eceu o \"Museo P\u00fablico\" da cidade e viaxou \u00e1 cidade de Rosario para pasar logo a Paran\u00e1, sede do Goberno da Confederaci\u00f3n Arxentina. Al\u00ed as autoridades autoriz\u00e1rono a viaxar \u00e1 cidade de Mendoza, onde permanecer\u00eda un ano. Hermann Burmeister describiu todo o que observaba: a paisaxe, os gauchos, o asado, o mate, as vivendas. etc. En particular as \u00e1rbores do x\u00e9nero \"Prosopis\" (que na Arxentina chaman \"algarrobos\") e os seus usos dom\u00e9sticos e como alimento para o gando.\nEn abril de 1858 volveu a Paran\u00e1 (provincia de Entre R\u00edos), onde durante nove meses foi propietario rural. Xunto co seu fillo m\u00e1is vello Germ\u00e1n Burmeister Sommer realizou estudos xeol\u00f3xicos e paleontol\u00f3xicos na zona.\nEn 1859 percorre as cidades de Rosario, C\u00f3rdoba e Tucum\u00e1n, onde permaneceu seis meses. Logo explorou as provincias de Catamarca e A Rioxa para, desde al\u00ed cruzar a Chile e viaxar a Panam\u00e1, para regresar despois a Europa, \u00e1 s\u00faa c\u00e1tedra de Halle. Publicou ent\u00f3n a s\u00faa \"Viaxe aos Estados do Plata\", con referencia especial \u00e1 constituci\u00f3n f\u00edsica e o estado da cultura da Rep\u00fablica Arxentina.\nOs seus grandes desexos de volver \u00e1s rexi\u00f3ns que visitara unido a un certo desencanto producido por motivos pol\u00edticos no seu pa\u00eds, decid\u00edrono a renunciar \u00e1 s\u00faa c\u00e1tedra e volver \u00e1 Arxentina, onde o presidente Bartolom\u00e9 Mitre e o seu ministro Domingo Faustino Sarmiento, a quen sempre admirou e apreciou, o nomearon director do Museo de Buenos Aires en febreiro de 1862. Exerceu ese cargo con grande eficacia durante 30 anos, traballando especialmente sobre os mam\u00edferos f\u00f3siles pampeanos e describ\u00edndoos na \"Revista Farmac\u00e9utica\". Ordenou a colecci\u00f3n que hab\u00eda no museo, increment\u00e1ndoa con achados como o c\u00e9lebre \"Smilodon\" de Mu\u00f1iz.\nEn 1865 casou en segundas nupcias con Petrona de Tejeda, descendente dos conquistadores espa\u00f1ois de Tucum\u00e1n, coa que tivo catro fillos. Ao ano seguinte, co apoio do reitor da Universidade de Buenos Aires, Juan Mar\u00eda Guti\u00e9rrez, fundou a \"Sociedad Paleontol\u00f3gica de Buenos Aires\", cuxo principal fin era o de estudar e dar a co\u00f1ecer os f\u00f3siles do ent\u00f3n Estado de Buenos Aires e fomentar o \"Museo P\u00fablico\".\nEn 1874 o daquela presidente Domingo Faustino Sarmiento encomendoulle as xesti\u00f3ns tendentes a incorporar a 20 profesores de ciencias exactas e naturais para que traballaran na Universidad Nacional de C\u00f3rdoba, dada a escaseza dos mesmos no pa\u00eds e \u00e1 pouca relevancia que se lles estaba dando a esas ciencias. Burmeister encargpuse disto e fundou a \"Academia de Ciencias Naturales de C\u00f3rdoba\" integrando nela a profesores vindos de Europa que estaban obrigados a dar clase na universidade cordobesa. Entre eles se encontraba o mozo Hendrik Weyenbergh, que ser\u00eda despois director da \"Academia Nacional de Ciencias Exactas, F\u00edsicas y Naturales\". Baixo a direcci\u00f3n de Burmeister, a Academia iniciou de inmediato as s\u00faas publicaci\u00f3ns, aparecendo desde 1874 o seu \"Bolet\u00edn\", e desde 1875 at\u00e9 1879 as s\u00faas \"Actas\".\nUnha grande obra de Burmeister foi a \"Description Physique de la R\u00e9publique Argentine d\u2019apr\u00e8s des observations per-sonnelles et \u00e9trang\u00e8res\" (escrita tam\u00e9n en alem\u00e1n e dedicada a Sarmiento) en catro tomos editados desde 1876 a 1879, xunto co \u00e1lbum \"Vues pittoresques de la Republique Argentine\", que tra\u00eda magn\u00edficas ilustraci\u00f3ns da flora, fauna, xeolox\u00eda e paleontolox\u00eda do pa\u00eds e na que el foi o seu \u00fanico redactor e ilustrador. Editada polo \"Instituto Geogr\u00e1fico Argentino\", mereceu na Exposici\u00f3n Xeogr\u00e1fica de Venecia de 1891 a medalla de ouro de calidade e coidado na s\u00faa presentaci\u00f3n.\nTam\u00e9n foi da s\u00faa autor\u00eda \"Los caballos f\u00f3siles de la pampa argentina\", que o goberno arxentino presentou na exposici\u00f3n de Filadelfia de 1876.\nPublicou cerca de 300 t\u00edtulos. No 50\u00ba aniversario do seu doutoramento foi agasallado tanto por arxentinos como por varias universidades europeas, recibindo condecoraci\u00f3ns dos emperadores de Alema\u00f1a e do Brasil.\nDebido \u00e1 erecci\u00f3n como capital da Rep\u00fablica a cidade de Buenos Aires, acordouse coa provincia hom\u00f3nima a nacionalizaci\u00f3n do \"Museo de Buenos Aires\", en 1884, cumpr\u00edndose as\u00ed o desexo de de conservar a s\u00faa autonom\u00eda operativa.\nBurmeister tivo unha gran rivalidade con Florentino Ameghino, que era un activo propagandista da teor\u00eda da evoluci\u00f3n darviniana, mentres que el era un decidido antagonista de dita teor\u00eda.\nDic\u00eda:\nBurmeister faleceu en 1892, aos 85 anos, como consecuencia de feridas producidas por un accidente no Museo. Deixara designado como o seu sucesor \u00e1 fronte do \"Museo de Ciencias de Buenos Aires\" ao doutor Carlos Berg, probabelmente para bloquear o acceso de Ameghino, quen de todas formas ocupar\u00eda esa direcci\u00f3n 10 anos despois.\nErix\u00edselle un monumento no \"Parque Centenario\" de Buenos Aires, detr\u00e1s do \"Museo Argentino de Ciencias Naturales Bernardino Rivadavia\", por iniciativa do Intendente de Buenos Aires Francisco Seeber. Os seus restos mortais foron trasladados a dito museo, onde descansan desde 1967.\nHonores.\nFoi honrado como acad\u00e9mico da \"Academia Nacional de Ciencias Exactas, F\u00edsicas y Naturales de Argentina\".\nEp\u00f3nimos.\nMoitos autores dedic\u00e1ronlle taxons a Burmeister, entre eles: "}
{"id": "346750", "revid": "27155", "url": "https://gl.wikipedia.org/wiki?curid=346750", "title": "Di\u00e1psido", "text": ""}
{"id": "346754", "revid": "23204", "url": "https://gl.wikipedia.org/wiki?curid=346754", "title": "Stralsund", "text": "Stralsund \u00e9 unha cidade hanse\u00e1tica pertencente o Estado federado de Mecklemburgo-Antepomerania, situada na costa norte de Alema\u00f1a.\nSituada \u00e1 beira do mar B\u00e1ltico, est\u00e1 separada pola illa de R\u00fcgen do continente. D\u00faas pontes e varios ferrys conectan Stralsund cos portos de R\u00fcgen.\nTi\u00f1a ao redor de 57 357 habitantes en 2012.\nHistoria.\nA cidade foi fundada no s\u00e9culo XIII por colonos eslavos procedentes de R\u00fcgen.\nDurante os anos seguintes chegaron comerciantes alem\u00e1ns e a cidade comezou a prosperar. Isto molestou \u00e1 poderosa cidade de L\u00fcbeck, a cal incendiou Stralsund en 1249.\nM\u00e1is tarde ser\u00eda reconstru\u00edda e rodeada por unha s\u00f3lida muralla con 11 portas e 30 torres de vixilancia.\nEn 1293 Stralsund converteuse en Membro da Liga Hanse\u00e1tica e, por conseguinte, aliada de L\u00fcbeck; 300 barcos surcar\u00edan o B\u00e1ltico portando a bandeira de Stralsund no s\u00e9culo XIV.\nA rivalidade entre a Liga Hanse\u00e1tica e o reino de Dinamarca conduciu a unha guerra aberta que terminou co Tratado de Stralsund en 1370.\nDurante o s\u00e9culo XVII foi tam\u00e9n un escenario da Guerra dos Trinta Anos. O xeneral Albrecht von Wallenstein sitiou a cidade en 1628, at\u00e9 que as tropas suecas chegaron en axuda da cidade e forzaron a s\u00faa retirada.\nTras a guerra, a Paz de Westfalia (1648) converteu a Pomerania Occidental na Pomerania sueca e a cidade permaneceu baixo dominio sueco at\u00e9 1807, perdida tras o asedio de tropas napole\u00f3nicas e, despois do Congreso de Viena, en 1815 pasou a ser parte de Prusia.\nAo dividirse Alema\u00f1a tras o final da segunda guerra mundial, Stralsund quedou dentro da Rep\u00fablica Democr\u00e1tica Alem\u00e1 (RDA).\nTras a ca\u00edda do Muro de Berl\u00edn en 1989 e a reunificaci\u00f3n alem\u00e1, a cidade integrouse na RFA e, por tanto, na Uni\u00f3n Europea.\nPol\u00edtica.\nStralsund constit\u00fae un feudo electoral da Chanceler de Alema\u00f1a Angela Merkel, a primeira muller que exerce como xefe do goberno en Berl\u00edn desde 2005.\nEconom\u00eda.\nAo igual que o resto da ex-RDA, Stralsund tivo problemas para acoplarse ao sistema da RFA. Por\u00e9n, a cidade destaca por ser unha das que mellor souberon adaptarse \u00e1 \"Nova Econom\u00eda\" aproveitando as constantes subvenci\u00f3ns do goberno federal e da Uni\u00f3n Europea.\nPatrimonio cultural.\nXunto coa cidade de Wismar foi declarada Patrimonio da Humanidade pola UNESCO en 2002, no conxunto chamado Centros hist\u00f3ricos de Stralsund e Wismar, xustific\u00e1ndose porque Wismar e Stralsund eran os centros l\u00edderes da secci\u00f3n v\u00e9ndica da Liga Hanse\u00e1tica desde o s\u00e9culo XIII ao XV e centros administrativos e de defensa principais no reino sueco dos s\u00e9culos XVII e XVIII. Contribu\u00edron ao desenvolvemento e \u00e1 difusi\u00f3n das t\u00e9cnicas de construci\u00f3n en ladrillo e tipos de edificaci\u00f3n, trazos caracter\u00edsticos das cidades hanse\u00e1ticas na rexi\u00f3n do B\u00e1ltico, as\u00ed como ao desenvolvemento de sistemas de defensa no per\u00edodo sueco.\nAdemais, Stralsund e Wismar te\u00f1en unha importancia crucial no desenvolvemento das t\u00e9cnicas de construci\u00f3n e urbanismo que se fixeron t\u00edpicos das cidades comerciais hanse\u00e1ticas, ben documentadas nas principais igrexas parroquiais, o casa do concello de Stralsund e os tipos de edificios comerciaos como a Dielenhaus. Prot\u00e9xense dous lugares:"}
{"id": "346756", "revid": "4817", "url": "https://gl.wikipedia.org/wiki?curid=346756", "title": "Polar Satellite Launch Vehicle", "text": "Polar Satellite Launch Vehicle ou PSLV \u00e9 o nome dun modelo de foguete espacial da India dese\u00f1ado para ser capaz de lanzar cargas medias en \u00f3rbitas polares.\nCaracter\u00edsticas.\nO PSLV forma parte da terceira xeraci\u00f3n de lanzadores indios, ao igual que o GSLV. A s\u00faa funci\u00f3n orixinal era enviar sat\u00e9lites de observaci\u00f3n a \u00f3rbitas polares. Ten a particularidade de ser o \u00fanico foguete, xunto co GSLV, que alterna etapas de propelente s\u00f3lido e l\u00edquido.\nO foguete ten varias versi\u00f3ns dependendo de se utiliza aceleradores de propelente s\u00f3lido ou non e de variantes principalmente na primeira e cuarta etapas. As principais variantes son:"}
{"id": "346757", "revid": "4817", "url": "https://gl.wikipedia.org/wiki?curid=346757", "title": "PSLV", "text": ""}
{"id": "346758", "revid": "89787", "url": "https://gl.wikipedia.org/wiki?curid=346758", "title": "Michele Angiolillo", "text": "Michele Angiolillo Lombardi, nado en Foggia, na rexi\u00f3n de Puglia, Italia, o 5 de xu\u00f1o de 1871, e finado en Bergara, no Pa\u00eds Vasco, o 20 de agosto de 1897, foi un xornalista e anarquista italiano, co\u00f1ecido por asasinar o Presidente do Consello de Ministros de Espa\u00f1a Antonio C\u00e1novas del Castilllo.\nContexto.\nO 7 de xu\u00f1o de 1896 houbo un atentado terrorista en Barcelona, de autor\u00eda presumiblemente anarquista. Algu\u00e9n lanzou unha bomba sobre o p\u00fablico que asist\u00eda ao paso da procesi\u00f3n do Corpus, que, segundo o xornal \"La Vanguardia\", causou a morte de doce persoas e feridas a varias decenas. Con todo, existen discrepancias sobre o n\u00famero de persoas falecidas. Este atentado terrorista ti\u00f1a como antecedentes a bomba lanzada polo anarquista Paulino Pall\u00e0s contra o capit\u00e1n xeneral de Catalu\u00f1a, Mart\u00ednez Campos, a cal matou o garda civil Jaime Tous, e o atentado do Liceu, no que morreron 22 persoas e outras 35 resultaron feridas.\nOs ataques terroristas contra a poboaci\u00f3n civil espertaron unha crecente indignaci\u00f3n social que esix\u00eda unha firme resposta represora contra anarquistas, socialistas e revolucionarios. Preto de catrocentas persoas consideradas revolucionarias ou subversivas foron encarceradas no castelo de Montju\u00efc. Destas, 87 foron levadas a xu\u00edzo por causar a morte a 12 persoas e lesi\u00f3ns a 35. O fiscal solicitou 28 penas de morte e 59 cadeas perpetuas, a\u00ednda que finalmente s\u00f3 foron executados cinco acusados e impux\u00e9ronse varias cadeas perpetuas. Outros imputados, a\u00ednda que absolvidos polo tribunal, foron deportados a R\u00edo de Oro por orde do Goberno de C\u00e1novas del Castilllo. O proceso levouno a cabo por un tribunal militar e, malia sucederse nel graves irregularidades, o Goberno non admitiu as acusaci\u00f3ns de tortura denunciadas por presos e os seus familiares, e motivo de axitaci\u00f3n e propaganda por parte de certos sectores.\nO asasinato de C\u00e1novas.\nAlg\u00fans historiadores e a propia confesi\u00f3n do anarquista italiano Angiolillo antes de ser executado suxiren que as torturas denunciadas e as condenas excesivas impostas a militantes anarquistas foron a raz\u00f3n que o moveu a embarcar desde Par\u00eds a Espa\u00f1a a trav\u00e9s de Londres para matar o Presidente do Goberno de ent\u00f3n, Antonio C\u00e1novas del Castillo. Aparentemente, Angiolillo ti\u00f1a intenci\u00f3ns de asasinar, polo menos, un membro da familia real espa\u00f1ola, a ra\u00ed\u00f1a rexente ou ao seu fillo de once anos, pero foi persuadido polo revolucionario portorrique\u00f1o Ram\u00f3n Emeterio Betances para non o facer porque ser\u00eda contraproducente e para atentar contra C\u00e1novas. Existe algunha evidencia de que Betances tramitou o paso libre de Angiolillo a Espa\u00f1a mediante o uso dunha identidade falsa, e mesmo se especula que chegou a financiar a s\u00faa viaxe cunha cantidade de mil francos.\nCon todo, Angiolillo ti\u00f1a v\u00ednculos con c\u00edrculos de independentistas cubanos exiliados en Londres, que tam\u00e9n poder\u00edan financiar o atentado. A pol\u00edtica de C\u00e1novas de \"ata o derradeiro home e ata a derradeira peseta\" causara daquela medio mill\u00f3n de mortos en Cuba. En todo caso, cando Angiolillo chegou a Par\u00eds proveniente de Londres, xa estaba na rede dos independentistas antillanos.\nAngiolillo chegou a Madrid pouco despois da s\u00faa reuni\u00f3n con Betances, na procura do paradoiro do primeiro ministro. Este atop\u00e1base de vacaci\u00f3ns na estaci\u00f3n termal de Santa \u00c1gueda, en Mondrag\u00f3n, Guip\u00fascoa. A primeiros de agosto, Angiolillo tomou o tren na estaci\u00f3n do Norte de Madrid e apeouse na vila de Zumarraga. Al\u00ed tomou un carro que o conduciu ao balneario de Santa \u00c1gueda. Presentouse co alcume de Emilio Rinaldi, contable e correspondente do xornal italiano \"Il Popolo\". Poucos d\u00edas despois, o 8 de agosto de 1897, matou a C\u00e1novas del Castillo de tres tiros, mentres este l\u00eda un xornal.\nAngiolillo foi detido inmediatamente, xulgado e executado axi\u00f1a mediante garrote vil o 20 de aosto dese mesmo ano. A execuci\u00f3n levouna a cabo Gregorio Mayoral Sendino na cadea de Bergara (actual \"gaztetxe \"ou Casa da Xuventude)."}
{"id": "346759", "revid": "65337", "url": "https://gl.wikipedia.org/wiki?curid=346759", "title": "Angiolillo", "text": ""}
{"id": "346760", "revid": "65337", "url": "https://gl.wikipedia.org/wiki?curid=346760", "title": "Emilio Rinaldi", "text": ""}
{"id": "346761", "revid": "1987", "url": "https://gl.wikipedia.org/wiki?curid=346761", "title": "R\u00edo Louge", "text": "O Louge ( en occitano Loja) \u00e9 un r\u00edo do departamento do Alto Garona (Francia). \u00c9 un afluente do Garona, pola beira esquerda.\nXeograf\u00eda.\nDe 100\u00a0km. de longo, nace na meseta de Lannemezan, no concello de Villeneuve-L\u00e9cussan, un\u00edndose ao Garona \u00e1 altura de Muret.\nHidrolox\u00eda.\nDurante a estiaxe o seu curso mantense por irrigaci\u00f3n e para as necesidades de auga potable e de salubridade, por medio da canle de Saint-Martory.\nO caudal medio interanual en Muret \u00e9 de 6,14\u00a0m\u00b3/s, mentres que no per\u00edodo de augas altas (decembro a febreiro) vai de 7,76\u00a0m\u00b3/s ata 9,65\u00a0m\u00b3/s e na \u00e9poca de estiaxe a s\u00faa media \u00e9 de 3,11\u00a0m\u00b3/s."}
{"id": "346762", "revid": "55340", "url": "https://gl.wikipedia.org/wiki?curid=346762", "title": "Louge", "text": ""}
{"id": "346763", "revid": "89787", "url": "https://gl.wikipedia.org/wiki?curid=346763", "title": "The 100 (serie de televisi\u00f3n)", "text": "The 100 (en galego: \"Os 100\") \u00e9 unha serie de televisi\u00f3n estadounidense de ciencia ficci\u00f3n e drama creada por Jason Rothenberg e baseada na novela hom\u00f3nima escrita por Kass Morgan. Est\u00e1 protagonizada por Eliza Taylor, Paige Turco, Bob Morley, Marie Avgeropoulos e Henry Ian Cusick e foi estreada o 19 de marzo de 2014.\nO 8 de maio de 2014, The CW anunciou a renovaci\u00f3n da serie para unha segunda tempada, que foi estreada o 22 de outubro de 2014 e consta de 16 episodios.\nO 11 de xaneiro de 2015, a serie foi renovada para unha terceira tempada, que foi estreada o 21 de xaneiro de 2016.\nO 11 de marzo de 2016, The CW renovou a serie para unha cuarta tempada.\nSinopse.\nPrimeira tempada.\nNoventa e sete anos atr\u00e1s, a Terra foi destru\u00edda por unha guerra nuclear. S\u00f3 catrocentas persoas lograron salvarse en doce naves que foron enviadas ao espazo. No presente, as doce naves est\u00e1n conectadas como unha soa chamada \"A Arca\", que viu incrementar a s\u00faa poboaci\u00f3n a case catro mil acodes, o que derivou na escaseza de alimentos. As autoridades da \"Arca\" tomaron medidas como o control de natalidade e a pena de morte para garantir a s\u00faa supervivencia. En segredo, enviaron a un grupo de cen novos delincuentes \u00e1 Terra para pescudar se o planeta \u00e9 habitable novamente. Para os mozos \u00e9 un planeta totalmente desco\u00f1ecido e deben deixar \u00f3 lado as s\u00faas diferenzas para enfrontarse \u00f3s perigos e asegurar a supervivencia da especie humana e a deles mesmos.\nSegunda tempada.\nClarke, Finn, Raven e Bellamy loitan por rescatar aos corenta e sete mozos que contin\u00faan en Monte Weather antes de que sexan drenados para tratar as enfermidades dos habitantes da monta\u00f1a. Abby, Kane e Jaha tentan manter \u00e1 s\u00faa xente unida e atopar m\u00e1is sobreviventes do resto das naves. Ambos os grupos deben enfrontarse aos homes da monta\u00f1a, quen interfiren as s\u00faas comunicaci\u00f3ns e at\u00e1canos con perigosas e t\u00f3xicas armas; as\u00ed como aos terr\u00edcolas, cuxa l\u00edder clama vinganza polo masacre dos habitantes dunha tribo a mans de Finn, polo que Clarke debe tomar unha dolorosa decisi\u00f3n.\nTerceira tempada.\nOs habitantes de Arcadia, dirixidos por Abby, mant\u00e9\u00f1ense en paz cos terrestres do pobo Arb\u00f3reo dirixido por Indra mentres buscan a outros sobreviventes da Arca.\nMentres tanto, o equilibrio de forzas dos clans terrestres pende dun f\u00edo desde que a comandante Lexa fixese un trato co Monte Weather, que \u00e9 tachado de mostra de debilidade e f\u00edxolle perder a confianza do clan da Naci\u00f3n do Xeo.\nClarke, que tras o sucedido no Monte Weather deixou \u00e1 s\u00faa xente, \u00e9 buscada polas diferentes tribos terrestres que pretenden asasinala e as\u00ed obter a s\u00faa forza.\nProduci\u00f3n.\nDesenvolvemento.\nEn xaneiro de 2013, The CW anunciou que ordenou a realizaci\u00f3n dun piloto baseado no libro de Kass Morgan, \"The 100\". O 9 de maio, foi anunciado que a cadea recoller\u00eda o piloto para desenvolver unha serie para a tempada 2013-2014. Finalmente, o 12 de xu\u00f1o foi revelado que a estrea da serie ser\u00eda relegado para a metade da tempada.\nCasting.\nO 28 de febreiro de 2013, foron anunciados Eliza Taylor como Clarke, a l\u00edder do grupo que \u00e9 enviado \u00e1 Terra; Marie Avgeropoulos como Octavia, unha filla nada ilegalmente que vive cativa; Henry Ian Cusick como o concelleiro Kane, Bob Morley como Bellamy, o irm\u00e1n de Octavia e Eli Goree como Wells Jaha. En marzo de 2013, foron anunciadas as incorporaci\u00f3ns de Paige Turco como Abbie, a nai de Clarke; Isaiah Washington, como Jaha, o l\u00edder dos sobreviventes; Christopher Larkin como Monty, quen usa a s\u00faa intelixencia e sentido do humor para axudar a Clarke e Kelly Hu como \"Cece\" Cartwig, a xefa de comunicaci\u00f3ns na estaci\u00f3n espacial. Thomas McDonell como Finn e Devon Bostick como Jasper foron anunciados poucos d\u00edas despois."}
{"id": "346765", "revid": "89787", "url": "https://gl.wikipedia.org/wiki?curid=346765", "title": "Jos\u00e9 Menese", "text": "Jos\u00e9 Menese Scott, nado en La Puebla de Cazalla (provincia de Sevilla) o 3 de decembro de 1942 e finado no mesmo lugar o 29 de xullo de 2016, foi un cantaor de flamenco andaluz.\nTraxectoria.\nMenese criouse na s\u00faa vila natal, onde o seu pai exerc\u00eda o oficio de zapateiro. Comezou cantando na s\u00faa localidade natal como afeccionado, en locais como o Bar Central.\nEn 1959, Antonio Mairena presentouno no seu debut no Cine Carreter\u00eda de Osuna. A principios da d\u00e9cada de 1960 foi presentado no mundo cultural madrile\u00f1o polo pintor Francisco Moreno Galv\u00e1n, tam\u00e9n orixinario de La Puebla de Cazalla. Posteriormente pasou a formar parte do elenco de artistas do co\u00f1ecido taboado flamenco Zambra.\nA relaci\u00f3n de Menese con Moreno Galv\u00e1n foi moi prolongada, e foi este quen creou a maior parte das letras dos seus discos posteriores. O contido destas letras, cun profundo contido social e, nalgunhas ocasi\u00f3ns, tam\u00e9n pol\u00edtico, lle significou a inimizade das autoridades do r\u00e9xime franquista, a\u00ednda que estas nunca acharon escusa nas coidadas letras de Moreno Galv\u00e1n para exercer a censura sobre elas. De entre estas letras destacan, entre outras, \u00abQue ben me soa o teu nome\u00bb, onde se denuncia o mal uso da palabra guerrilleiro por parte dun grupo terrorista de ultradereita de finais do franquismo co\u00f1ecido como \"Guerrilleros\" de Cristo Rei:\nConsid\u00e9rase a Jos\u00e9 Menese como o herdeiro natural de Antonio Mairena, a\u00ednda que Menese conseguiu desprenderse de calquera influencia estil\u00edstica para desenvolver o seu propio estilo no cante flamenco, o que unido a unha voz clara e desgarrada, convert\u00e9ronlle nun dos cantaores flamencos de m\u00e1is importancia do s\u00e9culo XX.\nA pesar de non pertencer \u00e1 etnia xitana, Jos\u00e9 Menese fai gala dunha potente voz cuxos matices lembran aos grandes cantaores xitanos, especialmente a Antonio Mairena. Menese \u00e9 un cantaor ortodoxo que sempre respectou os esquemas cl\u00e1sicos do flamenco, rexeitando no seu repertorio innovaci\u00f3ns como as que outros artistas introduciron no cante de finais do s\u00e9culo XX. A pesar diso, foi o primeiro artista flamenco en levar o cante a escenarios como o Teatro Olympia de Par\u00eds (1973 e 1974) ou mesmo ao Auditorio Nacional de M\u00fasica de Madrid (1991)."}
{"id": "346766", "revid": "56817", "url": "https://gl.wikipedia.org/wiki?curid=346766", "title": "Algoritmo Doomsday", "text": "O Algoritmo Doomsday ou regra da fin do mundo \u00e9 un algoritmo que permite calcular mentalmente calquera data. Descubriuno John Conway e publicouse no 1982.\nDesenvolvemento.\nTodos os anos te\u00f1en un d\u00eda da semana chamado d\u00eda Doomsday, que \u00e9 o d\u00eda da semana que cadra o 29 de febreiro nos anos bisestos e o 28 de febreiro nos anos com\u00fans. Cada mes ten os seus d\u00edas Doomsday, pero sempre son os mesmos:"}
{"id": "346774", "revid": "89787", "url": "https://gl.wikipedia.org/wiki?curid=346774", "title": "Cephalotaxus", "text": "Cephalotaxus, os\u00a0cefalotaxos, \u00e9 un x\u00e9nero de con\u00edferas que comprende 11 especies, tratada na familia Cephalotaxaceae, ou en Taxaceae cando a familia \u00e9 considerada nun m\u00e1is amplo sentido. \u00c9 orixinario do leste de Asia, a\u00ednda que evidencias f\u00f3siles atrib\u00faense unha m\u00e1is ampla distribuci\u00f3n no Hemisferio Norte no pasado.\nDescrici\u00f3n.\nAs especies son arbustos e pequenas \u00e1rbores perennifolias\u00a0que acadan de 1\u201310 m (raramente 20 m) de altura. As follas est\u00e1n dispostas en espiral nos gomos, son sinuosas na base e ap\u00f3iase en d\u00faas ringleiras planas (ag\u00e1s o erecto gomo principal), son lineais, de 4\u201312\u00a0cm de longo e 3\u20134\u00a0mm de largo, de textura lene, cunha punta roma, o que axuda a distinguilos dos x\u00e9neros relacionados \"Torreya\", que ten as follas con punta.\nAs especies pode ser monoicas ou dioicas, cando son monoicas, o cono macho e o cono femia est\u00e1n a mi\u00fado en diferentes p\u00f3las. O macho (pole) de 5\u20138\u00a0cm de longo, agrupados ao longo da parte inferior. A femia (semente) son individuais ou agrupados xuntos en 2-15 talos curtos; pequenos ao principio, e que madurecen en 18 meses a unha drupa de estrutura coma de noz, coa semente de 1.5\u20134\u00a0cm de longo, arrodeada por unha cuberta carnosa, de cor verde ou p\u00farpura en plena madureza. A dispersi\u00f3n natural disque \u00e9 axudada por especies de esqu\u00edos\u00a0que soterran as sementes coma fonte de alimento para o inverno, as sementes que deixaron sen comer son quen de xermolaren.\nEspecies.\nDe acordo cos estudos de marcadores moleculares, as especies do x\u00e9nero son:"}
{"id": "346777", "revid": "23204", "url": "https://gl.wikipedia.org/wiki?curid=346777", "title": "Torreya", "text": "Torreya, as torreias, \u00e9 un x\u00e9nero de con\u00edferas que comporta entre cinco ou seis especies, tratadas ben coma\u00a0Cephalotaxaceae, ou coma Taxaceae cando esa familia \u00e9 considerada nun sentido amplo. Catro son orixinarias do leste de Asia, as outras d\u00faas orixinarias de Am\u00e9rica do Norte.\nDescrici\u00f3n.\nSon \u00e1rbores de pequeno a mediano tama\u00f1o que alcanza 5\u201320 m, raramente 25 m, de alto.\nAs follas est\u00e1n dispostas en espiral nos gomos, mais tortas na base para ficaren en d\u00faas ringleiras planas; son lineais, 2\u20138\u00a0cm de longo e 3\u20134\u00a0mm de largo, de textura dura, cunha aguda punta espi\u00f1enta.\n\"Torreya\" pode ser monoica ou dioica; cando monoicas, os estr\u00f3bilos masculino e feminino est\u00e1n a mi\u00fado en p\u00f3las diferentes. Os conos de pole masculinos te\u00f1en 5\u20138\u00a0mm de longo, agrupados en li\u00f1as ao longo das partes inferiores do rebento. Os conos femininos (de sementes) son \u00fanicos ou en grupos de 2-8 xuntos nun ped\u00fanculo curto; mi\u00fados ao principio, madurecen ao redor de 18 meses nunha estrutura semellante \u00e1s drupas coa semente parecida a unha noz de 2\u20134\u00a0cm de longo arrodeados por unha cuberta carnosa, verde a p\u00farpura at\u00e9 a plena madureza. Nalgunhas especies, en particular a xaponesa \"Torreya nucifera\" (Kaya), a semente \u00e9 comest\u00edbel. A dispersi\u00f3n natural crese que \u00e9 axudada polos esqu\u00edos que soterran as sementes como alimento de inverno; as sementes que fiquen sen comer, despois ser\u00e1n quen de xermolaren.\n\"Torreya californica\" (a torreia\u00a0de California) \u00e9 end\u00e9mica de California. \u00c9 a especie m\u00e1is grande, que acada os 25 m de alto.\n\"Torreya taxifolia\" ten un h\u00e1bitat restrinxido dentro do Parque estatal de Torreya, ao longo da beira oriental do r\u00edo Apalachicola na Florida Panhandle e inmediatamente adxacente ao extremo sur do estado de\u00a0Xeorxia. Elvy E. Callaway dic\u00eda que fora a madeira usada na construci\u00f3n da Arca de No\u00e9. \u00c9 unha especie en perigo, que sufriu un gran declive en n\u00famero por mor dunha doenza f\u00fanxica\u00a0(posibelmente \"Phytophthora\"), e mais o quecemento global posglacial; con todo, os exemplares cultivados medran moi ben e rexen\u00e9ranse naturalmente en climas m\u00e1is frescos do norte de Xeorxia e oeste de Carolina do Norte. A chamada \"migraci\u00f3n asistida\", o movemento intencional dunha planta f\u00f3ra da s\u00faa \u00e1rea de distribuci\u00f3n hist\u00f3rica (a\u00ednda que quizais consistente coa s\u00faa \u00e1rea de distribuci\u00f3n hai moito tempo) converteuse nun tema importante na comunidade conservacionista nos anos 2007 e 2008, con \"T. taxifolia\" como a planta presentada.\nTaxonom\u00eda.\nO x\u00e9nero foi descrito por George Arnott Walker Arnott e publicado en \"Annals of Natural History\" 1: 130\u2013132. 1838. A especie tipo \u00e9: \"Torreya taxifolia\"\nTorreya: nome xen\u00e9rico que recibe o seu nome dun botanista estadounidense, John Torrey."}
{"id": "346782", "revid": "5863", "url": "https://gl.wikipedia.org/wiki?curid=346782", "title": "Con\u00edfera", "text": ""}
{"id": "346784", "revid": "92340", "url": "https://gl.wikipedia.org/wiki?curid=346784", "title": "J.P. Jacobsen", "text": "Jens Peter Jacobsen, co\u00f1ecido tam\u00e9n como J.P. Jacobsen, nado en Thisted (Xutlandia) o 7 de abril de 1847 e finado no mesmo lugar o 30 de abril de 1885, foi, ademais dun naturalista, un escritor dinamarqu\u00e9s de renome, considerado o fundador da escola naturalista na literatura dinamarquesa."}
{"id": "346785", "revid": "6939", "url": "https://gl.wikipedia.org/wiki?curid=346785", "title": "Jens Peter Jacobsen", "text": ""}
{"id": "346787", "revid": "4817", "url": "https://gl.wikipedia.org/wiki?curid=346787", "title": "PSLV-XL", "text": ""}
{"id": "346788", "revid": "4817", "url": "https://gl.wikipedia.org/wiki?curid=346788", "title": "PSLV XL", "text": ""}
{"id": "346789", "revid": "4817", "url": "https://gl.wikipedia.org/wiki?curid=346789", "title": "PSLV-CA", "text": ""}
{"id": "346790", "revid": "4817", "url": "https://gl.wikipedia.org/wiki?curid=346790", "title": "PSLV CA", "text": ""}
{"id": "346791", "revid": "5863", "url": "https://gl.wikipedia.org/wiki?curid=346791", "title": "Xogos Ol\u00edmpicos do R\u00edo de 2016", "text": ""}
{"id": "346792", "revid": "5863", "url": "https://gl.wikipedia.org/wiki?curid=346792", "title": "Xogos Ol\u00edmpicos de R\u00edo de 2016", "text": ""}
{"id": "346793", "revid": "5863", "url": "https://gl.wikipedia.org/wiki?curid=346793", "title": "Xogos Ol\u00edmpicos de R\u00edo de Janeiro", "text": ""}
{"id": "346794", "revid": "5863", "url": "https://gl.wikipedia.org/wiki?curid=346794", "title": "Xogos Ol\u00edmpicos de R\u00edo de Xaneiro", "text": ""}
{"id": "346795", "revid": "5863", "url": "https://gl.wikipedia.org/wiki?curid=346795", "title": "Xogos Ol\u00edmpicos do R\u00edo de Xaneiro", "text": ""}
{"id": "346796", "revid": "5863", "url": "https://gl.wikipedia.org/wiki?curid=346796", "title": "Xogos Ol\u00edmpicos do R\u00edo de Janeiro", "text": ""}
{"id": "346797", "revid": "5863", "url": "https://gl.wikipedia.org/wiki?curid=346797", "title": "Xogos Ol\u00edmpicos do R\u00edo de Janeiro de 2016", "text": ""}
{"id": "346798", "revid": "5863", "url": "https://gl.wikipedia.org/wiki?curid=346798", "title": "Xogos Ol\u00edmpicos do R\u00edo de Xaneiro de 2016", "text": ""}
{"id": "346799", "revid": "5863", "url": "https://gl.wikipedia.org/wiki?curid=346799", "title": "Xogos Ol\u00edmpicos de R\u00edo de Xaneiro de 2016", "text": ""}
{"id": "346800", "revid": "72012", "url": "https://gl.wikipedia.org/wiki?curid=346800", "title": "Rugosa", "text": "Os Rugosa, tam\u00e9n chamados Tetracoralla, son unha orde extinguida de corais que viviron e abundaron nos mares desde o Ordov\u00edcico medio ao Permiano tard\u00edo.\nOs corais rugosos solitarios (por exemplo, \"Caninia\", \"Lophophyllidium\", \"Neozaphrentis\", \"Streptelasma\") adoitan denominarse corais de corno debido a unha distintiva c\u00e1mara con forma de corno con parede rugosa ou enrugada. Alg\u00fans rugosos solitarios acadaban case un metro de lonxitude. Por\u00e9n, algunhas especies de corais rugosos pod\u00edan formar grandes colonias (por exemplo, \"Lithostrotion\"). Cando est\u00e1n presentes septos radiados, aparecen en n\u00famero m\u00faltiplo de 4, de a\u00ed o nome \"Tetracoralla\" en contraste cos modernos p\u00f3lipos coloniais \"Hexacorallia\" con simetr\u00eda hex\u00e1mera.\nOs corais rugosos te\u00f1en un esqueleto feito de calcita que fosilizou frecuentemente. Como os modernos corais (Scleractinia), os corais rugosos eran invariablemente b\u00e9nticos, e viv\u00edan no leito do mar ou en arrecifes. Alg\u00fans corais rugosos simbi\u00f3ticos eran endobiontes dos Stromatoporoidea, especialmente no Sil\u00farico. A\u00ednda que non hai probas directas, pode inferirse que estes corais paleozoicos posu\u00edan c\u00e9lulas con filamentos urticantes para capturar as presas. Ti\u00f1an tam\u00e9n tent\u00e1culos para axudar a capturar as presas. Eran microcarn\u00edvoros, xa que com\u00edan presas de moi pequeno tama\u00f1o.\nMorfolox\u00eda.\nOs corais rugosos sempre mostran t\u00e1bulas, \u00e9 dicir, placas horizontais que dividen o esqueleto da coralita (copa esquel\u00e9tica de cada p\u00f3lipo do coral). As coralitas son xeralmente grandes en comparaci\u00f3n con outros tipos de coral. Os corais rugosos \u00e1s veces ti\u00f1an pequenos septos formados por placas curvas conectadas a septos e t\u00e1bulas. A simetr\u00eda pode distinguirse pola orientaci\u00f3n dos septos na secci\u00f3n transversal do coral. Os corais rugosos sempre mostran simetr\u00eda bilateral, mentres que os corais tabulados e escleractinios te\u00f1en simetr\u00eda radial. Inicialmente presentan s\u00f3 6 septos grandes; despois eng\u00e1dense septos menores nos 4 espazos resultantes. A disposici\u00f3n complexa dos septos serve de diagn\u00f3stico para os corais rugosos. Os corais rugosos te\u00f1en tam\u00e9n columela, unha barra axial que sost\u00e9n os septos que corren cara ao centro da coralita. Est\u00e1 presente nos corais rugosos porque eran principalmente solitarios e requir\u00edan un soporte extra. Os corais tabulados non te\u00f1en columela porque eran sempre coloniais e pod\u00edan apoiarse nas coralitas veci\u00f1as."}
{"id": "346801", "revid": "27155", "url": "https://gl.wikipedia.org/wiki?curid=346801", "title": "Tetracoralla", "text": ""}
{"id": "346802", "revid": "27155", "url": "https://gl.wikipedia.org/wiki?curid=346802", "title": "Coral de corno", "text": ""}
{"id": "346803", "revid": "12452", "url": "https://gl.wikipedia.org/wiki?curid=346803", "title": "H\u00e1dico", "text": ""}
{"id": "346804", "revid": "89787", "url": "https://gl.wikipedia.org/wiki?curid=346804", "title": "Arqueocetos", "text": "A dos arqueocetos (Archaeoceti) \u00e9 unha suborde (parafil\u00e9tica) de mam\u00edferos cet\u00e1ceos da que evolucionaron os cet\u00e1ceos modernos (ou \"neocetos\").\nOs membros m\u00e1is antigos deste grupo, como \"Pakicetus\", ti\u00f1an catro patas e eran animais terrestres.\nOrixe e caracter\u00edsticas.\nBase\u00e1ndose en caracter\u00edsticas dos dentes, creuse que os arqueocetos evolucionaron a partir dos \"Mesonychia\" (orde extinguida de mam\u00edferos ungulados carn\u00edvoros). Por\u00e9n, estudos recentes baseados en datos moleculares e morfolox\u00eda non dental mostraron que as primeiras baleas evolucionaron probabelmente a partir dos artiod\u00e1ctilos (talvez te\u00f1an un afastado antepasado com\u00fan coa familia dos hipopot\u00e1midos, que incl\u00fae os actuais hipop\u00f3tamos).\nOs antepasados dos arqueocetos probabelmente diverxeron dos artiod\u00e1ctilos a fin\u00e1is do cret\u00e1ceo ou principios do paleoceno.\nA maior\u00eda dos arqueocetos ti\u00f1an patas posteriores, a diferenza dos cet\u00e1ceos actuais. Os primeiros arqueocetos foron seguramente animais completamente terrestres. Ao longo do eoceno foron fac\u00e9ndose menos terrestres e m\u00e1is acu\u00e1ticos e, ao final de dito per\u00edodo os \u00faltimos arqueocetos (basilos\u00e1uridos) deron orixe aos cet\u00e1ceos modernos.\nOs arqueocetos sobreviviron \u00e1 extinci\u00f3n masiva do eoceno-oligoceno, pero sufriron unha gran perda de x\u00e9neros.\nNo oligoceno eran, pois, menos abundantes que no eoceno; os \u00faltimos arqueocetos (\"Basilosauridae\") se extinguiron no mioceno, seguramente pola competencia cos odontocetos e as novas especies de tibur\u00f3ns que apareceron nesta \u00e9poca, como o \"Megalodon\". Outra explicaci\u00f3n para a s\u00faa extinci\u00f3n poder\u00eda acharse no cambio clim\u00e1tico ocirrido durante o mioceno, cando os oc\u00e9anos arrefriaron notabelmente. Talvez foi unha combinaci\u00f3n dos dous factores (competencia e clima) o que levou \u00e1 extinci\u00f3n aos arqueocetos.\nTaxonom\u00eda.\nDescrici\u00f3n.\nA suborde foi descrita en 1883 polo zo\u00f3logo brit\u00e1nico, especializado en anatom\u00eda comparada, William Henry Flower.\nEtimolox\u00eda.\no nome cient\u00edfico \"Archaeoceti\" est\u00e1 formado polos elementos do lat\u00edn cient\u00edfico \"Archaeo-\", tirado do grego antigo \u1f00\u03c1\u03c7\u03b1\u1fd6\u03bf\u03c2 \"arch\u0129os\", 'antigo', e \"-ceti\", do lat\u00edn \"cetus\", 'grande animal mari\u00f1o', que \u00e1 s\u00faa vez deriva do grego antigo \u03ba\u03ae\u03c4\u03bf\u03c2 \"k\u1e17tos\", 'monstro mari\u00f1o'.\nClasificaci\u00f3n.\nOs arqueocetos incl\u00faen as seguintes familias:\nSuborde \"Archaeoceti\""}
{"id": "346805", "revid": "5863", "url": "https://gl.wikipedia.org/wiki?curid=346805", "title": "Xogos Ol\u00edmpicos de R\u00edo de Janeiro de 2016", "text": ""}
{"id": "346806", "revid": "5863", "url": "https://gl.wikipedia.org/wiki?curid=346806", "title": "R\u00edo 2016", "text": ""}
{"id": "346807", "revid": "22795", "url": "https://gl.wikipedia.org/wiki?curid=346807", "title": "Archaeoceti", "text": ""}
{"id": "346808", "revid": "23204", "url": "https://gl.wikipedia.org/wiki?curid=346808", "title": "Gran Premio de Italia de 2016", "text": "O Gran Premio de Italia de 2016, oficialmente co\u00f1ecido como o Il Gran Premio d'Italia Heineken 2016 \u00e9 unha carreira de F\u00f3rmula Un, que se celebrou o 4 de setembro de 2016, no Autodromo Nazionale Monza en Monza, Italia. Foi a d\u00e9cimo cuarta carreira do campionato de , o oitenta e sete Gran Premio de Italia e o sesax\u00e9simo quinto Gran Premio de Italia celebrado en Monza.\nO piloto de Mercedes Lewis Hamilton vai comezar a carreira liderando o Campionato do Mundo de Pilotos por nove puntos de vantaxe sobre o seu compa\u00f1eiro de equipo Nico Rosberg. No Campionato Mundial de Construtores, Mercedes mant\u00e9n unha vantaxe de cento oitenta e un puntos. Red Bull Racing col\u00f3case segundo e Ferrari terceira.\nInforme.\nAntecedentes.\nPneum\u00e1ticos.\nPirelli fornecera aos equipos cos compostos medio, brandos e superbrandos. Pirelli prev\u00e9 que a diferenza entre os diferentes compostos ser\u00eda menos dun segundo por volta, coas diferenzas entre brando e superbrando ao redor de 0,7 segundos, e a diferenza entre brando e medio aproximadamente 0,9 segundos.\nCarreira.\nSa\u00edu mal Lewis Hamilton e o liderado foi para Nico Rosberg na primeira curva. Seguido moi de cerca polos dous Ferraris, con Sebastian Vettel por diante de Kimi R\u00e4ikk\u00f6nen. Valtteri Bottas \u00e9 cuarto. Xusto por detr\u00e1s do finland\u00e9s aparecen Daniel Ricciardo e Lewis Hamilton. na 2\u00aa volta Fernando Alonso \u00e9 noveno por detr\u00e1s de Felipe Massa. Carlos Sainz, ocupa a d\u00e9cimo cuarta praza e vai en busca e captura de Pascal Wehrlein. No grupo de cabeza de carreira, Lewis Hamilton recuperou unha praza ao adiantar limpamente ao Red Bull de Daniel Ricciardo. Na 7\u00aa volta abandona Nasr, o piloto de Sauber retirase do GP de Italia, tras sufrir un toque con Palmer. Na 10\u00aa volta a clasificaci\u00f3n \u00e9 a seguinte Rosberg, Vettel, R\u00e4ikk\u00f6nen, Bottas, Hamilton, Ricciardo, P\u00e9rez, Massa, Verstappen e Alonso.\nHamilton logra adiantar a Bottas na seguinte volta, a\u00ednda que informa de problemas cos pneum\u00e1ticos. Na volta 14 Valtteri Bottas, Max Verstappen e Fernando Alonso deciden entrar en boxes para cambiar os seus pneum\u00e1ticos, Fernando Alonso fixo unha mala parada e reincorporouse na d\u00e9cimo oitava praza e, na volta de quecemento, d\u00e1 conta de Esteban Ocon e m\u00e9tese d\u00e9cimo s\u00e9timo. Carlos Sainz, pola s\u00faa banda, \u00e9 und\u00e9cimo a\u00ednda que non realizou a s\u00faa parada en boxes. Na volta 17 Sebastian Vettel entra a boxes reincorporouse na terceira praza, xusto por diante de Kimi R\u00e4ikk\u00f6nen e detr\u00e1s de Lewis Hamilton. Na 20\u00ba volta a situaci\u00f3n de carreira era, Rosberg, Hamilton, Vettel, R\u00e4ikk\u00f6nen, Bottas, Ricciardo, Grosjean, P\u00e9rez, Verstappen e Massa.\nNa volta 26 entra Rosberg ao garaxe. O piloto alem\u00e1n desfaise do pneum\u00e1tico brando e monta o composto medio. O de Mercedes reincorp\u00f3rase \u00e1 carreira na segunda praza, por detr\u00e1s de Hamilton. na volta seguinte Hamilton copialle a estratexian, reincorp\u00f3rase \u00e1 carreira na cuarta praza, por detr\u00e1s dos dous Ferraris de Vettel e R\u00e4ikk\u00f6nen. na volta 29 abandona Wehrlein, a trav\u00e9s da radio, o equipo Manor p\u00eddelle ao seu piloto que pare o F\u00f3rmula 1 e retire o contacto. Na 30\u00ba volta a clasificaci\u00f3n \u00e9 a seguinte, Rosberg, Vettel, R\u00e4ikk\u00f6nen, Hamilton, Bottas, Ricciardo, Verstappen, Massa, Hulkenberg e Alonso (10\u00ba).\nNa volta 33 Sergio P\u00e9rez arreb\u00e1talle a d\u00e9cima praza a Fernando Alonso. Xusto detr\u00e1s do espa\u00f1ol, o seu rival m\u00e1is inmediato \u00e9 o seu compa\u00f1eiro de equipo, Jenson Button. Na volta seguinte Sebastian Vettel, segundo, decide entrar boxes e montar o composto brando para chegar ata o final. O de Ferrari reincorp\u00f3rase ao GP de Italia na quinta posici\u00f3n, unha volta m\u00e1is tarde Kimi R\u00e4ikk\u00f6nen, que ocupaba a segunda posici\u00f3n virtual, entra en boxes e monta o mesmo que Sebastian Vettel. O finland\u00e9s incorp\u00f3rase \u00e1 carreira na sexta praza, por detr\u00e1s de Max Verstappen. na 39 abandona Kvyat. O piloto ruso s\u00famase \u00e1 lista de abandonos, que completan Nasr, Palmer e Wehrlein. Na 40\u00aa volta a clasificaci\u00f3n \u00e9 Rosberg, Hamilton, Vettel, R\u00e4ikk\u00f6nen, Bottas, Ricciardo, P\u00e9rez, Verstappen, Massa e Hulkenberg. Dez voltas m\u00e1is tarde a clasificaci\u00f3n provisional \u00e9 1\u00ba Rosberg, seguido de Hamilton, Vettel, R\u00e4ikk\u00f6nen, Ricciardo, Bottas, Verstappen, P\u00e9rez, Massa e Hulkenberg. Fernando Alonso \u00e9 d\u00e9cimo cuarto, por delante de Carlos Sainz.\nNico Rosberg conseguiu a s\u00e9tima vitoria da tempada, a n\u00ba 21 da s\u00faa traxectoria deportiva. Completan o podio do GP de Italia: Lewis Hamilton, segundo, e Sebastian Vettel que se outorgou o bronce da d\u00e9cimo cuarta carreira da tempada 2016 de F\u00f3rmula 1, na volta 51 Fernando Alonso logra facer a volta r\u00e1pida con 1'25.340."}
{"id": "346809", "revid": "5863", "url": "https://gl.wikipedia.org/wiki?curid=346809", "title": "Seven-a-side", "text": ""}
{"id": "346810", "revid": "5863", "url": "https://gl.wikipedia.org/wiki?curid=346810", "title": "Rugby 13", "text": ""}
{"id": "346811", "revid": "5863", "url": "https://gl.wikipedia.org/wiki?curid=346811", "title": "Rugby a 15", "text": ""}
{"id": "346813", "revid": "1131", "url": "https://gl.wikipedia.org/wiki?curid=346813", "title": "Paula Med\u00edn", "text": "Paula Med\u00edn L\u00f3pez, \"Alev\u00edn\", nada en Cambre o 17 de xu\u00f1o de 1984, \u00e9 unha fisioterapeuta e xogadora de rugby galega, ol\u00edmpica no R\u00edo 2016.\nDianteira pertencente ao CRAT da Coru\u00f1a e internacional coa Selecci\u00f3n feminina de Espa\u00f1a de Rugby a 15 e Rugby a 7, foi campioa de Europa en 2010 en Estrasburgo, e participou nos Xogos Ol\u00edmpicos do R\u00edo de Xaneiro do ano 2016.\nTraxectoria.\nNo CRAT.\nPaula Med\u00edn comezou a practicar rugby por influencia da s\u00faa irm\u00e1 e dunha amiga cando estudaba no instituto. Xogadora do CRAT dende 2001, co club coru\u00f1\u00e9s ten acadado o t\u00edtulo de liga na Divisi\u00f3n de Honra Feminina de Rugby na tempada 2014-15, batendo na final disputada en Xix\u00f3n \u00f3 Getxo Rugby Taldea por 39 a 5. O CRAT vi\u00f1a de ser subcampi\u00f3n nas tempadas 2010-11, 2011-12 e 2013-14. \u00d3s \u00e9xitos acadados na m\u00e1xima competici\u00f3n nacional tam\u00e9n se suman os obtidos a nivel galego, cos campionatos de liga galega de 2010, 2011, 2012, 2013, 2014 e 2015, e os t\u00edtulos da Copa Xunta de 2010, 2011, 2012, 2013, 2014 e 2015. Na modalidade de rugby a 7 acadou o t\u00edtulo das Series Nacionais en 2011.\nNa selecci\u00f3n de rugby a 15.\nPaula Med\u00edn disputou 26 encontros coa selecci\u00f3n espa\u00f1ola, ga\u00f1ando 19 e perdendo tan so 7. Foi titular en 25 ocasi\u00f3ns e suplente unicamente no encontro do seu debut. Paula debutou coa Selecci\u00f3n feminina de rugby de Espa\u00f1a o 28 de abril de 2007 nun encontro do Campionato de Europa disputado no Central de Madrid fronte a Italia.\nPaula participou nos campionatos europeos de 2007, 2008, 2009, 2010 e 2011. No torneo de 2010 disputado en Metz e Estrasburgo (Francia) Paula xogou tres encontros, inclu\u00eddo a final na que Espa\u00f1a acadou o t\u00edtulo continental derrotando por 31 a 13 a Italia. \u00d3 ano seguinte o Campionato de Europa disputouse en Galicia. Paula xogou tres encontros, inclu\u00edda a final, que se disputou no Estadio Universitario de Elvi\u00f1a da Coru\u00f1a, e na que Espa\u00f1a perdeu por 5 a 3 diante de Inglaterra.\nEn 2013 Paula xogou tres encontros clasificatorios para a Copa do Mundo Feminina de Rugby do ano seguinte, acadando tres vitorias e a clasificaci\u00f3n. Na cita mundialista que tivo lugar en Marcoussis e Par\u00eds (Francia), a selecci\u00f3n espa\u00f1ola rematou no noveno posto. Paula xogou cinco encontros, e foi a capit\u00e1 do equipo no encontro disputado contra Casaquist\u00e1n.\nO \u00faltimo encontro xogado por Paula Med\u00edn coa selecci\u00f3n espa\u00f1ola foi o 19 de decembro de 2015 contra Hong Kong. Aquel foi un encontro amigable de preparaci\u00f3n para o Campionato de Europa que se disputar\u00e1 no outono de 2016, e que pode ser clasificatorio para a Copa do Mundo de 2017, o pr\u00f3ximo obxectivo da xogadora galega. Nese encontro sumou dous dos cinco ensaios que ten anotado co equipo nacional.\nNa selecci\u00f3n de rugby a 7.\nPaula Med\u00edn debutou coa Selecci\u00f3n feminina de rugby a 7 de Espa\u00f1a o 16 de xullo de 2011 no Campionato de Europa disputado en Bucarest. En decembro foi chamada de novo para formar parte do equipo que disputou o torneo de Dub\u00e1i, que formaba parte da Challenge Cup. A partir de ent\u00f3n converteuse nunha xogadora habitual do equipo nacional de rugby a 7.\nParticipou nos torneos de Ameland e Moscova das series europeas de 2012 (4\u00ba e 2\u00ba posto) e a continuaci\u00f3n debutou nas Series Mundiais Femininas de Rugby a 7 2012-13 participando nos torneos de Dub\u00e1i e \u00c1msterdam. Espa\u00f1a rematou no 9\u00ba posto.\nEn 2013 disputou o torneo de Marbella pertencente \u00e1s \"Grand Prix Series\" europeas (3\u00ba posto), e a seguinte cita foi a Copa do Mundo de Rugby a 7 2013 que tivo lugar en Moscova. Al\u00ed a selecci\u00f3n colleitou un 4\u00ba posto moi positivo.\nPaula Med\u00edn estivo ausente da selecci\u00f3n de rugby a 7 durante toda a tempada 2013-14, en parte pola cita mundialista da modalidade de rugby a XV que se disputou en 2014 pero sobre todo por unha grave lesi\u00f3n de xeonllo con rotura de ligamento cruzado anterior. As lesi\u00f3ns nos xeonllos te\u00f1en afastado a Paula Med\u00edn dos terreos de xogo en varias ocasi\u00f3ns.\nTralo mundial de rugby a 15, a volta \u00e1 selecci\u00f3n de rugby a 7 na tempada 2014-15 ti\u00f1a un obxectivo claro, a clasificaci\u00f3n para os Xogos Ol\u00edmpicos de 2016, nos cales a modalidade reducida do rugby \u00eda debutar. Nesa tempada participou nos torneos de Dub\u00e1i, Sao Paulo, Atlanta, Langford, Londres e \u00c1msterdam das Series Mundiais 2014-15 (9\u00ba posto), nos torneos de Kaz\u00e1n e Brive das Grand Prix Series europeas 2015, e finalmente nun torneo de repesca en Lisboa para poder participar no preol\u00edmpico de Dubl\u00edn de 2016. Antes dos preol\u00edmpico Paula disputou os torneos de Dub\u00e1i, Sao Paulo, Atlanta e Langford das Series Mundiais 2015-16, e finalmente no preol\u00edmpico acadaron a vitoria e unha praza para participar nos Xogos Ol\u00edmpicos.\nPaula Med\u00edn foi unha das 12 xogadoras seleccionadas polo seleccionador Jos\u00e9 Antonio Barrio para disputar o torneo ol\u00edmpico de R\u00edo de Janeiro no mes de agosto de 2016, no cal o equipo nacional acadou un diploma ol\u00edmpico \u00f3 rematar na s\u00e9tima posici\u00f3n. Este torneo foi a despedida de Paula Med\u00edn da Selecci\u00f3n feminina de rugby a 7 de Espa\u00f1a."}
{"id": "346814", "revid": "5863", "url": "https://gl.wikipedia.org/wiki?curid=346814", "title": "Paula Alev\u00edn", "text": ""}
{"id": "346815", "revid": "27155", "url": "https://gl.wikipedia.org/wiki?curid=346815", "title": "Coral rugoso", "text": ""}
{"id": "346818", "revid": "5863", "url": "https://gl.wikipedia.org/wiki?curid=346818", "title": "Fernando Ech\u00e1varri", "text": ""}
{"id": "346820", "revid": "89787", "url": "https://gl.wikipedia.org/wiki?curid=346820", "title": "Galegos nos Xogos Ol\u00edmpicos de 2016", "text": "A representaci\u00f3n de Galicia nos Xogos Ol\u00edmpicos do R\u00edo 2016 estivo composta por 14 deportistas integrados no equipo ol\u00edmpico espa\u00f1ol. O resultado final foi dunha medalla de ouro (Cristian Toro) e seis diplomas ol\u00edmpicos.\nAntecedentes.\nA maior participaci\u00f3n de galegos nas olimp\u00edadas deuse tanto en Barcelona 92 como en Sydney 2000 con 17 deportistas en ambas convocatorias. Nestas de R\u00edo foron tres competidores m\u00e1is dos que participaron nos anteriores xogos. Daquela (2012) foron 11 os participantes, cunha colleita de 5 medallas.\nParticipantes.\nA seguinte t\u00e1boa amosa a lista dos galegos que participaron nas diversas probas da cita ol\u00edmpica carioca:"}
{"id": "346823", "revid": "22570", "url": "https://gl.wikipedia.org/wiki?curid=346823", "title": "Xogos da Lusofon\u00eda de 2017", "text": "Os Xogos da Lusofon\u00eda de 2017 ser\u00e1n a cuarta edici\u00f3n dos Xogos da Lusofon\u00eda. Contar\u00e1 coa participaci\u00f3n dos pa\u00edses membros e asociados \u00e1 ACOLOP. En 2011, o goberno de Mozambique ga\u00f1ou o dereito a erixirse na sede do evento. Maputo ser\u00e1 a cidade anfitrioa.\nActuais membros da ACOLOP.\nOs membros da ACOLOP, que participan nos xogos.\nGaliza mantivo contactos no seu momento para participar nos Xogos da Lusofon\u00eda, a\u00ednda que non chegou suceder."}
{"id": "346824", "revid": "1576", "url": "https://gl.wikipedia.org/wiki?curid=346824", "title": "Bury St Edmunds Roller Hockey Club", "text": "O Bury St Edmunds Roller Hockey Club \u00e9 un equipo de h\u00f3ckey a pat\u00edns da cidade de Bury St Edmunds, Suffolk (Inglaterra). Compite na m\u00e1xima categor\u00eda do h\u00f3ckey a pat\u00edns ingl\u00e9s, a Premier League, competici\u00f3n que ga\u00f1ou nunha ocasi\u00f3n na tempada 2004-05. O equipo xoga os seus partidos como local no Ross Peers Sports Centre."}
{"id": "346826", "revid": "98629", "url": "https://gl.wikipedia.org/wiki?curid=346826", "title": "Pepe Solla", "text": "Jos\u00e9 Gonz\u00e1lez Solla y Gonz\u00e1lez, nado en Poio o 18 de decembro de 1966, \u00e9 un coci\u00f1eiro galego, membro fundador do grupo NOVE. \u00c9 xefe de coci\u00f1a e propietario do restaurante \"Casa Solla\", cunha estrela Michel\u00edn e tres Soles Repsol.\nTraxectoria.\nPepe Solla iniciou a s\u00faa carreira no mundo da restauraci\u00f3n en 1991, cando comezou a traballar no restaurante \"Casa Solla\", que creara o seu pai Jos\u00e9 Gonz\u00e1lez Solla. Inicialmente compaxinou o traballo de sala como catador cos seus estudos universitarios de Ciencias Empresariais.\nO seu interese polo mundo do vi\u00f1o e a s\u00faa formaci\u00f3n con cursos monogr\u00e1ficos na Uni\u00f3n Espa\u00f1ola de Catadores, fan que en 1994 sexa un dos membros fundadores da Asociaci\u00f3n Gallega de Sumilleres. Durante varios anos participou en catas profesionais a nivel nacional, ga\u00f1ou o Campionato Galego de Catadores e alzouse co sexto posto no campionato nacional.\nEn 1995, comezou a s\u00faa formaci\u00f3n de coci\u00f1a, o que o levou a converterse en axudante de coci\u00f1a, funci\u00f3n que compaxinou durante un tempo coa de xefe de sala. Tras realizar diversos cursos, por exemplo en Cala Montjoi, da man de Ferran Adri\u00e0, en 1999 toma as rendas da coci\u00f1a de \"Casa Solla\" e en 2001 asume a s\u00faa xerencia.\nDesde ent\u00f3n imparte diversos cursos, clases maxistrais e demostraci\u00f3ns de coci\u00f1a. Ademais participa de forma constante en certames gastron\u00f3micos nacionais e internacionais, como Madrid Fusi\u00f3n. En 2010 representou a Galicia na Expo de Shanghai.\nEn 2014, Pepe Solla monta, xunto con Paco Roncero e Marcos Mor\u00e1n, a sociedade Sinerg\u00edas que, dentro de Platea Madrid, xestiona cinco espazos gastron\u00f3micos: La batea, A mordiscos, Castizo, Entrecortes e De cuchara.\nNa actualidade, presenta o programa \u201cPescados e Mariscos\u201d, en Canal Cocina, onde tam\u00e9n presentou o programa \u201cTus Conservas\u201d.\nCasa Solla.\nFundado en 1961 na localidade de Poio (Pontevedra), o restaurante \"Casa Solla\" ten de forma ininterrompida unha Estrela Michel\u00edn desde o ano 1980, o que o sit\u00faa entre os 8 restaurantes m\u00e1is antigos de Espa\u00f1a e o decano de Galicia na Gu\u00eda Michel\u00edn. Ademais, a Gu\u00eda Repsol 2015 outorgoulle tres Soles Repsol, co que \"Casa Solla\" converteuse no primeiro restaurante galego en ter esta distinci\u00f3n."}
{"id": "346827", "revid": "85894", "url": "https://gl.wikipedia.org/wiki?curid=346827", "title": "Proceso de Montju\u00efc", "text": "Proceso de Montju\u00efc \u00e9 o nome do xu\u00edzo militar que se produciu como consecuencia do atentado terrorista contra a procesi\u00f3n do Corpus na r\u00faa barcelonesa de \"Canvis Nous\", o 7 de xu\u00f1o de 1896, e que provocou 12 mortos e arredor de 35 feridos. A represi\u00f3n afectou maiormente o anarquismo obreiro de Catalu\u00f1a. Detiv\u00e9ronse 400 persoas, entre elas o mestre Joan Montseny Carret, os propagandistas Anselmo Lorenzo e Teresa Claramunt, e o intelectual Pere Coromines. Todos foron reclu\u00eddos no castelo de Montju\u00efc, e 87 persoas foron inclu\u00eddas no proceso militar.\nOs feitos xulgados.\nO 7 de xu\u00f1o de 1896 houbo un atentado terrorista en Barcelona, de autor\u00eda presumiblemente anarquista. Algu\u00e9n lanzou unha bomba sobre o p\u00fablico que asist\u00eda ao paso da procesi\u00f3n do Corpus, que, segundo o xornal \"La Vanguardia\", causou a morte de doce persoas e feridas a varias decenas. Con todo, existen discrepancias sobre o n\u00famero de persoas falecidas. Este atentado terrorista ti\u00f1a como antecedentes a bomba lanzada polo anarquista Paulino Pall\u00e0s contra o capit\u00e1n xeneral de Catalu\u00f1a, Mart\u00ednez Campos, a cal matou o garda civil Jaime Tous, e o atentado do Liceu, no que morreron 22 persoas e outras 35 resultaron feridas.\nOs ataques terroristas contra a poboaci\u00f3n civil espertaron unha crecente indignaci\u00f3n social que esix\u00eda unha firme resposta represora contra anarquistas, socialistas e revolucionarios. Preto de catrocentas persoas consideradas revolucionarias ou subversivas foron encarceradas no castelo de Montju\u00efc.\nO proceso.\nAs dilixencias xudiciais realiz\u00e1ronse sen garant\u00edas xur\u00eddicas e as probas base\u00e1ronse en declaraci\u00f3ns dos principais implicados, obtidas presumiblemente mediante torturas.\nUn primeiro consello de guerra celebrouse no mesmo castelo entre os d\u00edas 11 e 15 de decembro de 1896, pero a sentenza definitiva foi ditada polo Tribunal Supremo de Guerra e Mari\u00f1a, en Madrid, en abril do ano seguinte. Resultaron condenados a morte e executados o 3 de maio de 1897 catro activistas: Ascheri, Nogu\u00e9s, Molas, Mas e Joan Alsina. Houbo tam\u00e9n dez condenados a 20 anos de prisi\u00f3n, outros tres a 18 anos e outros seis a 10 anos e un d\u00eda. As 63 persoas restantes resultaron absoltas ou foron desterradas a R\u00edo de Oro.\nA denuncia do proceso produciuse inicialmente o mesmo 1896, sobre todo grazas \u00e1 actividade no estranxeiro de Fernando Tarrida del Marmol, que fora liberado e escribira \"Les Inquisiteurs d'Espagne\" (1897), as\u00ed como polas campa\u00f1as de prensa da \"Revue Blanche\" e de \"L'Intransigeant\", de Par\u00eds. En Espa\u00f1a, a protesta dirixiuna a prensa republicana (\"El Nuevo R\u00e9gimen\", \"El Pa\u00eds\" etc.) e o libro \"La barbarie gubernamental en Espa\u00f1a\" (1897), atribu\u00eddo a Ricardo Mella e Josep Prat. Posteriormente, iniciouse unha intensa campa\u00f1a pola revisi\u00f3n do xu\u00edzo, especialmente en 1898, desde \"El Progreso\", \"La Revista Blanca\" e \"Vida Nueva\", auspiciada sobre todo por Joan Montseny Carret, Alejandro Lerroux e Pere Coromines desde Madrid.\nFinalmente, despois do asasinato de Antonio C\u00e1novas del Castillo en agosto de 1897 polo anarquista italiano Michele Angiolillo, que pretend\u00eda vingar os executados, Sagasta permitiu o regreso dos desterrados e, a comezos de xaneiro de 1901, ditou o indulto dos que permanec\u00edan en prisi\u00f3n."}
{"id": "346829", "revid": "98629", "url": "https://gl.wikipedia.org/wiki?curid=346829", "title": "Damocles", "text": "Damocles\u00a0\u00e9 o personaxe protagonista dunha an\u00e9cdota moral grega cl\u00e1sica (co\u00f1ecida coma: \"a espada de Damocles\") que figurou orixinalmente na historia perdida de Sicilia\u00a0escrita por Timeo de Tauromenio (c. 356 - 260 a.C.). Cicer\u00f3n puido tela lido na obra de Diodoro S\u00edculo, e fixo uso dela nas s\u00faas \"Tusculan Disputationes V.61 - 62\". Damocles era un cortes\u00e1n bastante afagador na corte do tirano Dionisio, de Siracusa\u00a0 El dic\u00eda que, como un grande home de poder e autoridade, Dionisio era verdadeiramente afortunado.\nO seu relato semella m\u00e1is propio da lenda\u00a0ca\u00a0da historia.\u00a0Horacio fai alusi\u00f3n a ela de Damocles nun dos seus poemas:\nDamocles seica foi un cortes\u00e1n excesivamente afagador na corte de Dionisio I, un tirano de Siracusa, Sicilia do s\u00e9culo IV\u00a0a.\u00a0C. Propagou que Dionisio era realmente afortunado ao dispor de tal poder e riqueza. Dionisio arelaba escarmentar ao afagador, polo que se ofreceu a trocar a s\u00faa posici\u00f3n con el por un d\u00eda, de xeito que puidese gozar de primeira man a s\u00faa sorte. Esa mesma tarde celebrouse un op\u00edparo banquete onde Damocles gozou sendo servido coma un rei. S\u00f3 ao final da comida mirou cara a arriba e ollou a afiada espada que penduraba atada por un \u00fanico pelo de crina de cabalo directamente sobre a s\u00faa testa. Inmediatamente quit\u00e1ronselle as ganas dos apetitosos manxares que lle serviran e as fermosas mulleres que demandara, e pediu ao tirano abandonar o seu posto, dicindo que xa non quer\u00eda seguir sendo tan afortunado.\nA espada de Damocles \u00e9 unha frase empregada para exemplificar o perigo que se instala naqueles que ostentan gran poder, pois non s\u00f3 poden perdelo de s\u00fapeto, sen\u00f3n todo o demais, inclu\u00edda a vida. Tallas en madeira da espada de Damocles aparecen en libros europeos dos s\u00e9culos XVI e XVII.\nO asteroide (5335) Damocles leva o seu nome, as\u00ed como os damocloides, planetoides con \u00f3rbitas semellantes \u00e1s \u00f3rbitas exc\u00e9ntricas dun cometa, mais sen cola."}
{"id": "346830", "revid": "12452", "url": "https://gl.wikipedia.org/wiki?curid=346830", "title": "Espada de D\u00e1mocles", "text": ""}
{"id": "346831", "revid": "23204", "url": "https://gl.wikipedia.org/wiki?curid=346831", "title": "Roubaix", "text": "Roubaix (\"Robaais\" en neerland\u00e9s) \u00e9 unha vella cidade industrial do norte de Francia situada preto da fronteira con B\u00e9lxica, na sur da antiga provincia de Flandres franc\u00e9s. Est\u00e1 na rexi\u00f3n administrativa francesa de Alta Francia e no departamento franc\u00e9s do Norte, no lado noroeste da aglomeraci\u00f3n urbana de Lille. Ten habitantes, sendo a terceira cidade en poboaci\u00f3n da rexi\u00f3n administrativa, tras Lille e Amiens. \u00c9 unha das cidades francesas cunha maior presenza de minor\u00edas \u00e9tnicas.\nFai parte dunha conurbaci\u00f3n, coas cidades de Lille, Tourcoing e Villeneuve-d'Ascq, e cos suburbios veci\u00f1os que forman a M\u00e9tropole europea de Lille a cal ten unha poboaci\u00f3n que supera un mill\u00f3n de habitantes.\nCoa revoluci\u00f3n industrial chegou o crecemento e a cidade foi un importante centro da industria t\u00e9xtil. A partir de 1821 a poboaci\u00f3n decuplicouse ata 1896, para acadar aproximadamente habitantes. As industrias, sobre todo da la e algod\u00f3n, empregaban a toda esa masa traballadora e a cidade recibiu alcumes coma \"o Manchester franc\u00e9s\" ou \"a cidade das mil chemineas\". Durante a segunda metade do s\u00e9culo vinte, o sector t\u00e9xtil padeceu unha gran crise. Actualmente at\u00f3pase inmersa nunha profunda tarefa de reconversi\u00f3n e rehabilitaci\u00f3n do seu tecido urbano.\nA cidade \u00e9 co\u00f1ecida internacionalmente pola li\u00f1a de meta da derradeira etapa da competici\u00f3n ciclista Par\u00eds-Roubaix. F\u00f3ra do ciclismo, \u00e9 co\u00f1ecida tam\u00e9n polo Museo de Arte e de Industria Andr\u00e9 Diligent."}
{"id": "346833", "revid": "23204", "url": "https://gl.wikipedia.org/wiki?curid=346833", "title": "Isomorfismo", "text": "En matem\u00e1ticas, un isomorfismo (do grego \"iso-morfos\": Igual forma) \u00e9 un homomorfismo (ou m\u00e1is xeralmente un morfismo) que admite un inverso. O concepto matem\u00e1tico de isomorfismo pretende captar a idea de ter a mesma estrutura. D\u00faas estruturas matem\u00e1ticas entre as que existe unha relaci\u00f3n de isomorfismo ch\u00e1manse isomorfas.\nDefinici\u00f3n formal.\nP\u00f3dese definir concisamente como un homomorfismo bixectivo tal que a s\u00faa inversa \u00e9 tam\u00e9n un homomorfismo. Isto \u00e9:\nSe existe un isomorfismo entre formula_1 e formula_2, ent\u00f3n formula_1 e formula_2 ch\u00e1manse \"isomorfos\" e a bixecci\u00f3n formula_5 co\u00f1\u00e9cese como \"isomorfismo\" entre formula_1 e formula_2.\nSe formula_8 dise que o isomorfismo \u00e9 un automorfismo. P\u00f3dese demostrar que dado un conxunto ben ordenado o \u00fanico automorfismo posible \u00e9 a funci\u00f3n identidade.\nPropiedades nas ordes totais.\nOs isomorfismos en conxuntos linearmente ordenados cumpren a reflexividade, a simetr\u00eda e a transitividade, \u00e9 dicir:\nHistoria e concepto.\nNo s\u00e9culo XX precisouse en matem\u00e1ticas a noci\u00f3n intuitiva de estrutura, seguindo a concepci\u00f3n de Arist\u00f3teles da materia e a forma, segundo a que cada estrutura \u00e9 un conxunto X dotado de certas operaci\u00f3ns (como a suma ou o produto) ou de certas relaci\u00f3ns (como unha ordenaci\u00f3n) ou certos subconxuntos (como no caso da topolox\u00eda). Neste caso, o conxunto X \u00e9 a materia e as operaci\u00f3ns, relaci\u00f3ns, etc. nel definidas son a forma.\nA idea de Plat\u00f3n sobre a importancia da forma rec\u00f3llese en matem\u00e1ticas co concepto de isomorfismo. Unha aplicaci\u00f3n f:X\u2192Y entre dous conxuntos dotados do mesmo tipo de estrutura \u00e9 un isomorfismo cando cada elemento de Y prov\u00e9n dun \u00fanico elemento de X e f transforma as operaci\u00f3ns, relaci\u00f3ns etc., que hai en X nas que hai en Y. Cando entre d\u00faas estruturas hai un isomorfismo, ambas son indistinguibles, te\u00f1en as mesmas propiedades, e calquera enunciado \u00e9 simultaneamente certo ou falso. Por iso en matem\u00e1ticas as estruturas deben clasificarse \"salvo isomorfismos\".\nNo s\u00e9culo XX, o bi\u00f3logo e fil\u00f3sofo da ciencia austr\u00edaco Ludwig von Bertalanffy recuperou este concepto como elemento da s\u00faa Teor\u00eda xeral de sistemas. Para este autor exist\u00edan unha serie de coincidencias na evoluci\u00f3n dos procesos que se levan a cabo en diferentes campos do co\u00f1ecemento (a biolox\u00eda, a demograf\u00eda, a f\u00edsica, a sociedade etc.) \u00e1s que denominou isomorfismo. Resultaba importante para a formulaci\u00f3n da nova teor\u00eda, debido a que \u00abo isomorfismo atopado entre diferentes terreos se funda na existencia de principios xerais de sistemas, dunha teor\u00eda xeral dos sistemas m\u00e1is o menos ben desenvolvidos\u00bb.\nIsomorfismo parcial.\nEst\u00e1 definido por:\nExemplos de isomorfismos.\nSe X \u00e9 o conxunto dos n\u00fameros reais positivos co produto e Y \u00e9 o conxunto dos n\u00fameros reais coa suma, a funci\u00f3n logar\u00edtmica ln:X\u2192Y \u00e9 un isomorfismo, porque formula_9 e cada n\u00famero real \u00e9 o logaritmo dun \u00fanico n\u00famero real positivo. Isto significa que cada enunciado sobre o produto de n\u00fameros reais positivos ten (sen m\u00e1is que substitu\u00edr cada n\u00famero polo seu logaritmo) un enunciado equivalente en termos da suma de n\u00fameros reais, que adoita ser m\u00e1is simple.\nOutro exemplo: se no espazo E escollemos unha unidade de lonxitude e tres eixes mutuamente perpendiculares que concorren nun punto, ent\u00f3n a cada punto do espazo podemos asociarlle as s\u00faas tres coordenadas cartesianas, obtendo as\u00ed unha aplicaci\u00f3n f:E\u2192R\u00b3 no conxunto das sucesi\u00f3ns de tres n\u00fameros reais. Cando en E consideramos a distancia que define a unidade de lonxitude fixada e en R\u00b3 consideramos a distancia que define a ra\u00edz cadrada da suma dos cadrados das diferenzas, f \u00e9 un isomorfismo. Este descubrimento fundamental de Descartes permite enunciar calquera problema da xeometr\u00eda do espazo en termos de sucesi\u00f3ns de tres n\u00fameros reais.\nCaracter\u00edsticas do isomorfismo.\nO descubrimento dun isomorfismo entre d\u00faas estruturas significa esencialmente que o estudo de cada unha pode reducirse ao da outra, o que nos d\u00e1 dous puntos de vista diferentes sobre cada cuesti\u00f3n e adoita ser esencial para a s\u00faa adecuada comprensi\u00f3n. Tam\u00e9n significa unha analox\u00eda como unha forma de inferencia l\u00f3xica baseada na asunci\u00f3n de que d\u00faas cousas son a mesma nalg\u00fans aspectos, aqueles sobre os que est\u00e1 feita a comparaci\u00f3n. Nas ciencias sociais, un isomorfismo consiste na aplicaci\u00f3n dunha lei an\u00e1loga por non existir unha espec\u00edfica ou tam\u00e9n a comparaci\u00f3n dun sistema biol\u00f3xico cun sistema social, cando se trata de definir a palabra \"sistema\". Tam\u00e9n o \u00e9 a imitaci\u00f3n ou copia dunha estrutura tribal nun h\u00e1bitat con estrutura urbana.\nOs morfismos.\nOs isomorfismos dunha estrutura con ela mesma de xeito bixectivo denom\u00ednanse automorfismos.\nEn xeral, nunha categor\u00eda arbitraria, os isomorfismos def\u00ednense por ser os morfismos f:X\u2192Y que admiten un morfismo inverso h:Y\u2192X, inverso tanto pola dereita como pola esquerda. Poden non ser os morfismos bixectivos, como xa ocorre no caso dos espazos topol\u00f3xicos."}
{"id": "346834", "revid": "89787", "url": "https://gl.wikipedia.org/wiki?curid=346834", "title": "Chipotle", "text": "O chile chipotle (tam\u00e9n chamado de \"chilpotle\", do\u00a0n\u00e1huatl: \"chilpoctli \"ou \"xipoctli\", que significa \"chile afumado\") \u00e9 un tipo de chile\u00a0(pemento pequeno e picante) que se deixou madurecer at\u00e9 minguar, para despois ser afumado e adubado.\nEste produto, cuxo uso transcende o \u00e1mbito mexicano, elab\u00f3rase a partir dun chile e diversos adubos e no seu estado final ten un aspecto marr\u00f3n avermellado, con aroma moi picante e sabor complexo. Os \"chipotles\" p\u00f3dense mercar enlatados ou a granel en moitas tendas e mercados de M\u00e9xico. En ocasi\u00f3ns tam\u00e9n se poden conseguir recentemente preparados, usualmente en adubados con tomate e piloncillo\u00a0(masa doce de cana de azucre), e en tal caso son zumentos.\nA\u00ednda que a variedade de chile m\u00e1is com\u00fan para facer \"chipotle\" \u00e9 o\u00a0xalape\u00f1o, tam\u00e9n se usa o \"chile mora\", o \"morita\" e o\" pasilla\".\nO cronista Bernardino de Sahag\u00fan\u00a0(misioneiro castel\u00e1n do s\u00e9culo XVI)\u00a0conta que o \"chile afumado\", chamado tam\u00e9n daquela\u00a0\"pochchilli\" e hoxe en d\u00eda \"chipotle\", pod\u00edase atopar no mercado de Tlatelolco, na Cidade de M\u00e9xico, no s\u00e9culo XVI."}
{"id": "346835", "revid": "18868", "url": "https://gl.wikipedia.org/wiki?curid=346835", "title": "Chile chipotle", "text": ""}
{"id": "346836", "revid": "27155", "url": "https://gl.wikipedia.org/wiki?curid=346836", "title": "Escabeche", "text": "O escabeche \u00e9 mollo feito con aceite, allo,loureiro, vinagre e pemento doce, como ingredientes b\u00e1sicos, que se utiliza para conservar ou dar sabor ao peixe, a carne etc.\u00a0.\nCh\u00e1mase as\u00ed tam\u00e9n ao alimento as\u00ed obtido, o manxar que se cobre con este preparado, sexa en cru ou coci\u00f1ado.\nO escabechado \u00e9 o proceso que consiste en p\u00f3r a remollo un alimento en escabeche, co fin de prolongar a s\u00faa conservaci\u00f3n e darlle sabor. Tam\u00e9n\u00a0Este m\u00e9todo est\u00e1 dentro das operaci\u00f3ns denominadas en coci\u00f1a como mari\u00f1ada e a t\u00e9cnica consiste basicamente no precocinado mediante un caldo de vinagre, aceite fritido, vi\u00f1o, loureiro e pementa\u00a0en gran. \u00c9 a transformaci\u00f3n dunha preparaci\u00f3n da coci\u00f1a \u00e1rabe.\nOrixes.\nA etimolox\u00eda da verba\u00a0\"escabeche\" segundo o \"Dicionario Etimol\u00f3gico\" de Joan Corominas, prov\u00e9n do \u00e1rabo-persiano\u00a0\"sikb\u00e2g\", \"guiso con vinagre\" que en Persia refer\u00edase a un guiso de carne con vinagre e outros ingredientes que xa aparece citado n'\u201c\"As mil e unha noites\"\u201d. Esta t\u00e9cnica culinaria, case unicamente con carne, desenvolveuse paralelamente tam\u00e9n noutros pa\u00edses \u00e1rabes \u00e1 vez ca en Persia. A pronuncia vulgar de \u201csikb\u00e2g\u201d soaba a \u201ciskebech\u201d, que pasou a \"escabetx\", en catal\u00e1n.\u00a0Segundo Corominas, a adaptaci\u00f3n directa do arabopersiano ao castel\u00e1n non conter\u00eda o son \"ch\" sen\u00f3n que ser\u00eda algo as\u00ed como \"escabej\" ou \"escabeje\".\u00a0Do catal\u00e1n pasou ao castel\u00e1n e despois pasar\u00eda ao galego-portugu\u00e9s.\u00a0Tam\u00e9n segundo Corominas, a palabra \"escabetx\" pasou co concepto a outras coci\u00f1as europeas de linguas romances. Esta debe diferenciarse do \"zirbaja\", que \u00e9 unha preparaci\u00f3n convencional de sabor a agridoce.\nNa gastronom\u00eda\u00a0andalus\u00ed empregouse de igual forma como sin\u00f3nimo \"al-mujallal.\" Ademais do ingrediente principal a base dunha mestura de vinagre, especias e aceite, o escabeche incorpora frecuentemente unha cor avermellada. Menci\u00f3nase a preparaci\u00f3n de escabeches de carne en diversos tratados andalus\u00edes. Como (\"escabeyg\") no Sent Sov\u00ed. A principios do s\u00e9culo XVII, Mart\u00ednez Monti\u00f1o d\u00e1 indicaci\u00f3ns moi precisas na s\u00faa obra de sobre como confeccionar escabeches. Do mesmo xeito\u00a0Alexandre Dumas describe un escabechado de lebre\u00a0con pouco sasafr\u00e1n e m\u00e1is pemento. Ao longo da historia culinaria espa\u00f1ola o pemento foi substitu\u00edndo aos poucos ao sasafr\u00e1n. As obras posteriores da coci\u00f1a espa\u00f1ola van mostrando diversas receitas de elaboraci\u00f3n de escabeches tanto de peixe como de carne.\nA\u00ednda que estendido pola \u00e1rea do Mediterr\u00e1neo, adoita sinalarse nos recetarios internacionais como un proceso dos alimentos xenuinamente espa\u00f1ol. A forma castel\u00e1 \u201cescabeche\u201d apareceu escrita, por vez primeira, en 1525, no \"Libro de los Guisados\" de Ruperto de Nola, editado en Toledo. Devandito libro ten unha edici\u00f3n anterior, catal\u00e1, de 1520, na que tam\u00e9n aparec\u00eda. A\u00ednda que parece prob\u00e1bele que a primeira redacci\u00f3nse \u00a0efectuase a mediados do s\u00e9culo XIV. Onde aparecer\u00eda \"escabeig a peix fregit\". Existe tam\u00e9n un manuscrito catal\u00e1n \"Flors de les medicines\" de mediados do s\u00e9culo XV no que tam\u00e9n hai unha referencia ao \"escabex\", e tanto o nome en catal\u00e1n como a s\u00faa descrici\u00f3n (en tres receitas) xa apareceran no \"Llibre de Sent Sov\u00ed\" de 1324.\nOutros estudosos procuran unha orixe distinta. Antepo\u00f1amos a \u201caleche\u201d, un dos peixes m\u00e1is agradecidos para a s\u00faa conservaci\u00f3n neste mollo fr\u00edo, tam\u00e9n chamado \u201cmuria\u201d (cando o mollo leva sal por principal conservante conv\u00e9rtese en sal/muria ou salmoira), o prefixo latino \u201cesca\u201d, que significa alimento, e obteremos esca/aleche&gt;escabeche.\nExisten outras teor\u00edas como que a trav\u00e9s do \u00e1rabe pasase a Sicilia, \"schivecch\", e de a\u00ed ao catal\u00e1n, con todo est\u00e1 documentado que a siciliana prov\u00e9n do xenov\u00e9s, \"scabeccio\", e esta \u00faltima de Espa\u00f1a, sen saberse se do castel\u00e1n ou o catal\u00e1n.\nO escabeche en Galicia.\nA\u00ednda que o escabeche non ten orixes galegas, nin se ten usado moito na gastronom\u00eda propia coma m\u00e9todo de conservaci\u00f3n, sendo m\u00e1is mediterr\u00e1neo, si colle forza coma industria a partir do s\u00e9culo XVI, asociado \u00e1 conserva do peixe e posteriormente do marisco (especialmente o mexill\u00f3n).\nEladio Rodr\u00edguez no seu \"Diccionario enciclop\u00e9dico gallego-castellano\", xa comenta que entre as\u00a0industrias galegas derivadas da pesca, figura como unha das principais a do escabeche, que xa ti\u00f1a importancia a mediados do s\u00e9culo XVI, \u00e9poca na que se transportaba en cargas at\u00e9 lugares coma Astorga, La Ba\u00f1eza, Madrid, Medina del Campo, Medina de Rioseco e outras partes de Castela e do resto de Espa\u00f1a, incluso para alg\u00fans pa\u00edses estranxeiros. Na metade do s\u00e9culo XIX eran sonadas as f\u00e1bricas de escabeche de Baiona, Cambados, Cari\u00f1o,Cedeira, A Coru\u00f1a, Mar\u00edn, Muros, Noia, Pontedeume, Ponte Sampaio, Redondela, Rianxo, Ribeira, Vigo e Viveiro. No decorrer do s\u00e9culo XX as f\u00e1bricas de escabeche en Galicia ampliaron considerabelmente as s\u00faas preparaci\u00f3ns.\nNa literatura galega o escabeche aparece xa referenciado nos primeiros textos do Rexurdimento. En 1858 aparece na obra de Juan manuel Pintos: \"Contos da aldea que parecen historias da vila e historias das vila que parecen contos da aldea\":\nFundamento cient\u00edfico.\nO escabeche realizouse co obxecto primordial de conservar o peixe mediante o mergullo nun medio acedo\u00a0coma o \u00e9 o vinagre de vi\u00f1o. O pH habitual neste tipo de preparaci\u00f3ns rolda por baixo dos 4.5. O medio acedo det\u00e9n as c\u00e9lulas respons\u00e1beis da podremia ademais de evitar a s\u00edntese do composto denominado trimetilamina, respons\u00e1bel do cheiro a peixe. \u00c9 por esta raz\u00f3n pola que os escabeches non pos\u00faen un forte cheiro a peixe podre. Os medios acedos dete\u00f1en a podremia doutros tecidos org\u00e1nicos como poden ser as carnes, \u00e9 por esta raz\u00f3n veuse denominando como escabeche calquera preparaci\u00f3n culinaria que incl\u00fae unha lixeira inmersi\u00f3n en vinagre de vi\u00f1o como medio acedo. O engadido de pemento, tan habitual nos escabeches espa\u00f1ois, d\u00e9bese \u00e1s propiedadesfunxicidas que pos\u00fae."}
{"id": "346837", "revid": "23204", "url": "https://gl.wikipedia.org/wiki?curid=346837", "title": "Tabulata", "text": "Os Tabulata (tabulados) ou corais tabulados son unha orde de corais paleozoicos extintos. Eran case sempre coloniais, e formaban colonias de unidades ou celas hexagonais denominadas coralitas (o esqueleto de calcita de cada p\u00f3lipo) similares en aparencia a un panal de abellas. As celas adxacentes est\u00e1n unidas por pequenos poros. A s\u00faa caracter\u00edstica distintiva son as s\u00faas partici\u00f3ns internas horizontais ben desenvolvidas (as t\u00e1bulas) que hai dentro de cada cela, pero con partici\u00f3ns verticais internas (septos) reducidas ou ausentes. Xeralmente son m\u00e1is pequenos que os corais rugosos, pero var\u00edan considerablemente en forma, desde aplanados a c\u00f3nicos ou esf\u00e9ricos.\nForon descritas unhas 300 especies. Entre os corais tabulados m\u00e1is com\u00fans no rexistro f\u00f3sil est\u00e1n \"Aulopora\", \"Favosites\", \"Halysites\", \"Heliolites\", \"Pleurodictyum\", \"Sarcinula\" e \"Syringopora\". Os corais tabulados con esqueletos masivos doitan conter simbiontes endobi\u00f3ticos, como cornul\u00edtidos e \"Chaetosalpinx\".\nIgual que os corais rugosos, viviron enteiramente no Paleozoico, desde o Ordov\u00edcico ao Permiano. Xunto cos estromatoporoideos e os corais rugosos, os corais tabulados son caracter\u00edsticos de augas pouco fondas do Sil\u00farico e do Devoniano. No Devoniano ascendeu o nivel do mar, e os corais tabulados fix\u00e9ronse moito menos com\u00fans. Extingu\u00edronse finalmente no evento de extinci\u00f3n do Permiano-Tri\u00e1sico."}
{"id": "346838", "revid": "27155", "url": "https://gl.wikipedia.org/wiki?curid=346838", "title": "Tabulados", "text": ""}
{"id": "346839", "revid": "27155", "url": "https://gl.wikipedia.org/wiki?curid=346839", "title": "Coral tabulado", "text": ""}
{"id": "346843", "revid": "89787", "url": "https://gl.wikipedia.org/wiki?curid=346843", "title": "Chaetosalpinx", "text": "Chaetosalpinx \u00e9 un f\u00f3sil icn\u00f3xeno de bioclaustraci\u00f3ns, que se considera un tipo de f\u00f3sil traza mari\u00f1o paleozoico. Viv\u00edan dentro do esqueleto en crecemento dun organismo h\u00f3spede vivo, producindo unha cavidade chamada bioclaustraci\u00f3n. \"Chaetosalpinx\" cont\u00e9n cavidades rectas ou sinuosas paralelas ao eixe de crecemento do h\u00f3spede co cal vive. A cavidade \u00e9 de circular a oval en secci\u00f3n transversal e carece de t\u00e1bulas que formen un piso ou recubrimento da parede. Son com\u00fans en medio de f\u00f3siles de corais tabulados e rugosos desde o Ordov\u00edcico tard\u00edo ao Devoniano de Europa e Norteam\u00e9rica.\nSeguramente eran parasitos."}
{"id": "346844", "revid": "54336", "url": "https://gl.wikipedia.org/wiki?curid=346844", "title": "Liberata de Baiona", "text": "Santa Liberata ou Santa Librada \u00e9 unha santa cat\u00f3lica que posiblemente naceu en Baiona a comezos do s\u00e9culo II e foi martirizada en Sig\u00fcenza en 139. Segundo a crenza, era irm\u00e1 de Santa Mari\u00f1a de Augas Santas e de Santa Eufemia.\nLenda galaica.\nAs fontes sobre a s\u00faa vida son escasas e ad\u00f3itase contar a s\u00faa biograf\u00eda dende unha perspectiva lendaria. A tradici\u00f3n m\u00e1is co\u00f1ecida sinala que naceu a principios do s\u00e9culo II, xunto con oito irm\u00e1s, Xenevra, Quiteria, Eufemia, Xermana, Marciana, Basilia, Vitoria e Mari\u00f1a, todas dun mesmo parto. Eran fillas do gobernador romano Lucio Catelio Severo e da s\u00faa muller Calsia.Mentres o gobernador romano estaba recorrendo os seus dominios, a s\u00faa esposa deu a luz as nove fillas (incluso, \u00e1s veces, se engade un d\u00e9cimo, Acisclo). Algunhas fontes explican que este feito se debeu a que Calsia bebeu da Fonte Cristalina, unha narraci\u00f3n que vincula o relato con antigos cultos \u00e1 fecundidade mediante a auga. Temendo ser repudiada por infidelidade, decidiu desfacerse das criaturas. Calsia encomendoullas \u00e1 s\u00faa criada (\u00e1s veces, ind\u00edcase comadroa) Sila. Calsia ordenoulle que as afogara no r\u00edo Mi\u00f1or, mais Sila era cristi\u00e1 e non pod\u00eda cometer aquel crime. As\u00ed que deixou as rapazas en mans de familias cristi\u00e1s. As nenas foron bautizadas por San Ovidio e criadas na fe.\nDurante unha persecuci\u00f3n aos cristi\u00e1ns, no tempo do emperador Hadriano, Lucio Catelio Severo foi o encargado desta tarefa no seu territorio. Entre os apresados atop\u00e1banse as nove irm\u00e1s. Unha vez que soubo que eran fillas s\u00faas, invitounas a renunciar a cambio de poderen vivir rodeadas de luxos e comodidades. Algunhas fontes narran que foi el quen as reco\u00f1eceu polo parecido f\u00edsico, mentres que outras sinalan que foi Xenebra quen lle advertiu desta circunstancia. Elas foron encarceradas pero lograron fuxir. Todas acabaron sendo m\u00e1rtires. A devoci\u00f3n popular sit\u00faa a Liberata, a \u00faltima en morrer, m\u00e1rtir na cruz con 20 anos, o 18 de xaneiro de 139, quizais preto de Sig\u00fcenza.\n\u00c9 venerada o 20 de xullo na vila de Baiona, Pontevedra; data na que se trasladaron as s\u00faas reliquias dende Sig\u00fcenza no ano 1515. Pos\u00fae unha capela, feita no ano 1709, de estilo italiano bastardo. O seu culto en Galicia c\u00e9ntrase principalmente nesta vila. Est\u00e1 presente tam\u00e9n na tradici\u00f3n oral:\nPosici\u00f3n da Igrexa.\nNunca foi canonizada, pero hai algunhas imaxes dela en Portugal e en Espa\u00f1a.En febreiro de 1969, o papa Paulo VI ordenou revisar o calendario lit\u00farxico para suprimir os santos de cuxa existencia non houbese probas. Iso non significa que os descanonizase, sen\u00f3n simplemente que a s\u00faa celebraci\u00f3n e veneraci\u00f3n non \u00e9 obrigatoria.\nEn abril de 1969 ditaminouse a eliminaci\u00f3n de santa Liberata do santoral \u2014xunto con san Cristovo, san Xurxo de Capadocia (patr\u00f3n de Inglaterra) e moitos outros santos\u2014, a\u00ednda que se mantivo o dereito \u00e1 s\u00faa representaci\u00f3n iconogr\u00e1fica e veneraci\u00f3n por raz\u00f3ns tradicionalistas. Os seus restos ven\u00e9ranse na catedral de Sig\u00fcenza.\nConfusi\u00f3n con Santa Wilgefortis.\nExisten concomitancias con Santa Wilgefortis, tam\u00e9n co\u00f1ecida como a \"Santa Barbuda\", polo que \u00e1s veces ambas foron confudidas. Esta santa, xermana, de culto m\u00e1is estendido pola cunca do r\u00edo Rin, tam\u00e9n ti\u00f1a nove irm\u00e1s, do mesmo parto. Mais dise que viviu no s\u00e9culo VII, polo que hai sobre uns cincocentos anos de diferenza entre as d\u00faas santas.\nAdemais, Santa Wilgefortis foi prometida en casamento polo seu pai \u00f3 rei mouro de Sicilia. Para evitar o casamento indesexado, ela tomou o voto de virxindade e pregoulle a Deus para que a convertese nun ser feo. En resposta \u00e1s s\u00faas oraci\u00f3ns, medroulle barba e pelo por todo o corpo, polo que o rei musulm\u00e1n rompeu o compromiso e partiu. Cheo de ira, o pai de Liberata mandouna crucificar. "}
{"id": "346845", "revid": "61897", "url": "https://gl.wikipedia.org/wiki?curid=346845", "title": "Dez Mandamentos", "text": ""}
{"id": "346846", "revid": "61897", "url": "https://gl.wikipedia.org/wiki?curid=346846", "title": "Doutrina cat\u00f3lica sobre os Dez Mandamentos", "text": ""}
{"id": "346848", "revid": "89787", "url": "https://gl.wikipedia.org/wiki?curid=346848", "title": "Vanesa Rial", "text": "Ana Vanesa Rial L\u00f3pez, nada en Boiro o 1 de marzo de 1982, \u00e9 unha antiga xogadora de rugby e unha adestradora galega, que foi ol\u00edmpica no R\u00edo 2016.\nTraxectoria.\nEstudou ciencias do deporte na Universidade da Coru\u00f1a, e traballa como profesora de educaci\u00f3n f\u00edsica no IES Eduardo Blanco Amor de Culleredo. \nXogadora de balonm\u00e1n na mocidade, contactou co rugbi nos anos universitarios. Como xogadora, pertenceu ao CRAT da Coru\u00f1a, campioa de Espa\u00f1a en 2015, e internacional coa Selecci\u00f3n feminina de Espa\u00f1a. Participou nos Xogos Ol\u00edmpicos do R\u00edo de Xaneiro do ano 2016.\nEn 2017 participou no Mundial de Rugby, pero unha lesi\u00f3n puxo fin \u00e1 s\u00faa carreira deportiva como xogadora. "}
{"id": "346849", "revid": "5863", "url": "https://gl.wikipedia.org/wiki?curid=346849", "title": "Ana Vanesa Rial L\u00f3pez", "text": ""}
{"id": "346850", "revid": "5863", "url": "https://gl.wikipedia.org/wiki?curid=346850", "title": "Vanesa Rial L\u00f3pez", "text": ""}
{"id": "346851", "revid": "5863", "url": "https://gl.wikipedia.org/wiki?curid=346851", "title": "Ana Vanesa Rial", "text": ""}
{"id": "346852", "revid": "5863", "url": "https://gl.wikipedia.org/wiki?curid=346852", "title": "Miguel Alvari\u00f1o Garc\u00eda", "text": ""}
{"id": "346854", "revid": "5863", "url": "https://gl.wikipedia.org/wiki?curid=346854", "title": "Fernando Echavarri Erasun", "text": ""}
{"id": "346855", "revid": "5863", "url": "https://gl.wikipedia.org/wiki?curid=346855", "title": "Teresa Portela Rivas", "text": ""}
{"id": "346857", "revid": "5863", "url": "https://gl.wikipedia.org/wiki?curid=346857", "title": "Rodrigo Germade Barreiro", "text": ""}
{"id": "346865", "revid": "839", "url": "https://gl.wikipedia.org/wiki?curid=346865", "title": "Anton Hasownean", "text": ""}
{"id": "346866", "revid": "23204", "url": "https://gl.wikipedia.org/wiki?curid=346866", "title": "Burrito", "text": "O burrito ou taco de fari\u00f1a , \u00e9 un prato t\u00edpico mexicano, elaborado cunha torta de fari\u00f1a triga\u00a0(\"tortilla\") enrolada e reenchida de diversos ingredientes, principalmente carne picada\u00a0asada, queixo e legumes\u00a0(normalmente feix\u00f3ns refritidos), e cuberta con queixo fundido. Pola contra, un taco \u00e9 xeralmente formado ao dobrar unha torta \u00e1 metade ao redor da carne, deixando o per\u00edmetro semicircular aberto.Isto \u00faltimo describe a versi\u00f3n estadounidense (Tex-Mex) de taco; en M\u00e9xico, o taco faise sempre enrolando a torta ao redor do recheo, mesmo que pode ser practicamente de calquera alimento ou guiso. \nDesenvolvemento en M\u00e9xico.\nA palabra \"burrito\" aparece en galego no \"Dicionario de alimentaci\u00f3n e restauraci\u00f3n\"\u00a0(VV. AA. 2012, Santiago de Compostela, Termigal, Xunta de Galicia, Real Academia Galega). En castel\u00e1n aparece no\u00a0\"Diccionario de Mexicanismos\" de 1895, onde se identifica como un termo rexional de Guanajuato e \u00e9 definido como unha \"Torta enrolada, con carne ou outra comida dentro, que no Iucat\u00e1n chaman \"co\u00e7ito\", e en Cuernavaca, \"taco\"\" . Esta data de publicaci\u00f3n en 1895 desacredita unha etimolox\u00eda ap\u00f3crifa na que se di que a palabra \"burrito\" orixinouse durante o per\u00edodo da Revoluci\u00f3n Mexicana (1910-1921) en referencia ao burro de Juan M\u00e9ndez, un vendedor de burritos en Ciudad Ju\u00e1rez no barrio Bella Vista.\nAs\u00ed mesmo, nalgunhas rexi\u00f3ns de M\u00e9xico como \u00e9 o estado de Tamaulipas, a este tipo de alimentos co\u00f1\u00e9ceselles como flauta\nO nome \"burrito\" posibelmente der\u00edvase da aparencia da torta de trigo enrolada, que vagamente parece a orella dun burro, ou polos fardos enrolados e paquetes que os burros carrexaban."}
{"id": "346867", "revid": "25871", "url": "https://gl.wikipedia.org/wiki?curid=346867", "title": "Quesadilla", "text": "A quesadilla \u00e9 un prato t\u00edpico mexicano, elaborado cunha tortilla\u00a0triga ou de millo dobrada pola metade e reenchida principalmente de queixo, que se quenta at\u00e9 este se fundir. Pode ou non conter alg\u00fan outro alimento ou guiso. Na \u00e1rea metropolitana da Cidade de M\u00e9xico \u00e9 com\u00fan chamarlle quesadilla a unha preparaci\u00f3n semellante que pode non conter queixo, a cal ao ser dobrada \u00e1 metade e estar rechea dalg\u00fan guiso, adquire un aspecto semellante ao dunha quesadilla. Con todo, ag\u00e1s esta excepci\u00f3n local, a nivel nacional unicamente consid\u00e9rase como quesadilla \u00e1s preparaci\u00f3ns que conte\u00f1an indispensabelmente queixo.\nEtimoloxicamente en castel\u00e1n as palabras rematadas en \"-illa\", ao igual que o galego -ela\",\u00a0\"son diminutivos (\"criadilla, pescadilla\", por exemplo, son palabras do s\u00e9culo XV). De tal maneira que a palabra quesadilla componse de \"queso\" (queixo) m\u00e1is o diminutivo feminino do s\u00e9culo XV, o cal a fai unha palabra netamente de orixe espa\u00f1ola e non constit\u00fae un Nahuatlismo.\nVariedades.\nAs gringas son quesadillas en tortilla de fari\u00f1a \u00e1s que se lles engade carne ao pastor (a usada para a preparaci\u00f3n de tacos ao pastor). Mentres que as \"pochas\" son quesadillas en tortilla de millo \u00e1s que se lles engade carne dos tacos de vitela.\nNos estados do noroeste de M\u00e9xico son com\u00fans as quesadillas de peixe ou mariscos capeados, elaboradas ao estilo de Ensenada, Baixa California, as cales se adoitan acompa\u00f1ar con mollos, leituga, cebola e guacamole.\nEn Sinaloa existe unha variedade especial chamada \"taco gobernador\", a cal consiste nunha quesadilla \u00e1 prancha elaborada con tortilla de millo, qu\u00e9ntase at\u00e9 ficar torrada e \u00e9nchese de camar\u00f3n."}
{"id": "346869", "revid": "56817", "url": "https://gl.wikipedia.org/wiki?curid=346869", "title": "Petros Miriatean", "text": "Petros Miriatean (en , \"Petros Miriat\u2019ean\" ; en , \"Butrus Marayati\"), nado o 26 de febreiro de 1948 en Alepo (Siria), \u00e9 un eclesi\u00e1stico cat\u00f3lico armenio, arcebispo de Alepo dende 1989.\nTraxectoria.\nNaceu en Alepo, no territorio da arquidiocese hom\u00f3nima, o 26 de febreiro de 1948. O 4 de xullo de 1971 foi ordenado sacerdote diocesano.\nO 21 de agosto de 1989 foi nomeado arcebispo de Alepo. Recibiu a consagraci\u00f3n episcopal o 4 de febreiro de 1990 de mans do patriarca Xo\u00e1n Pedro XVIII Gasparean."}
{"id": "346870", "revid": "839", "url": "https://gl.wikipedia.org/wiki?curid=346870", "title": "Butrus Marayati", "text": ""}
{"id": "346871", "revid": "12452", "url": "https://gl.wikipedia.org/wiki?curid=346871", "title": "Cat\u00f3lico armenio", "text": ""}
{"id": "346872", "revid": "89787", "url": "https://gl.wikipedia.org/wiki?curid=346872", "title": "Taco (alimento)", "text": "O taco \u00e9 unha preparaci\u00f3n t\u00edpica mexicana, que consiste nunha tortilla\u00a0(xeralmente de millo a\u00ednda que no norte de M\u00e9xico empr\u00e9ganse tam\u00e9n as de fari\u00f1a triga) dobrada \u00e1 metade e reenchida de diversos ingredientes.\nOs tacos adoitan conter alg\u00fan aderezo dentro da tortilla que pode ser desde unha simple empoada de sal, un \"taco con sal\", at\u00e9 as preparaci\u00f3ns m\u00e1is complexas como os \"tacos al pastor\" ou as \"flautas\" que son tacos fritidos. Os tacos desta clase adoitan ir acompa\u00f1ados dalg\u00fan mollo. As\u00ed mesmo, existen os \"tacos de salsa\", \u00e9 dicir, tortillas untadas dalgunha das preparaci\u00f3ns picantes que se ofrecen para adubar os alimentos. O taco, como calquera outra manifestaci\u00f3n de cultura culinaria de M\u00e9xico, est\u00e1 directamente asociado aos ingredientes utilizados en cada rexi\u00f3n xeogr\u00e1fica do pa\u00eds.\nNa actualidade os tacos estend\u00e9ronse mundialmente como un tipo de comida r\u00e1pida. Os tacos que elaboran cadeas transnacionais de comida r\u00e1pida, moitas delas con base nos Estados Unidos, corresponden \u00e1 variante texana da comida mexicana, tam\u00e9n co\u00f1ecida como Tex-Mex.\nHistoria.\nEn realidade non se pode determinar con exactitude en que data este foi inventado pero crese que o prato ten a s\u00faa orixe no M\u00e9xico prehisp\u00e1nico. Unha das teor\u00edas \u00e9 que este existiu debido a que os homes traballaban todo o d\u00eda no campo, as\u00ed que as mulleres inventaron este alimento xa que era doado de transportar e de consumir.\nUnha teor\u00eda sobre a posible orixe da palabra taco \u00e9 o termo 'tlahco' do idioma n\u00e1huatl, que significa 'metade' ou 'no medio', no sentido que o alimento se coloca no medio da torta de millo. A palabra en n\u00e1huatl para referirse \u00e1 torta de millo (invento ind\u00edxena precolombiano) \u00e9 'tlaxcalli'.\nSegundo certos investigadores, a primeira \"taquiza\" (comida colectiva que consiste en comer tacos) da que se ten co\u00f1ecemento, foi documentada por Bernal D\u00edaz del Castillo na s\u00faa cr\u00f3nica, \"Historia Verdadera de la Conquista de la Nueva Espa\u00f1a\", e foi realizada por Hern\u00e1n Cort\u00e9s en Coyoac\u00e1n para os seus capit\u00e1ns.\nO nacemento do taco prov\u00e9n das tortas con molli prehisp\u00e1nicas, que eran preparadas sobre pedras quentes e decoradas con cochinilla, algunhas delas acompa\u00f1adas de feix\u00f3ns e chile, ingredientes que a\u00ednda constit\u00faen a base alimenticia do pobo mexicano. O guiso que se lle pu\u00f1a daquela ao taco, base\u00e1base na carne que se consum\u00eda durante esa \u00e9poca.\nA comida mexicana base\u00e1base no \"guajolote\"\u00a0(como se chama ao pavo no Centro de M\u00e9xico), xa que era a \u00fanica ave domesticada. Tam\u00e9n hab\u00eda cans sen pelo (\"xoloitzcuintle\") que se cebaban para o consumo. A s\u00faa carne era menos estimada ca a do \"guajolote\"."}
{"id": "346873", "revid": "1131", "url": "https://gl.wikipedia.org/wiki?curid=346873", "title": "Pazo das Torres de Cereixo", "text": "O pazo das Torres de Cereixo \u00e9 un conxunto monumental da vila de Cereixo, no concello de Vimianzo.\nDescrici\u00f3n.\nAs torres do s\u00e9culo XVI, flanquean o corpo do predio no que se abre unha porta, de arco semicircular, no que hai un grande escudo ovoide rodeado de dezaoito bandeiras floriseladas. O escudo est\u00e1 coroado e timbrado co M dos Montenegro. Entre os oito cuarteis p\u00f3dense ver os bras\u00f3ns dos Berm\u00fadez, os dos Castro de Lemos, as faixas horizontais dos Soutomaior, as aspas e o Ave Mar\u00eda dos Mendoza, as follas de figueira dos Figueroa e a banda engolada en d\u00faas cabezas de drag\u00f3n dos Andrade.\nNo lateral do edificio existen outros tres escudos empotrados entre os que se distinguen os emblemas dos posuidores m\u00e1is antigos das torres: a cabeza de lobo dos Moscoso, as mans de Caranto\u00f1a, o pi\u00f1eiro dos Caama\u00f1o e a torre de Guisamonte.\nNas proximidades das portas das torres at\u00f3pase un carballo centenario. Esta \u00e1rbore cobre toda a praza coa s\u00faa arboradura xigantesca e para abranguelo prec\u00edsanse unhas catro persoas.\nO pazo foi declarado como Ben de Interese Cultural. \u00c9 de propiedade privada e en 2011 foi posto \u00e1 venda por 4,5 mill\u00f3ns de euros.\nAo car\u00f3n deste pazo pasa a 6\u00aa etapa do Cami\u00f1o dos Faros."}
{"id": "346875", "revid": "88628", "url": "https://gl.wikipedia.org/wiki?curid=346875", "title": "Enchilada", "text": "A enchilada \u00e9 un prato t\u00edpico mexicano, que consiste nunha torta de millo enrolada, que se frixe, se reenche con carne picada e outros ingredientes diversos, e se cobre con mollo de tomate picante ou queixo.\nDependiendo do estilo, a enchilada pode ir con acompa\u00f1amento ou con recheo de carnes \u2014vitela ou porco\u2014 ou queixo; ademais dalgunha gornici\u00f3n adicional, que xeralmente consiste en cebola fresca picada ou en aneis, leituga, crema de leite e queixo.\nEn Guatemala e M\u00e9xico\u00a0as enchiladas son consideradas unha comida tradicional e os seus ingredientes son: picado de carne, curtido (beterraba, cebola, pirixel, allo, tomi\u00f1o, chile, cenoura, feix\u00f3ns verdes, ervella, repolo mediano, ourego, vinagre), mollo de tomate, vitela ou porco, leituga, ovos duros, cebola, queixo duro.\nVariedades.\nHai variedades que son pasadas no forno para gratinar o queixo que se lles engade por riba, ou ben fundir o que te\u00f1an dentro. A\u00ednda que o proceso en si var\u00eda significativamente de rexi\u00f3n en rexi\u00f3n, polo xeral tense esa constante: tortas fritidas levemente, recheas dun ingrediente principal que son mergulladas en mollo picante. Os ingredientes opcionais son os que se engaden por riba da preparaci\u00f3n:\u00a0pode ser aneis de cebola, queixo Cotija empoado, crema de leite ou follas de leituga ou coandro.\nDependendo da localidade na que se preparan, pode variar o estilo de preparaci\u00f3n e o sabor.\nTipos.\nEntre as enchiladas m\u00e1is com\u00fans at\u00f3panse:"}
{"id": "346876", "revid": "98629", "url": "https://gl.wikipedia.org/wiki?curid=346876", "title": "Ovo duro", "text": "O ovo duro, tam\u00e9n chamado ovo cocido\u00a0ou\u00a0ovo fervido , \u00e9 un ovo \u2014polo xeral de gali\u00f1a\u2014\u00a0que se coci\u00f1a coa casca en moira ou auga a ferver durante aproximadamente oito minutos at\u00e9 callaren a xema e a clara\u00a0O ovo mant\u00e9n a s\u00faa casca \u00edntegra durante a cocedura. O ovo que se coci\u00f1a sen a casca en auga a ferver con vinagre durante aproximadamente tres minutos at\u00e9 callar a clara co\u00f1\u00e9cese coma ovo escalfado.\nOs ovos sobrecocidos amosan a clara en cor branca e a xema en cor amarela, completamente solidificadas. De aqu\u00ed v\u00e9n a expresi\u00f3n \u00abovo duro\u00bb. Os ovos cocidos c\u00f3mense xeralmente en Europa \u2014m\u00e1is no norte ca no sur\u2014 e nas\u00a0Am\u00e9ricas, as\u00ed como noutras partes de Occidente. Xeralmente, consid\u00e9ranse m\u00e1is doados de coci\u00f1ar que outras formas de preparar ovos \u2014como tortilla, fritidos etc.\u2014, e os ovos duros sobrecocidos son m\u00e1is f\u00e1ciles de coci\u00f1ar que os ovos lixeiramente fervidos.\nOs ovos son unha fonte alimenticia abundante, rica en prote\u00ednas na clara e xema, as\u00ed como vitaminas nesta \u00faltima. O seu consumo \u00e9 recomend\u00e1bel a calquera idade, debendo variar en funci\u00f3n do resto de alimentos que compo\u00f1an a dieta, actividade f\u00edsica, metabolismo, niveis de colesterol en sangue, etc. Son cantidades acept\u00e1beis e mesmo recomendadas de 3 a 4 por semana para nenos, e de 3 a 5 por semana para adultos. Xeralmente, non se recomendan inxestas maiores por mor do alto contido de colesterol da s\u00faa xema, dado que, a\u00ednda que os niveis de colesterol no sangue dependen especialmente de factores xen\u00e9ticos, a predisposici\u00f3n a acumulalo en exceso comb\u00e1tese reducindo a s\u00faa inxesta. Respecto das propiedades enerx\u00e9ticas, un ovo duro achega 80 calor\u00edas aproximadamente, mentres ca un ovo cocido achega 100 calor\u00edas.\nTipos de ovos duros.\nA \u00fanica diferenza para a tipolox\u00eda dos ovos duros \u00e9 o tempo de cocedura na moira:\nPara calibrar mellor o tempo de cocci\u00f3n ad\u00f3itase usar un temporizador espec\u00edfico para a cocci\u00f3n de ovos denominado \"egg timer.\"\nConserva.\nPara saber se un ovo cru est\u00e1 pasado de data, un truco caseiro \u00e9 colocalo nun vaso de auga. Se aboia, significa que xa non \u00e9 apto para o seu consumo. Se vaise ao fondo do vaso, p\u00f3dese comer.\nOs ovos duros ad\u00f3itanse conservar de diferentes xeitos. Un dos m\u00e1is populares \u00e9 sometelo a unha inmersi\u00f3n, sen a\u00a0casca, nunha soluci\u00f3n salina con vinagre \u2014ovos encurtidos\u2014 que permite a conserva destes durante meses, pod\u00e9ndose consumir tras este tempo. Os ovos cocidos poden conxelarse\u00a0e ficar neste estado durante varios meses.\nUn ovo duro cons\u00e9rvase nun sitio fresco catro d\u00edas coa casca e dous d\u00edas sen ela."}
{"id": "346878", "revid": "18868", "url": "https://gl.wikipedia.org/wiki?curid=346878", "title": "Ovo cocido", "text": ""}
{"id": "346881", "revid": "1131", "url": "https://gl.wikipedia.org/wiki?curid=346881", "title": "Ponte de Mourent\u00e1n", "text": "A ponte de Mourent\u00e1n \u00e9 unha construci\u00f3n de cachotar\u00eda do s\u00e9culo XVIII con arco apuntado e rasante alombado. Est\u00e1 situada na parroquia de Mourent\u00e1n, no concello de Arbo. A ponte salva o r\u00edo Deva e at\u00f3pase no antigo cami\u00f1o real que \u00eda de Ribadavia a Salvaterra e Tui. Consta dun s\u00f3 van e a s\u00faa luz ten unha lonxitude de 12,40 metros. O seu estado de conservaci\u00f3n \u00e9 bastante bo."}
{"id": "346887", "revid": "23204", "url": "https://gl.wikipedia.org/wiki?curid=346887", "title": "Especiaci\u00f3n alop\u00e1trica", "text": "A especiaci\u00f3n alop\u00e1trica ou alop\u00e1trida (do grego antigo \"allos\", 'outro' + \"patris\", 'patria, terra natal') ou especiaci\u00f3n xeogr\u00e1fica \u00e9 un tipo de especiaci\u00f3n que se d\u00e1 cando d\u00faas poboaci\u00f3ns biol\u00f3xicas dunha mesma especie quedan vicariantes, ou illadas unha da outra ata o punto de impedir ou interferir o intercambio xen\u00e9tico entre elas, o que pode orixinar a creaci\u00f3n de novas especies. Isto pode ser o resultado da dispersi\u00f3n das poboaci\u00f3ns que leva \u00e1 emigraci\u00f3n, ou deberse a cambios xeogr\u00e1ficos, como a formaci\u00f3n de monta\u00f1as, illas, ou actividades humanas a grande escala (por exemplo desenvolvementos agr\u00edcolas ou obras de enxe\u00f1ar\u00eda civil). As poboaci\u00f3ns vicariantes sofren despois unhas diverxencias xenot\u00edpicas ou fenot\u00edpicas como as seguintes: (a) quedan sometidas a diferentes presi\u00f3ns selectivas, (b) sofren independentemente deriva xen\u00e9tica, e (c) orix\u00ednanse diferentes mutaci\u00f3ns nas pozas x\u00e9nicas das poboaci\u00f3ns.\nAs poboaci\u00f3ns separadas evolucionan co tempo de forma que adquiren caracter\u00edsticas claramente diferentes. Se as barreiras xeogr\u00e1ficas desaparecen posteriormente, os membros das d\u00faas poboaci\u00f3ns poden ser xa incapaces de aparearse e reproducirse entre elas, e nese momento os grupos xeneticamente illados orixinaron diferentes especies. O illamento alop\u00e1trico \u00e9 un factor clave na especiaci\u00f3n e un proceso com\u00fan polo cal se orixinan novas especies. A radiaci\u00f3n adaptativa, como xa sinalara Charles Darwin para os pimp\u00edns das Gal\u00e1pagos, pode ser unha consecuencia da especiaci\u00f3n alop\u00e1trica entre poboaci\u00f3ns de distintas illas.\nCando unha das poboaci\u00f3ns que quedan separadas nunha zona marxinal ou perif\u00e9rica \u00e9 moito m\u00e1is pequena que a outra, f\u00e1lase de especiaci\u00f3n perip\u00e1trica.\nMecanismos de illamento.\nA especiaci\u00f3n alop\u00e1trica pode ocorrer cando as especies se subdividen en poboaci\u00f3ns illadas xeograficamente. Tal separaci\u00f3n denom\u00ednase xeralmente vicariancia. Os termos \"alop\u00e1trico\" e alopatr\u00eda son termos de bioxeograf\u00eda, que se refiren a organismos cuxas \u00e1reas de distribuci\u00f3n est\u00e1n enteiramente separadas de modo que non viven xuntas en ning\u00fan lugar. Se estes organismos est\u00e1n estreitamente emparentados (por exemplo, especies irm\u00e1s), dita distribuci\u00f3n \u00e9 xeralmente o resultado de \"especiaci\u00f3n alop\u00e1trica\". A separaci\u00f3n pode atribu\u00edrse a procesos xeol\u00f3xicos ou \u00e1 dispersi\u00f3n da poboaci\u00f3n.\nProcesos xeol\u00f3xicos.\nOs procesos xeol\u00f3xicos poden fragmentar unha poboaci\u00f3n mediante a formaci\u00f3n de cadeas monta\u00f1osas, can\u00f3ns, procesos glaciais, a formaci\u00f3n ou destruci\u00f3n de pontes terrestres, ou a subsidencia de grandes corpos de auga. A escala global, a tect\u00f3nica de placas \u00e9 o principal factor xeol\u00f3xico que pode levar \u00e1 separaci\u00f3n de poboaci\u00f3ns e como resultado \u00e1 distribuci\u00f3n das especies.\nAproximadamente hai 50.000 anos, a rexi\u00f3n do Val da Morte no oeste dos Estados Unidos ti\u00f1a un clima chuvioso que orixinaba un sistema interconectado de r\u00edos e lagos. Os cambios clim\u00e1ticos causaron unha tendencia ao desecamento que continuou durante os \u00faltimos 10.000 anos. A medida que os lagos e r\u00edos diminu\u00edan, as poboaci\u00f3ns de peixes quedaron xeoloxicamente illadas. As poucas fontes (separadas) que quedaron son actualmente o fogar dunha gran variedade de peixes, moitos dos cales comparten un antepasado com\u00fan; a\u00ednda que cada un se adaptou \u00e1 s\u00faa particular poza.\nA extensi\u00f3n na que unha barreira xeol\u00f3xica pode illar eficazmente unha poboaci\u00f3n correlaci\u00f3nase coa mobilidade do organismo e dos seus descendentes. Por exemplo, as barreiras f\u00edsicas como os can\u00f3ns poden bloquear a migraci\u00f3n e dispersi\u00f3n de pequenos mam\u00edferos; por\u00e9n, ten pouco impacto nas aves voadoras ou sementes transportadas polo vento.\nDispersi\u00f3n da poboaci\u00f3n.\nA dispersi\u00f3n da poboaci\u00f3n util\u00edzase para describir as migraci\u00f3ns en forma de expansi\u00f3n da \u00e1rea de distribuci\u00f3n (movemento natural lonxe dos proxenitores) ou dispersi\u00f3n por salto (cruzando barreiras), o cal pode causar un illamento xen\u00e9tico. Se o fragmento menor da poboaci\u00f3n queda xeneticamente illado do grupo parental, pode estar suxeito \u00e1s s\u00faas propias mutaci\u00f3ns peculiares, forzas de selcci\u00f3n, e efectos de deriva xen\u00e9tica; e as\u00ed, seguir\u00e1 o seu propio cami\u00f1o evolutivo. As migraci\u00f3ns ou recolocaci\u00f3ns accidentais (como que as aves sexan arrastradas polo vento f\u00f3ra do seu curso) poden facer que a poboaci\u00f3n se fragmente, polo que alg\u00fans grupos poden quedar simplemente separados pola distancia. Unha vez que se interrompe o fluxo x\u00e9nico entre os dous grupos, a especiaci\u00f3n \u00e9 un dos posibles resultados finais.\nX\u00e9nese das barreiras reprodutivas.\nA diverxencia adaptativa pode darse cando unha poboaci\u00f3n queda dividida xeograficamente. Isto vai seguido dunha acumulaci\u00f3n de diferenzas xen\u00e9ticas a medida que se adaptan aos seus propios ambientes peculiares. As barreiras reprodutivas non evolucionan como consecuencia de forzas externas que dirixen as poboaci\u00f3ns cara \u00e1 especiaci\u00f3n. M\u00e1is ben, a evoluci\u00f3n do illamento reprodutivo, que leva \u00e1 especiaci\u00f3n, consid\u00e9rase xeralmente que \u00e9 un subproduto casual da diverxencia xen\u00e9tica, particularmento dos cambios adaptativos que evolucionan por medio da selecci\u00f3n natural en resposta a diferentes condici\u00f3ns ambientais en \u00e1res xeogr\u00e1ficas separadas.\nO \"concepto de especie biol\u00f3xica\", proposto por Ernst Mayr en 1942, enfatiza o illamento reprodutivo como a base da definici\u00f3n de especie. A definici\u00f3n di as\u00ed: \"Unha especie def\u00ednese como unha poboaci\u00f3n ou grupo de poboaci\u00f3ns cuxos membros te\u00f1en o potencial de cruzarse uns con outros na natureza e de producir descendencia viable, pero non poden producir descendencia viable f\u00e9rtil cos membros doutras especies.\" Mayr, un dos que propuxo a especiaci\u00f3n alop\u00e1trica, hipotetizou que os cambios xen\u00e9ticos adaptativos que se acumulan entre as poboaci\u00f3ns alop\u00e1tricas causan epistase negativa nos h\u00edbridos, que ten como resultado a esterilidade da descendencia.\nSe hai un considerable cambio xenot\u00edpico e fenot\u00edpico sen que se perda a capacidade de cruzarse, ent\u00f3n dita hibridaci\u00f3n \u00e9 simplemente impedida pola separaci\u00f3n xeogr\u00e1fica das poboaci\u00f3ns. Neste caso as poboaci\u00f3ns son normalmente consideradas como subespecies.\nDeb\u00e1tese a frecuencia doutros tipos de especiaci\u00f3n, como a especiaci\u00f3n simp\u00e1trica, parap\u00e1trica, e heterop\u00e1trica. Os propo\u00f1entes da especiaci\u00f3n perip\u00e1trica soste\u00f1en que un tama\u00f1o pequeno de poboaci\u00f3n nos illados perif\u00e9ricos (\u00e1s veces denominado \"poboaci\u00f3n escindida\" ou \"anaco\"-\"splinter population\"-) incrementa a deriva xen\u00e9tica, o que pode ser unha forza m\u00e1is poderosa que a selecci\u00f3n natural en poboaci\u00f3ns pequenas. Isto deconstr\u00fae xenotipos complexos, permitindo a creaci\u00f3n de novas combinaci\u00f3ns de xenes. Ambas as formas non te\u00f1en que ser mutuamente exclu\u00edntes. Na pr\u00e1ctica, o illamento pasivo ou a fragmentaci\u00f3n e a dispersi\u00f3n activa parecen xogar un papel en moitos casos de especiaci\u00f3n.\nExemplos.\nO elefante africano fora sempre considerado como unha soa especie pero, debido \u00e1s diferenzas morfol\u00f3xicas e no ADN, alg\u00fans cient\u00edficos clasif\u00edcanos en tres subespecies. Os investigadores da Universidade de California, San Diego argumentaron que as diverxencias debidas ao illamento xeogr\u00e1fico foron m\u00e1is lonxe, e que os elefantes de \u00c1frica occidental deber\u00edan considerarse unha especie separada dos elefantes da sabana de \u00c1frica central e do sur, e dos elefantes de bosque de \u00c1frica central. Unha situaci\u00f3n similar d\u00e1se no elefante asi\u00e1tico, que ten catro subespecies vivas. A definici\u00f3n de cal \u00e9 a causa que dous organismos pertenzan a diferentes especies \u00e9 bastante ambigua, mais a defici\u00f3n m\u00e1is simple \u00e9 que se non se poden cruzar entre si son de especies diferentes.\nOutros casos orix\u00ednanse cando d\u00faas poboaci\u00f3ns que son bastante distintas morfoloxicamente, e son nativas de diferentes continentes, foron clasificadas como difeentes especies; pero cando se introducen membros dunha especie na zona de distribuci\u00f3n da outra, obs\u00e9rvase que se poden hibridar sen problemas, o que indica que eran en realidade s\u00f3 subespecies illadas xeograficamente. Isto foi o caso dos patos lavancos (\"Anas platyrhynchos\") introducidos en Nova Zelandia, que se cruzaron libremente co pato gris nativo (\"Anas superciliosa\"), o cal fora clasificado como unha especie distinta. Disc\u00fatese se agora se debe manter o seu status de especie. Os lavancos cr\u00fazanse de forma similar e agresivamente co pato de peteiro amarelo surafricano \"Anas undulata\"."}
{"id": "346888", "revid": "23204", "url": "https://gl.wikipedia.org/wiki?curid=346888", "title": "Clara", "text": "Clara p\u00f3dese referir a:\nNome.\n\"Personaxes co nome propio\" Clara."}
{"id": "346889", "revid": "27155", "url": "https://gl.wikipedia.org/wiki?curid=346889", "title": "Especiaci\u00f3n alop\u00e1trida", "text": ""}
{"id": "346890", "revid": "27155", "url": "https://gl.wikipedia.org/wiki?curid=346890", "title": "Alopatr\u00eda", "text": ""}
{"id": "346891", "revid": "27155", "url": "https://gl.wikipedia.org/wiki?curid=346891", "title": "Especiaci\u00f3n xeogr\u00e1fica", "text": ""}
{"id": "346893", "revid": "27155", "url": "https://gl.wikipedia.org/wiki?curid=346893", "title": "Alop\u00e1trico", "text": ""}
{"id": "346895", "revid": "61897", "url": "https://gl.wikipedia.org/wiki?curid=346895", "title": "Bas\u00edlica de San Lourenzo de Florencia", "text": ""}
{"id": "346896", "revid": "61897", "url": "https://gl.wikipedia.org/wiki?curid=346896", "title": "Museo Bargello", "text": ""}
{"id": "346897", "revid": "61897", "url": "https://gl.wikipedia.org/wiki?curid=346897", "title": "Sancrist\u00eda Nova de San Lourenzo", "text": ""}
{"id": "346900", "revid": "5863", "url": "https://gl.wikipedia.org/wiki?curid=346900", "title": "Advocaci\u00f3ns das parroquias galegas", "text": "Cada unha das 3.792 parroquias de Galicia constatadas no nomencl\u00e1tor de top\u00f3nimos ten un santo patr\u00f3n. Non se debe confundir co concepto de haxiotop\u00f3nimo, que \u00e9 un top\u00f3nimo (nome de lugar) que etimoloxicamente procede do nome dun santo (Santiso &lt; San Tirso, Sanchidri\u00e1n &lt; Santo Hadri\u00e1n, Santa Comba, Santiago etc.).\nAdvocaci\u00f3ns.\nEste patr\u00f3n asignado ou advocaci\u00f3n \u00e9 normalmente \u00fanico, pois moi poucas veces consta unha parella e moi ocasionalmente m\u00e1is de d\u00faas. Estes oito casos, dos cales seis son capitais do seu concello, son os seguintes:\nEn Galicia existen entre 102 e 163 advocaci\u00f3ns distintas. Esta variaci\u00f3n num\u00e9rica depende de se se consideran iguais ou distintas certas parellas ou grupos de advocaci\u00f3ns con similitudes, por exemplo:\nHai tam\u00e9n sete parroquias nas que non consta o seu santo patr\u00f3n, probablemente por seren parroquias urbanas con moitas igrexas parroquiais:\nAs once advocaci\u00f3ns con m\u00e1is parroquias son as seguintes (entre par\u00e9nteses, o n\u00famero de parroquias con esa advocaci\u00f3n e a porcentaxe sobre o total):\nQueda patente a enorme presenza de Santa Mar\u00eda, probablemente vestixio dun culto feminino e dunha sociedade matriarcal prelatina pervivente dalgunha maneira ata os nosos d\u00edas.\nOrixe.\nA orixe principal dos santos venerados nas parroquias galegas \u00e9 bastante antiga: non hai practicamente advocaci\u00f3ns de santos canonizados recentemente ou dos \u00faltimos s\u00e9culos. Por\u00e9n, hai mesmo santos de orixe desco\u00f1ecida: en boa medida, p\u00f3dese admitir que moitas das persoas ou obxectos de culto precristi\u00e1ns foron recristianizados, perdendo no cami\u00f1o a consciencia do seu tema, o paganismo orixinario ou mesmo da s\u00faa orixe galega. Esta transformaci\u00f3n foi tan radical que se chegaron a dous extremos de histrionismo:\nAs orixes principais das advocaci\u00f3ns das parroquias de Galicia son seis:\nComo era de esperar, os m\u00e1is abundantes con diferenza son os israelitas, seguidos polos italianos e os turcos. As imaxes de abaixo reflicten a frecuencia e distribuci\u00f3n en n\u00famero de parroquias das advocaci\u00f3ns a santos coas caracter\u00edsticas indicadas para cada un dos 313 concellos de Galicia segundo o cruzamento dos datos de orixes fornecidas no libro de Ferro Ruibal e o nomencl\u00e1tor dispo\u00f1ible no CIRP. O cadro inferior esquerdo de cada imaxe representa o \u00faltimo concello creado en Galicia, A Illa de Arousa, e a delimitaci\u00f3n verde suplementaria divide Galiza en seis partes: as dioceses de Mondo\u00f1edo-Ferrol, Santiago, Lugo, Ourense, Tui-Vigo e Astorga.\nCulto.\nNon t\u00f3dolos santos se veneraron igual en t\u00f3dalas \u00e9pocas. Ademais de que obviamente non se pode prestar \u00f3 culto un santo que a\u00ednda non foi santificado, as modas e frecuencias (e posiblemente tam\u00e9n a utilizaci\u00f3n aproveitada dos santos para fins pol\u00edticos) nas advocaci\u00f3ns flut\u00faan cos s\u00e9culos. Se houbese que deducir en que \u00e9poca se cristianizou Galicia a partir das advocaci\u00f3ns m\u00e1is presentes nas parroquias se chegar\u00eda a unha conclusi\u00f3n bastante evidente: os santos cuxo culto comezou no s\u00e9culo VI son os m\u00e1is abondosos nas advocaci\u00f3ns das parroquias galegas, contabilizando un total do 58 % dos analizados. As porcentaxes de t\u00f3dolos datos son as seguintes:\nA distribuci\u00f3n superficial destes datos \u00f3 longo da xeograf\u00eda galega repres\u00e9ntase nos sete mapas inferiores. Unha santa significativa nestes sentido \u00e9 Santa Baia, santa galega datable entre os primeiros s\u00e9culos da cristiandade (s\u00e9culo IV) que a\u00ednda as\u00ed mant\u00e9n ata agora un enorme n\u00famero de parroquias no seu honor, sendo a oitava con m\u00e1is frecuencia no santoral das parroquias galegas. O seu santo \u00e9 o 12 de febreiro, unha data at\u00edpica (probablemente indicio do seu car\u00e1cter conservador) pois a maior\u00eda dos patr\u00f3ns das parroquias galegas te\u00f1en a festividade actual no ver\u00e1n.\nRepresentaci\u00f3n cartogr\u00e1fica das frecuencias absolutas de parroquias para cada concello segundo a \u00e9poca de orixe do culto de cada advocaci\u00f3n."}
{"id": "346901", "revid": "54336", "url": "https://gl.wikipedia.org/wiki?curid=346901", "title": "Santoral cat\u00f3lico", "text": "O santoral \u00e9 o conxunto das persoas veneradas na Igrexa Cat\u00f3lica como santos ou beatos nunha data do calendario determinada. Actualmente, a Igrexa contin\u00faa o costume paleocristi\u00e1n de conmemorar o aniversario da morte dos m\u00e1rtires. Debido \u00e1 canonizaci\u00f3n de persoas ao longo dos s\u00e9culos, todos os d\u00edas do ano conmemoran polo menos un santo.\nNon soamente se lembra desta maneira o martirio na actualidade, sen\u00f3n que tam\u00e9n os santos falecidos por causas naturais, antigamente chamados \"confesores\" en contraposici\u00f3n coas \"testemu\u00f1as\" (\u03bc\u03ac\u03c1\u03c4\u03c5\u03c1\u03b5\u03c2), est\u00e1n inclu\u00eddos no calendario. Existen tam\u00e9n festividades (Pascuas, Pentecoste ou a Epifan\u00eda) relacionadas con eventos da vida de Xes\u00fas e a historia eclesi\u00e1stica.\nNa \u00e9poca medieval era frecuente indicar as datas dos eventos en relaci\u00f3n ao calendario eclesi\u00e1stico, dat\u00e1ndoos por exemplo no \"terceiro d\u00eda do Advento\" ou na \"noite de San Xo\u00e1n\". Do mesmo xeito, o nome de p\u00eda dos rapaces adoitaba asignarse segundo a festividade que se celebrase no d\u00eda do seu nacemento ou bautismo. A\u00ednda que isto \u00e9 menos frecuente hoxe en d\u00eda, nalg\u00fans pa\u00edses de tradici\u00f3n cat\u00f3lica ou ortodoxa cons\u00e9rvase o costume de saudar e felicitar as persoas no d\u00eda do seu santo.\nEst\u00edmase que actualmente hai m\u00e1is de 10\u00a0000 beatos e santos, segundo datos tomados de fontes hist\u00f3ricas e do martiroloxio cat\u00f3lico, no entanto, a Igrexa cat\u00f3lica non fai p\u00fablica ningunha cifra oficial.\nO reverendo Alban Butler publicou \"Lives of the Saints\" (\"Vidas dos Santos\") en 1756, que cont\u00e9n 1486 santos. A obra \"2,565 Saints\" editada polo pai Herbert Thurston, S.J. e o autor brit\u00e1nico Donald Attwater, cont\u00e9n as vidas dese n\u00famero de santos."}
{"id": "346902", "revid": "12452", "url": "https://gl.wikipedia.org/wiki?curid=346902", "title": "Patr\u00f3n", "text": ""}
{"id": "346903", "revid": "56817", "url": "https://gl.wikipedia.org/wiki?curid=346903", "title": "Cosmas de Praga", "text": "Cosmas de Praga (; ), nado en 1045 e finado o 21 de outubro de 1125, foi un sacerdote, escritor e historiador nado nunha familia nobre de Bohemia. \nTraxectoria.\nEntre o 1075 e o 1081, estudou en Liexa. Trala s\u00faa volta a Bohemia, f\u00edxose sacerdote e casou, tendo probablemente un fillo. No 1086, Cosmas foi nomeado can\u00f3nico de Praga, unha posici\u00f3n de prestixio. Coma can\u00f3nico tam\u00e9n viaxou a trav\u00e9s de Europa en asuntos oficiais.\nObra.\nA s\u00faa obra mestra, escrita en Lat\u00edn, tit\u00falase Chronica Bo\u00ebmorum (Cr\u00f3nica dos Bohemios). Esta obra div\u00eddese en tres libros:"}
{"id": "346904", "revid": "25871", "url": "https://gl.wikipedia.org/wiki?curid=346904", "title": "Vera Caspary", "text": "Vera Caspary, nada en Chicago o 13 de novembro de 1899 e finada en Nova York o 13 de xu\u00f1o de 1987, foi unha escritora estadounidense de novela negra, as\u00ed como de gui\u00f3ns e obras teatrais. A fama chegoulle en 1942 grazas \u00e1 s\u00faa novela \"Laura\", adaptada en 1944 para o cinema por Otto Preminger."}
{"id": "346906", "revid": "23204", "url": "https://gl.wikipedia.org/wiki?curid=346906", "title": "Irm\u00e1n", "text": "Un irm\u00e1n \u00e9 unha persoa que con respecto a outra ten os mesmos pais, ou soamente o mesmo pai ou a mesma nai. Este termo \u00e9 utilizado xeralmente para referirse a d\u00faas ou m\u00e1is persoas xeneticamente emparentadas, a\u00ednda que non necesariamente este ten que ser o caso, posto que pode haber un ou m\u00e1is irm\u00e1ns que sexan adoptados polos seus pais.\nNa maior\u00eda das sociedades do mundo os irm\u00e1ns usualmente crecen xuntos e pasan xuntos gran parte da nenez e mocidade, polo que poden ter conflitos (frecuentemente as\u00f3cianse estes conflitos a unha verdadeira irmandade, algunhas frases como: \u00abse non se pelexan, non son irm\u00e1ns\u00bb apoian dita idea). A proximidade e o trato que os irm\u00e1ns te\u00f1an entre si estar\u00e1n marcados polo desenvolvemento de fortes asociaci\u00f3ns emocionais tales como amor e inimizade. O lazo entre irm\u00e1ns \u00e9 a mi\u00fado moi complicado e \u00e1s veces est\u00e1 influ\u00eddo por factores tales como o trato dos pais, a orde de nacemento, a xente e as experiencias vividas f\u00f3ra da familia.\nO termo \u00e9 usado para definir aos membros dunha comunidade relixiosa, por exemplo moitas das ordes cat\u00f3licas, irmandade ou confrar\u00eda.\nOrixe do termo.\nA palabra galega \u00abirm\u00e1n\u00bb (como o catal\u00e1n \"germ\u00e0\", o portugu\u00e9s \"irm\u00e3o\" ou o castel\u00e1n \"hermano\") orix\u00ednanse na palabra latina \"germanus\". Como \u00abxerme\u00bb, v\u00e9n de \"geno\" ou \"gigno\", que significa \u2018carnal\u2019 (no sentido de parente consangu\u00edneo); tam\u00e9n significa \u2018verdadeiro\u2019 e \u2018exacto\u2019. \"Frater germanus\" = \u2018irm\u00e1n carnal\u2019.\nTipos de irm\u00e1ns.\nIrm\u00e1ns carnais.\nOs irm\u00e1ns carnais son irm\u00e1ns que comparten ambos os dous pais (biol\u00f3xicos ou adoptivos).\nMedios irm\u00e1ns.\nSon os irm\u00e1ns que comparten s\u00f3 un dos dous proxenitores (xa sexa biol\u00f3xica ou adoptivamente). \nIrm\u00e1ns de leite.\nIrm\u00e1n de leite \u00e9 o \u00abfillo dunha ama de cr\u00eda respecto do alleo que esta criou, e viceversa\u00bb. Analogamente ao devandito sobre os medios irm\u00e1ns, s\u00f3 se fala de parentesco de leite ou nutricio cando non existe o de consanguinidade. Non ten incidencia a efectos xur\u00eddicos, pero tradicionalmente ti\u00f1a unha consideraci\u00f3n social semellante \u00e1 do parentesco de afinidade. A lei isl\u00e1mica (\"xaria\") precisa en que condici\u00f3ns a lactaci\u00f3n non materna constit\u00fae parentesco nutricio (\"rada'a\") e asimila este \u00e1 consanguinidade, prohibindo o matrimonio entre os irm\u00e1ns de leite ou \"mahram\"."}
{"id": "346907", "revid": "98629", "url": "https://gl.wikipedia.org/wiki?curid=346907", "title": "Rosa de Lima", "text": "Santa Rosa de Lima, nada en Lima o 20 de abril de 1586 e finada na mesma cidade o 30 de agosto de 1617, foi unha m\u00edstica terciaria dominica canonizada polo papa Clemente X en 1671.\nEntre os santos nados en Am\u00e9rica (chamada no s\u00e9culo XVII Indias Occidentais), santa Rosa de Lima foi a primeira en recibir o reco\u00f1ecemento can\u00f3nico da Igrexa cat\u00f3lica. Foi proclamada excelsa patroa de Lima, do Per\u00fa (en 1669), do \"Novo Mundo\" e as Filipinas (en 1670). Ademais, \u00e9 patroa de institutos educativos, policiais e armados: Universidade Cat\u00f3lica Santa Rosa de Venezuela, Polic\u00eda Nacional da Rep\u00fablica do Per\u00fa e as Forzas Armadas da Arxentina.\nTraxectoria.\nNada en 1586 como Isabel Flores de Oliva, era filla de Gaspar Flores, arcabuceiro natural de Ba\u00f1os de Montemayor, municipio da provincia de C\u00e1ceres (Espa\u00f1a) e de Mar\u00eda de Oliva e Herrera. As\u00ed o asegura a placa na \"Casa das Flores\", a cal a\u00ednda se conserva no devandito pobo cacere\u00f1o. En 1545, Gaspar sa\u00edu de Espa\u00f1a e despois de pasar por Porto Rico e Panam\u00e1, que formaban parte do vicerreinado de Nova Espa\u00f1a, chegou ao Per\u00fa en 1547 como soldado do pacificador Pedro da Gasca, quen restableceu a Real Audiencia en 1549, recuperando o dominio da Coroa tras a usurpaci\u00f3n do poder por Gonzalo Pizarro, gobernante do Per\u00fa entre 1544-1548. Gaspar Flores foi nomeado arcabuceiro o 9 de marzo de 1557, por don Andr\u00e9s Furtado de Mendoza, terceiro vicerrei do Per\u00fa entre 1556-1561. O 1 de maio de 1577 casou, en Lima, coa crioula lime\u00f1a Mar\u00eda de Oliva e Herrera, apelidos procedentes de Arag\u00f3n. Ese mesmo ano serv\u00eda de arcabuceiro na garda do V vicerrei Francisco de Toledo (1569-1581).\nJos\u00e9 Manuel Berm\u00fadez, un dos seus bi\u00f3grafos, contribu\u00edu a estender a opini\u00f3n de que o nacemento de Rosa ocorreu o d\u00eda 30 de abril, pero nos rexistros do proceso ordinario rec\u00f3llese que a nai de Rosa e outras persoas \u2014entre elas frei Pedro de Loaiza, confesor de Rosa e o seu primeiro bi\u00f3grafo\u2014 declararon como data do seu nacemento o d\u00eda 20 de abril. Isabel ou Rosa foi a cuarta dos trece fillos nados do matrimonio Flores de Oliva. Foi bautizada o 25 de maio de 1586, na parroquia de San Sebasti\u00e1n, en Lima, polo sacerdote Antonio Polanco, sendo os seus padri\u00f1os Hernando de Bald\u00e9s e Mar\u00eda Osorio. Dos seus doce irm\u00e1ns, soamente se co\u00f1ecen nove:\nA eles hai que engadir tres nenos ou nenas, que deberon morrer inmediatamente despois de naceren, pois parece que ning\u00fan deles chegou a bautizarse.\nA tradici\u00f3n e alg\u00fans cronistas sinalan que Isabel Flores de Oliva naceu nunha aldea chamada A Puntill\u00e1, na illa de Taboga (en Panam\u00e1) Esta informaci\u00f3n foi refutada no \"proceso de canonizaci\u00f3n\", publicado nos arquivos do Vaticano. Despois do seu nacemento, a familia partiu da illa para establecerse na cidade de Lima.\nA s\u00faa infancia foi com\u00fan e nada rechamante. O seu compa\u00f1eiro de xogos foi o seu irm\u00e1n Hernando, o cal sempre a apoiou e axudou. Aos doce anos mudouse coa s\u00faa familia cara a Quives, un pobo a 60\u00a0quil\u00f3metros de Lima situado no val Chill\u00f3n. \u00c9 aqu\u00ed onde ela recibir\u00e1 a confirmaci\u00f3n de mans do futuro santo cat\u00f3lico Toribio de Mogrovejo. \u00c9 en Quives onde, ao parecer, empezou coas s\u00faas mortificaci\u00f3ns contraendo unha reuma moi forte, con consecuencias dolorosas para a s\u00faa recuperaci\u00f3n, que ela ocultaba \u00e1 s\u00faa nai.\nAs\u00ed pois, o d\u00eda da s\u00faa confirmaci\u00f3n na vila de Quives, o arcebispo Toribio de Mogrovejo, chamouna Rosa. A\u00ednda que a mortificaba que a chamasen as\u00ed, aos 25\u00a0anos aceptou e quixo que a chamasen \u00abRosa de Santa Mar\u00eda\u00bb porque, segundo relatou a s\u00faa nai, foi conversar cun sacerdote \u00e1 igrexa de Santo Domingo manifest\u00e1ndolle a molestia que lle causaba que a chamasen \"Rosa\", pero o sacerdote tranquilizouna dic\u00edndolle: \"Pois, filla, \u00bfnon \u00e9 a vosa alma como unha rosa na que se recrea Xesucristo?\" . Con isto quedou tranquila e segura do nome que lle deron. M\u00e1is adiante, segundo os seus bi\u00f3grafos, ela afirmou que en episodios de tipo m\u00edstico, a Virxe da Merc\u00e9 e o Neno Xes\u00fas (cando casou con el en desposorio m\u00edstico) lle confirmaron o nome .\nRegresou a Lima coa s\u00faa familia sendo nova. Debido aos problemas econ\u00f3micos da familia, traballaba o d\u00eda enteiro no horto e adoitaba bordar con grande esmero para diferentes familias da cidade e as\u00ed axudar ao sostemento do seu fogar.\nA pesar de todo, atop\u00e1base conforme coa s\u00faa forma de vida e non tratar\u00eda de cambiala se non fose pola insistencia dos seus pais en casala. Rosa resistiu durante m\u00e1is de dez anos e finalmente fixo voto de virxindade. Ao cabo duns anos ingresou na Terceira orde de Santo Domingo a imitaci\u00f3n de santa Catarina de Siena.\nA partir de ent\u00f3n reclu\u00eduse, practicamente, na ermida que ela mesma constru\u00edu, con axuda do seu irm\u00e1n Hernando, nun extremo do horto da s\u00faa casa. S\u00f3 sa\u00eda para visitar o templo da nosa Se\u00f1ora do Rosario e atender as necesidades espirituais dos ind\u00edxenas e os negros da cidade. Tam\u00e9n atend\u00eda a moitos enfermos que se achegaban \u00e1 s\u00faa casa buscando axuda e atenci\u00f3n, creando unha especie de enfermer\u00eda na s\u00faa casa. Moitos bi\u00f3grafos escriben que axudaba a frei Marti\u00f1o de Porres, o cal non est\u00e1 probado no texto do \"Proceso de Mart\u00edn de Porres\" (Lima 1579-1639), santo desde 1962.\nSanta Rosa e a defensa de Lima.\nEn 1615, buques corsarios neerlandeses decidiron atacar a cidade de Lima, aproxim\u00e1ndose ao porto do Callao en d\u00edas previos \u00e1 festa da Madalena. A noticia correu pronto at\u00e9 Lima e con iso a proximidade e desembarco no Callao, o que alterou os \u00e1nimos dos cidad\u00e1ns. Ante isto, Rosa reuniu as mulleres de Lima na igrexa da nosa Se\u00f1ora do Rosario para orar ante o Sant\u00edsimo pola salvaci\u00f3n de Lima. Apenas chegada a noticia do desembarco, Rosa subiu ao altar, e cortando os vestidos e remangados os h\u00e1bitos puxo o seu corpo para defender a Cristo no sagrario. Os \u00e1nimos da veci\u00f1anza eran alarmantes, chegando a fuxir moitos de Lima cara a lugares distantes. Misteriosamente o capit\u00e1n da frota neerlandesa faleceu no seu barco d\u00edas despois, o que supuxo a retirada das s\u00faas naves, sen atacar o Callao. En Lima todos atribu\u00edron o milagre a Rosa e por iso nas s\u00faas imaxes \u00e9 representada portando a cidade sostida pola \u00e1ncora.\nDesposorio m\u00edstico.\nUn dos momentos importantes da s\u00faa vida foi o \"desposorio m\u00edstico\", ocorrido o Domingo de Ramos de 1617, na capela do Rosario (Templo de San Domingos de Lima). Rosa, ao non recibir a palma que deb\u00eda portar na procesi\u00f3n, pensou que era unha mensaxe de Deus por algunha ofensa que realizara. Aflixida dirixiuse \u00e1 capela coa imaxe do Rosario e orando ante a Sant\u00edsima Virxe, sentiu o chamado do Neno Xes\u00fas da imaxe, que lle dixo: \"Rosa do meu Coraz\u00f3n, eu qu\u00e9rote por Esposa\", ao que ela en \u00e9xtase respondeu: \"Aqu\u00ed tes Se\u00f1or a t\u00faa humilde escrava\" .\nNa Arxentina e no Uruguai polo mes de agosto ocorre a \"Tormenta de Santa Rosa\". A tradici\u00f3n atrib\u00fae a Rosa a orixe deste fen\u00f3meno natural que logrou a fuxida dos inimigos de terras peruanas.\n\u00daltimos d\u00edas e tr\u00e1nsito.\nXa preto do final da s\u00faa vida, caeu gravemente enferma. Pasou os \u00faltimos tres meses na casa de Gonzalo da Maza, un contador notable do goberno do vicerreinado, cuxa familia lle ti\u00f1a particular agarimo. Neste lugar lev\u00e1ntase hoxe o Mosteiro de Santa Rosa de Lima.\nNo leito de morte, Gonzalo da Maza fixo retratar o rostro de Rosa. Para iso chamou ao pintor italiano Angelino Medoro, quen realizou o primeiro testemu\u00f1o da s\u00faa aparencia f\u00edsica.\nMorreu aos trinta e un anos de idade nas primeiras horas do 24 de agosto de 1617, festa de San Bertomeu, como ela mesma profetizou e conta o padre Leonardo Hansen. O d\u00eda das s\u00faas exequias e enterro, os devotos abalanz\u00e1banse sobre o seu corpo para arrincarlle a vestimenta en busca dun recordo, aclam\u00e1ndoa como santa. Hoxe os seus restos ven\u00e9ranse na bas\u00edlica da nosa Se\u00f1ora do Rosario de Lima (San Domingos), con notable devoci\u00f3n do pobo peruano e de Am\u00e9rica que visita a capela dedicada ao seu culto no cruceiro do templo dominicano.\nPost mortem.\nO seu enterro foi un dos m\u00e1is notables que viviu a cidade de Lima . Na casa da familia Da Maza form\u00e1ronse grandes multitudes para contemplar a Rosa. O xent\u00edo houbo de esperar ao seu traslado cara \u00e1 Igrexa do Rosario. Ao traslado acudiron o vicerrei, o Cabido Secular e Eclesi\u00e1stico, as ordes relixiosas presididas pola orde de Santo Domingo de Guzm\u00e1n, os oidores e persoas notables.\nHoubo de requirirse a forza da garda do vicerrei para impedir que Rosa fose desvestida polos devotos que desexaban levar algunha reliquia. A\u00ednda as\u00ed, tiveron que cambiarlle tres veces os h\u00e1bitos e mesmo no traslado alg\u00fan irreverente seccionou unha das s\u00faas dedas.\nA devoci\u00f3n do pobo excedeuse a tal punto que en poucos anos tiveron que retirala da cripta e colocala na Igrexa do Rosario.\nDevoci\u00f3n.\nA s\u00faa casa (O Santuario), situada no centro de Lima, \u00e9 visitada anualmente por miles de devotos, peregrinos e turistas que percorren os ambientes que estiveron directamente ligados \u00e1 s\u00faa vida e caridade cara ao pr\u00f3ximo.\nCons\u00e9rvase como reliquia a ermida onde ela rezaba. Preto hai un pozo de vinte metros de profundidade onde os seus devotos depositan os seus desexos escritos. Tam\u00e9n se conserva a habitaci\u00f3n onde durm\u00eda, a habitaci\u00f3n (O Coraz\u00f3n do Santuario) na que naceu e a enfermer\u00eda onde atend\u00eda aos seus irm\u00e1ns necesitados.\nA Bas\u00edlica-Santuario foi empezada a constru\u00edr logo da s\u00faa canonizaci\u00f3n, con posteriores restauraci\u00f3ns durante os s\u00e9culos XVII-XX. Houbo de ser remodelada e foi inaugurada finalmente o 24 de agosto de 1992, Este lugar \u00e9 principal punto de peregrinaci\u00f3n de todo o Per\u00fa e o seu arraigamento popular \u00e9 comparable ao da Virxe de Guadalupe en M\u00e9xico .\nEscrib\u00edronse preto de 400 biograf\u00edas sobre ela , e pint\u00e1ronse m\u00e1is de mil rostros en lenzos, estampas e esculturas feitos , entre outros, por renomeados artistas como Francisco de Zurbar\u00e1n, Claudio Coello, Angelino Medoro, Daniel Hern\u00e1ndez, Te\u00f3filo Castelo, Francisco Gonz\u00e1lez e S\u00e9rvulo Guti\u00e9rrez.\nA partir das reformas ao calendario lit\u00farxico introducidas no Concilio Vaticano II, a festa de santa Rosa de Lima \u00e9 o 23 de agosto (data que se celebra en Espa\u00f1a). Anteriormente celebr\u00e1base o d\u00eda 30 de agosto, e esa \u00e9 a data que se mant\u00e9n no Per\u00fa e outros pa\u00edses latinoamericanos dos que \u00e9 patroa, e tam\u00e9n no rito romano tradicional.\nNa Rep\u00fablica do Per\u00fa \u00e9 un d\u00eda festivo e a s\u00faa imaxe (descuberta o d\u00eda da canonizaci\u00f3n en 1671, na Catedral) percorre as r\u00faas de Lima. No mes de agosto r\u00e9ndese culto solemne \u00e1 santa no Distrito de Barranco Lima-Per\u00fa que culmina co percorrido procesional do d\u00eda 30 de agosto.\nGlorificaci\u00f3n.\nA poucos d\u00edas da s\u00faa morte, reun\u00edronse numerosos testemu\u00f1os sobre a s\u00faa vida e virtudes. En 1634 presentouse a Roma a causa de beatificaci\u00f3n, que se realizou no Convento Dominico de Santa Sabina en Roma, en 1668. Foi canonizada por Clemente X o 12 de abril de 1671, proclam\u00e1ndoa \"Principal Patroa do Novo Mundo\". En Lima, Roma, Espa\u00f1a e todos os pa\u00edses de Am\u00e9rica e Europa, celebr\u00e1ronse festas suntuosas en honra da primeira santa natural de Am\u00e9rica.\nOs Pont\u00edfices nas s\u00faas respectivas bulas proclam\u00e1rona santa co nome de \"Rosa de Santa Mar\u00eda\", que posteriormente houbo de converterse en Rosa de Lima, nome topon\u00edmico com\u00fan a moitos santos no orbe cristi\u00e1n.\nA tradici\u00f3n conta que o Papa Clemente X, logo de ouvir os argumentos sobre a s\u00faa canonizaci\u00f3n dixo: \"\"Hum\"! \"Patroa e Santa! E Rosa? que chova flores sobre o meu escritorio si \u00e9 verdade\"\", e a resposta ao instante foi unha fragrante choiva de rosas sobre a mesa do Papa, quen nese momento procedeu \u00e1 canonizaci\u00f3n."}
{"id": "346914", "revid": "98629", "url": "https://gl.wikipedia.org/wiki?curid=346914", "title": "Aeroporto de Estocolmo-Bromma", "text": "O aeroporto de Estocolmo-Bromma (IATA:\u00a0BMA,\u00a0ICAO:\u00a0ESSB) \u00e9 un aeroporto principalmente dom\u00e9stico situado en Estocolmo. At\u00f3pase a 7,4\u00a0km ao noroeste do centro da cidade e \u00e9 o m\u00e1is pr\u00f3ximo \u00e1 capital (\u00e1 que tam\u00e9n serven os aeroportos de Arlanda,\u00a0Skavsta e V\u00e4ster\u00e5s). Bromma foi o quinto aeroporto sueco con m\u00e1is pasaxeiros en 2008, e o terceiro en termos de aterraxes e engalaxes.\nHistoria.\nDurante os anos 30 f\u00edxose urxente a necesidade de que Estocolmo tivese un aeroporto propio. As instalaci\u00f3ns inaugurounas en 1936 o rei Gustav V e foi o primeiro aeroporto de Europa en ter pistas pavimentadas dende a s\u00faa apertura. Durante a segunda guerra mundial, avi\u00f3ns suecos e brit\u00e1nicos voaron cara ao Reino Unido dende Bromma. Xa que moitos deses voos levaban refuxiados noruegueses e daneses, o aeroporto converteuse en interesante para os esp\u00edas alem\u00e1ns, sendo derrubados por Alema\u00f1a dous Douglas DC-3 suecos que engalaran dende o aer\u00f3dromo durante a guerra.\nUnha vez finalizado o conflito o aeroporto floreceu. D\u00faas destacadas aeroli\u00f1as que operaban dende Bromma eran Aktiebolaget Aerotransport\u00a0(ABA), que posteriormente converteuse no socio sueco de Scandinavian Airlines System (SAS), e Linjeflyg, a principal aeroli\u00f1a dom\u00e9stica do pa\u00eds que m\u00e1is adiante ser\u00eda mercada por SAS. Por\u00e9n, a pista do aeroporto era demasiado curta para a era dos reactores e para o tr\u00e1fico internacional nos anos 60, polo que en previsi\u00f3n constru\u00eduse o aeroporto de Arlanda.\nCoa apertura de Arlanda en 1960\u20131962, todo o tr\u00e1fico internacional transladouse al\u00ed e o tr\u00e1fico dom\u00e9stico seguiulle en 1983. Bromma converteuse en dominio de reacctores executivos, aviaci\u00f3n xeral e escolas de voo ademais de ser usado polo goberno. Varios dos hangares estaban separados da area do aeroporto e foron convertidos en centros comerciais. Co inicio das operaci\u00f3ns de Malm\u00f6 Aviation con conexi\u00f3ns a Gotemburgo, Malm\u00f6 e Londres o aeroporto experimentou unha especie de renacemento. En 2002 inaugurouse unha nova torre de control en Ranhammarsh\u00f6jden e a terminal descoidada despois de anos de esquecemento foi renovada. O aeroporto experimentou m\u00e1is melloras en 2005 e agora \u00e9 capaz de separar pasaxeiros que chegan de dentro e f\u00f3ra da \u00e1rea\u00a0Schengen."}
{"id": "346915", "revid": "98629", "url": "https://gl.wikipedia.org/wiki?curid=346915", "title": "Especiaci\u00f3n perip\u00e1trica", "text": "A especiaci\u00f3n perip\u00e1trica ou perip\u00e1trida \u00e9 un modo de formaci\u00f3n de novas especies ou especiaci\u00f3n a partir de poboaci\u00f3ns perif\u00e9ricas pequenas. Os termos perip\u00e1trico e peripatr\u00eda \u00fasanse en bioxeograf\u00eda para referirse aos organismos cuxas \u00e1reas de distribuci\u00f3n son adxacentes pero non se solapan, polo que permanecen illados; por exemplo nunha illa oce\u00e1nica en comparaci\u00f3n co continente. Tales organismos est\u00e1n xeralmente estreitamente relacionados (por exemplo, son especies irm\u00e1s), e as s\u00faas distribuci\u00f3ns son o resultado de especiaci\u00f3n perip\u00e1trica.\nNa especiaci\u00f3n perip\u00e1trica f\u00f3rmanse novas especies en poboaci\u00f3ns perif\u00e9ricas illadas pequenas; \u00e9 similar \u00e1 especiaci\u00f3n alop\u00e1trica en que as poboaci\u00f3ns est\u00e1n illadas e o intercambio de xenes entre elas est\u00e1 impedido. Por\u00e9n, na especiaci\u00f3n perip\u00e1trica unha das poboaci\u00f3ns \u00e9 moito m\u00e1is pequena que a outra, cousa que non ocorre na alop\u00e1trica t\u00edpica. Unha posible consecuencia da especiaci\u00f3n perip\u00e1trica \u00e9 que unha especie ancestral moi estendida xeograficamente faise parafil\u00e9tica, convert\u00e9ndose nunha paraespecie. O concepto de paraespecie \u00e9, por tanto, unha consecuencia l\u00f3xica do concepto evolutivo de especie, polo cal unha especie d\u00e1 lugar a unha especie filla. A evoluci\u00f3n do oso polar a partir do oso pardo \u00e9 un exemplo ben documentado de especie viva que deu lugr a outra especie viva por medio da evoluci\u00f3n dunha poboaci\u00f3n localizada nas marxes da s\u00faa \u00e1rea de distribuci\u00f3n ancestral.\nA especiaci\u00f3n perip\u00e1trica foi proposta orixinalmente por Ernst Mayr, e est\u00e1 relacionada co efecto fundador, porque pequenas poboaci\u00f3ns vivas poden sufrir pescozos de botella selectivos. A deriva xen\u00e9tica suponse que xoga un importante papel na especiaci\u00f3n perip\u00e1trica."}
{"id": "346916", "revid": "51040", "url": "https://gl.wikipedia.org/wiki?curid=346916", "title": "Mar Tetis", "text": "O mar Tetis, tam\u00e9n chamado mar de Tetis e oc\u00e9ano Tetis, era un oc\u00e9ano da era mesozoica que existiu entre os continentes de Gondwana e Laurasia, previamente \u00e1 aparici\u00f3n do oc\u00e9ano \u00cdndico.\nO seu o nome est\u00e1 dedicado \u00e1 tit\u00e1nide da mitolox\u00eda grega Tetis (en grego \u03a4\u03b7\u03b8\u03cd\u03c2).\nHistoria.\nEn 1893, utilizando rexistros f\u00f3siles achados nos Alpes, \u00c1frica e o Himalaia, o xe\u00f3logo Eduard Suess propuxo a existencia dun mar interior entre os primitivos continentes de Laurasia e Gondwana. Os f\u00f3siles, achados en zonas moi monta\u00f1osas, eran de criaturas mari\u00f1as, polo que era necesaria a existencia dunha gran masa de auga, que o cient\u00edfico bautizou como \"mar de Tetis\", aludindo \u00e1 deusa grega do mar, Tetis. \nSuess propuxo o seu concepto de \"Tetis\" por primeira vez na s\u00faa obra en catro volumes \"Das Antlitz der Erde\" (\"A face da Terra\").\nM\u00e1is tarde, a teor\u00eda da tect\u00f3nica de placas refutou gran parte das proposici\u00f3ns de Suess. As\u00ed e todo, determinou a existencia dunha gran masa de auga, en \u00e9poca m\u00e1is temper\u00e1 que a que calculou o cient\u00edfico, pero ocupando a mesma zona. Esta extensi\u00f3n foi bautizada como \"oc\u00e9ano Tetis\" na moderna teor\u00eda da tect\u00f3nica de placas en honor a Suess, cuxos conceptos eran aproximados pero visionarios.\nTeor\u00eda moderna.\nHai aproximadamente 250 mill\u00f3ns de anos, a finais do Permiano, un novo oc\u00e9ano comezou a formarse no extremo sur doutro oc\u00e9ano anterior denominado Paleo-Tetis. Unha falla formouse ao longo do norte da placa de Cimeria, ao sur de Panxea. Ao longo dos 60 mill\u00f3ns de anos, esa placa foise desprazando cara ao norte, empuxando o fondo do oc\u00e9ano Paleo-Tetis debaixo da superficie do extremo leste de Panxea (Laurasia). O resultado foi a formaci\u00f3n do oc\u00e9ano Tetis, directamente sobre o lugar que ocupaba o seu antecesor, o oc\u00e9ano Paleo-Tetis.\nDurante o xur\u00e1sico, hai 150 mill\u00f3ns de anos, Cimeria finalmente colisionou con Laurasia. Como resultado, o solo oce\u00e1nico combouse baixo esta segunda placa (proceso de subduci\u00f3n) formando a fosa de Tetis. Ao tempo, os niveis da auga subiron, cubrindo grandes partes de Europa con mares pouco profundos. Naquella \u00e9poca tam\u00e9n se produciu a divisi\u00f3n das d\u00faas masas de terra que formaban Panxea, Laurasia e Gondwana, form\u00e1ndose o oc\u00e9ano Atl\u00e1ntico entre ambas.\nHai uns 100 mill\u00f3ns de anos, Gondwana comezou a romperse, empuxando \u00c1frica e a India cara ao norte, a trav\u00e9s de Tetis. Como resultado, o oc\u00e9ano empeque\u00f1eceuse, polo que a s\u00faa denominaci\u00f3n para este per\u00edodo \u00e9 mar de Tetis. Este existiu at\u00e9 hai 15 mill\u00f3ns de anos.\nActualmente, a India, Indonesia e o oc\u00e9ano \u00cdndico cobren a maoir parte da superficie que ocupou este mar e Turqu\u00eda, Iraq e o T\u00edbet as\u00e9ntanse en Cimeria. O mar Negro, o Caspio e o Aral son vestixios do mesmo. A maior parte do fondo do oc\u00e9ano Tetis desapareceu baixo Cimeria e Laurasia.\nTerminolox\u00eda e subdivisi\u00f3ns.\nComo calquera outra ciencia, a xeolox\u00eda vive unha continua evoluci\u00f3n e os termos empregados na descrici\u00f3n dalgunhas formaci\u00f3ns xeol\u00f3xicas antigas flutuaron a medida que se foron establecendo teor\u00edas m\u00e1is precisas. Moitas fontes en Internet, por exemplo, usan a expresi\u00f3n \"oc\u00e9ano Tetis\" para referirse ao mar de Tetis, e viceversa. Incluso \u00e9 pos\u00edbel encontrar o incipiente oc\u00e9ano Atl\u00e1ntico do per\u00edodo xur\u00e1sico referido erroneamente como mar de Tetis.\nHai m\u00e1is de 400 mill\u00f3ns de anos terreos continentais separaron intermitentemente a Gondwana desde o hemisferio sur para migrar cara o norte, at\u00e9 Asia no hemisferio norte. Estes terreos estaban separados por tres oc\u00e9anos: en Asia, O Paleo-Tetis (Devoniano-Tri\u00e1sico), Meso-Tetis (Permiano tard\u00edo-Cret\u00e1ceo temper\u00e1n) e Ceno-Tetis (Tri\u00e1sico tard\u00edo-cenozoico).\nOc\u00e9ano Tetis Occidental.\nO l\u00edmite occidental do oc\u00e9ano Tetis ch\u00e1mase mar de Tetis, oc\u00e9ano Tetis Occidental ou oc\u00e9ano Tetis Alpino (segundo as fontes), sendo vestixios deste os mares Caspio, Aral e Negro. Este non era un oc\u00e9ano aberto, estando cuberto por multitude de pequenas placas tect\u00f3nicas, arcos insulares propios do Cret\u00e1ceo e microcontinentes.\nNesta zona exist\u00edan pequenas concas oce\u00e1nicas (oc\u00e9ano de Valais, oc\u00e9ano de Piemonte-Liguria, etc.), separadas unhas doutras por terreos continentais situados sobre a placa de Albor\u00e1n ou a placa de Iberia. A subida do nivel do mar no Mesozoico inundou os mencionados terreos, formando mares pouco profundos.\nDurante o Oligoceno, unha gran parte da Europa central e oriental estaban cubertas por unha rama norte do oc\u00e9ano Tetis, denominada Paratetis. O Paratetis separose do oc\u00e9ano Tetis tras da formaci\u00f3n dos Alpes, C\u00e1rpatos, Alpes Din\u00e1ricos, Taurus e Elburz durante a oroxenia Alpina. Desapareceu gradualmente durante o Mioceno tard\u00edo, convert\u00e9ndose de feito, nun illado mar interior.\nOc\u00e9ano Tetis Oriental.\nA parte leste de Tetis ref\u00edrese como oc\u00e9ano Tetis Oriental.\nO mar de Tetis noutros per\u00edodos.\nA medida que a teor\u00eda da deriva continental foi sendo ampliada e mellorada, estendeuse o nome de Tetis a outros oc\u00e9anos que o precederon. O Paleo-Tetis, mencionado arriba, existiu desde o Sil\u00farico, hai 440 mill\u00f3ns de anos, at\u00e9 o Xur\u00e1sico. A este precedeuno o oc\u00e9ano Proto-Tetis, que existiu desde o Ediac\u00e1rico, form\u00e1ndose hai 600 mill\u00f3ns de anos.\nPaleontolox\u00eda.\nO oc\u00e9ano Tetis \u00e9 obxecto de estudo da paleontolox\u00eda, xa que esta ciencia permite co\u00f1ecer como eran os h\u00e1bitats mari\u00f1os e marisme\u00f1os hai mill\u00f3ns de anos a trav\u00e9s do estudo de f\u00f3siles achados en zonas interiores.\nOs xe\u00f3logos encontraron f\u00f3siles das criaturas deste oc\u00e9ano nas rochas do Himalaia. Polo tanto, sabemos que estas rochas estaban somerxidas antes de que o continente indio as empuxara cara o interior de Asia. Podemos ver probas xeol\u00f3xicas similares na oroxenia Alpina de Europa, onde o movemento da placa Africana levantou os Alpes."}
{"id": "346917", "revid": "22795", "url": "https://gl.wikipedia.org/wiki?curid=346917", "title": "Mar de Tetis", "text": ""}
{"id": "346918", "revid": "22795", "url": "https://gl.wikipedia.org/wiki?curid=346918", "title": "Oc\u00e9ano Tetis", "text": ""}
{"id": "346919", "revid": "27155", "url": "https://gl.wikipedia.org/wiki?curid=346919", "title": "Especiaci\u00f3n perip\u00e1trida", "text": ""}
{"id": "346920", "revid": "27155", "url": "https://gl.wikipedia.org/wiki?curid=346920", "title": "Perip\u00e1trico", "text": ""}
{"id": "346921", "revid": "27155", "url": "https://gl.wikipedia.org/wiki?curid=346921", "title": "Peripatr\u00eda", "text": ""}
{"id": "346922", "revid": "5863", "url": "https://gl.wikipedia.org/wiki?curid=346922", "title": "Gustavo Luca de Tena de Haz", "text": ""}
{"id": "346937", "revid": "1131", "url": "https://gl.wikipedia.org/wiki?curid=346937", "title": "Encoro da Fervenza", "text": "O encoro da Fervenza \u00e9 un pantano artificial creado en 1966 no r\u00edo Xallas (o m\u00e1is grande deste r\u00edo), situado entre os concellos de Dumbr\u00eda, Mazaricos, Vimianzo e Zas. A s\u00faa capacidade \u00e9 de 103 hm\u00b3 e ocupa unha superficie de 1.250 hect\u00e1reas. A presa, cunha altura de 27 m e unha lonxitude de 127 metros, \u00e9rguese sobre os lindes que separan os concellos de Dumbr\u00eda e Mazaricos, toma o seu nome dun dos dous pequenos montes que forman a gorxa onde se asentan os seus cimentos: o Castelo da Fervenza (na parroquia de Olveira).\nHistoria.\nFoi creado para abastecer unha central hidroel\u00e9ctrica, operada na actualidade pola empresa Ferroatl\u00e1ntica.\nA s\u00faa construci\u00f3n cambiou a vida dos habitantes desta comarca pois inundou grandes vales e extensas \u00e1reas de cultivo. Ademais o volume da auga embalsada variou o clima da zona lixeiramente, aumentando a humidade e formando grandes bancos de n\u00e9boa con frecuencia. Baixo as s\u00faas augas ficou tam\u00e9n o dolmen da G\u00e1ndara de Ba\u00ed\u00f1as, s\u00f3 vis\u00edbel cando o nivel das augas baixa considerablemente. O movemento das augas foi desgastando as pedras e a m\u00e1moa, que agora se conserva como residuo. A\u00ednda se pode observar claramente a circunferencia da m\u00e1moa, que envolve esta chanta vertical puntiaguda. Ao seu car\u00f3n est\u00e1n o resto de pedras que conformaban o dolmen rotas, unha delas pola metade.\nEntre o encoro e a desembocadura en forma de fervenza do Xallas p\u00f3dense atopar tres presas hidroel\u00e9ctricas m\u00e1is: a da Ponte Olveira, Castrelo e a de Santa Ux\u00eda.\nNo ano 2007, os respons\u00e1beis da xesti\u00f3n do aproveitamento autorizaron o baleirado do encoro para a m\u00e1xima produci\u00f3n de electricidade, xerando uns beneficios de 610.000 euros mais causando un gran desastre ecol\u00f3xico xa que provocou a morte de milleiros de peixes. Por ese motivo foron condenados os respons\u00e1beis cunha multa de pouco m\u00e1is de 300.000 euros."}
{"id": "346938", "revid": "98629", "url": "https://gl.wikipedia.org/wiki?curid=346938", "title": "D\u00fcr\u00fcm", "text": "D\u00fcr\u00fcm \u00e9 un rolo feito cun tipo de pan plano, coma o \"yufka\" ou o \"lavash\" que se enche de ingredientes (un xeito de presentar o \"d\u00f6ner\"). A verba significa 'rolo' en lingua turca, e consite nunha comida t\u00edpica da r\u00faa com\u00fan tanto en Turqu\u00eda e os pa\u00edses achegados, coma noutras partes de Europa e do Oriente Medio. Na coci\u00f1a turca, o \"d\u00fcr\u00fcm\" \u00e9 a comida do almorzo, con ingredientes coma \"\u00e7\u00f6kelek\" ou queixo branco, ou noutras horas coa versi\u00f3n \"fast food\" de moltos pratos de carne coma os kebabs, \"d\u00f6ner\", \"tantuni\", \"kokore\u00e7\", \"ci\u011fer \u015fi\u015f\" e outros semellantes.\n\"D\u00fcr\u00fcm d\u00f6ner\" \u00e9 un elemento com\u00fan da comida r\u00e1pida na Alema\u00f1a."}
{"id": "346939", "revid": "1505", "url": "https://gl.wikipedia.org/wiki?curid=346939", "title": "Espetada moura", "text": "A espetada moura (co\u00f1ecida en espa\u00f1ol coma \"pincho moruno \"ou\" pinchito\"\u00a0e internacionalmente coma \"shish kebab\") \u00e9 unha preparaci\u00f3n orixinaria de Marrocos, elaborada con carne adubada, cravada nun espeto e coci\u00f1ada nunha grella ou prancha. En Espa\u00f1a a carne pode ser de polo\u00a0ou de porco adubado en pemento e allo, xeralmente picante segundo o tipo de pemento empregado no adubo. O simple termo espetada (en castel\u00e1n: \"brocheta\") ref\u00edrese ao conxunto de anacos de alimentos cravados nun espeto e asados nunha prancha ou grella, neste caso poden ser peixes (peixe sapo...), mariscos (lagostinos...), carnes ou verduras.\nA\u00a0espetada moura orixinal elab\u00f3rase con carne de a\u00f1o, vitela ou mesmo pito (nunca de porco), xeralmente condimentada cunha mestura de numerosas especias (Ras o hanut), que incl\u00faen na s\u00faa composici\u00f3n b\u00e1sica:comi\u00f1o, ourego, coandro, c\u00farcuma, carvea, pemento, noz moscada,\u00a0caiena e canela, entre outras. Toda esta mestura de ingredientes \u00e9 esmagada e engadida en distintas proporci\u00f3ns, dependendo do oficiante e o gusto do cliente.\nCaracter\u00edsticas.\nEstes\u00a0petiscos mouros adoitan estar elaborados cun espeto de metal (neste caso adoita ter unha argola ao final) duns 20 a 25\u00a0cm de longo no cal se crava unha sucesi\u00f3n determinada de anacos de carne que se deben p\u00f3r na grella, \u00e1 prancha ou nun \"anafe \"(especie de fornelo de barro). Este produto \u00e9 f\u00e1cil de adquirir nos supermercados e carnizar\u00edas de Espa\u00f1a. Adoita venderse o conxunto completo (espeto e carne ensartada) ou s\u00f3 a carne adubada e en cachos.\nO nome deste petisco procede da s\u00faa orixe na tradici\u00f3n culinaria andalus\u00ed e magreb\u00ed."}
{"id": "346940", "revid": "18868", "url": "https://gl.wikipedia.org/wiki?curid=346940", "title": "Caiena", "text": ""}
{"id": "346944", "revid": "47401", "url": "https://gl.wikipedia.org/wiki?curid=346944", "title": "Omicr\u00f3n", "text": ""}
{"id": "346945", "revid": "47401", "url": "https://gl.wikipedia.org/wiki?curid=346945", "title": "Ipsilon", "text": ""}
{"id": "346948", "revid": "89787", "url": "https://gl.wikipedia.org/wiki?curid=346948", "title": "Eduardo Lema Fern\u00e1ndez", "text": "Eduardo Lema Fern\u00e1ndez, nado en Pasarela (Vimianzo) en 1934, \u00e9 un empresario madeirista e pol\u00edtico galego retirado, vinculado durante anos ao Partido Socialista Obrero Espa\u00f1ol.\nTraxectoria persoal e profesional.\nCando estaba a piques de cumprir os 14 anos o r\u00e9xime franquista apresou a seu pai, xa que atoparan o seu nome nunha lista aprendida ao guerrilleiro Manuel Ponte Pedreira. Condenado o proxenitor a seis anos de c\u00e1rcere, tivo que sacar adiante durante ese tempo o negocio familiar coa axuda dos seus irm\u00e1ns, tam\u00e9n menores. Conseguiu labrar unha exitosa traxectoria empresarial, na actualidade continuada por fillos e sobri\u00f1os. Unha carreira que o levou tam\u00e9n a Canarias, \u00e1 d\u00e1rsena de Santa Cruz, onde puxo a funcionar unha industria que al\u00ed case desco\u00f1ec\u00edan e que pechou porque cesaron as poxas de madeira.\nTraxectoria pol\u00edtica.\nIngresou no PSdeG-PSOE pola relaci\u00f3n establecida con Alejandro Rodr\u00edguez Lema, quen xa militaba activamente na pol\u00edtica e o axudara a evitar unha multa que lle impuxeran ap\u00f3s arranxar a ponte que salva o r\u00edo Grande e que precisaban para o paso dos cami\u00f3ns empregados na industria da madeira.\nElecci\u00f3ns municipais de 1979.\nDesignado cabeza de lista polo PSdeG-PSOE para o concello de Vimianzo nas primeiras elecci\u00f3ns democr\u00e1ticas despois da morte de Francisco Franco, acadou seis concelleiros fronte os sete de Jos\u00e9 Mar\u00eda Pose Romero, que se alzar\u00eda co bast\u00f3n de mando.\nElecci\u00f3ns municipais de 1983.\nNa seguintes, elecci\u00f3ns conseguiu acceder \u00e1 alcald\u00eda pese a descenso de concelleiros acadados grazas aos pactos postelectorais e \u00e1 perda de poder de Jose Mar\u00eda Pose Romero, quen abandonara a Uni\u00f3n de Centro Democr\u00e1tico para concorrer cunha formaci\u00f3n integrada en Coalici\u00f3n Galega. Ao pouco tempo, Eduardo Lema cedeu o mando a Alejandro Rodr\u00edguez.\nAbandono da primeira li\u00f1a.\nAp\u00f3s o abandono do bast\u00f3n de mando da alcald\u00eda pasou a un segundo plano para se centrar na s\u00faa actividade empresarial, tendo louvado o traballo do seu sucesor durante os primeiros mandatos at\u00e9 que este se empezou a ver envolto polos esc\u00e1ndalos xurdidos en torno \u00e1 construci\u00f3n da Casa da Cultura de Vimianzo. Cando Alejandro Rodr\u00edguez -envolto en esc\u00e1ndalos de corrupci\u00f3n e desconforme coa disciplina do partido- decide abandonar o PSdeG-PSOE, Eduardo Lema fai p\u00fablico o seu apoio ao novo l\u00edder socialista local, escolt\u00e1ndoo nunha rolda de prensa. Na actualidade decl\u00e1rase desencantado da pol\u00edtica."}
{"id": "346949", "revid": "98629", "url": "https://gl.wikipedia.org/wiki?curid=346949", "title": "Especiaci\u00f3n simp\u00e1trica", "text": "A especiaci\u00f3n simp\u00e1trica (ou simp\u00e1trida) \u00e9 o proceso de especiaci\u00f3n polo cal evolucionan novas especies a partir de poboaci\u00f3ns dunha soa especie ancestral que habitan xuntas na mesma rexi\u00f3n xeogr\u00e1fica. En biolox\u00eda evolutiva e bioxeograf\u00eda, simp\u00e1trico e simpatr\u00eda son termos que se refiren a organismos cuxas \u00e1reas de distribuci\u00f3n se solapan ou son id\u00e9nticas, polo que aparecen xuntos en polo menos alg\u00fans sitios. Se estes organismos est\u00e1n estreitamente relacionados (por exemplo, especies irm\u00e1s), esa distribuci\u00f3n pode ser o resultado de especiaci\u00f3n simp\u00e1trica. Etimoloxicamente, simpatr\u00eda deriva das ra\u00edces gregas \"\u03c3\u03c5\u03bd\", \"sin\" ('xunto', 'con') e \"\u03c0\u03b1\u03c4\u03c1\u03af\u03c2\", \"patris\" ('patria', 'terra natal'). O termo foi inventado por Poulton en 1904, que explicou a derivaci\u00f3n.\nA especiaci\u00f3n simp\u00e1trica \u00e9 unha das tradicionais categor\u00edas xeogr\u00e1ficas do fen\u00f3meno da especiaci\u00f3n. A especiaci\u00f3n alop\u00e1trica \u00e9 a evoluci\u00f3n de distintas especies a partir de poboaci\u00f3ns xeograficamente illadas dunha soa especie. Neste caso a diverxencia est\u00e1 facilitada pola ausencia de fluxo x\u00e9nico, que de habelo tende a manter as poboaci\u00f3ns xeneticamente similares. A especiaci\u00f3n parap\u00e1trica \u00e9 a evoluci\u00f3n de poboaci\u00f3n xeograficamente adxacentes en distintas especies. Neste caso, a diverxencia ocorre a pesar de que haxa un limitado cruzamento entre as poboaci\u00f3ns diverxentes nos puntos onde est\u00e1n en contacto. Na especiaci\u00f3n simp\u00e1trica, non hai restrici\u00f3ns xeogr\u00e1ficas para que as poboaci\u00f3ns se xunten e crucen. Estas categor\u00edas son casos especiais dunha segregaci\u00f3n espacial continua de grupos diverxentes, que vai desde cero (simp\u00e1trica) a completa (alop\u00e1trica).\nEn organismos eucariotas multicelulares a especiaci\u00f3n simp\u00e1trica crese que \u00e9 un proceso pouco com\u00fan pero posible, mediante o cal a diverxencia xen\u00e9tica (por medio do illamento reprodutivo) de varias poboaci\u00f3ns dunha soa especie parental que habitan na mesma rexi\u00f3n xeogr\u00e1fica d\u00e1 lugar \u00e1 creaci\u00f3n de novas especies.\nPor\u00e9n, nas bacterias, o proceso an\u00e1logo (definido como \"a orixe de novas especies de bacterias que ocupan nichos ecol\u00f3xicos definibles\") poder\u00eda ser m\u00e1is com\u00fan porque as bacterias est\u00e1n menos restrinxidas polos efectos homoxeinizadores da reproduci\u00f3n sexual e son proclives a experimentar cambios xen\u00e9ticos comparativamente dr\u00e1sticos e r\u00e1pidos por medio de transferencia horizontal de xenes.\nProbas.\nVarios modelos tratan de explicar este tipo de especiaci\u00f3n. O m\u00e1is usado bas\u00e9ase nun modelo de selecci\u00f3n disruptiva e foi proposto por John Maynard Smith en 1966. Maynard Smith suxeriu que, en determinadas condici\u00f3ns, os individuos homocigotos poden ter unha maior fitness que os heterocigotos para certo trazo. Baixo selecci\u00f3n natural o homocigose ser\u00e1 favorecida sobre a heterocigose, o que finalmente conduce \u00e1 especiaci\u00f3n. A diverxencia simp\u00e1trica poder\u00eda tam\u00e9n ser o resultado do conflito sexual.\nA disrupci\u00f3n pode tam\u00e9n ocorrer en m\u00faltiples trazos de xenes. O pimp\u00edn \"Geospiza fortis\" mostra diverxencia na poza xen\u00e9tica nunha poboaci\u00f3n da illa de Santa Cruz (Gal\u00e1pagos). A morfolox\u00eda do peteiro pode ter dous tama\u00f1os ideais distintos, mentres que os individuos intermedios sofren selecci\u00f3n en contra. Algunhas caracter\u00edsticas (denominadas trazos m\u00e1xicos) como a morfolox\u00eda do peteiro poden causar especiaci\u00f3n porque tam\u00e9n afectan a sinais de apareamento. Neste caso, diferentes fenotipos de peteiros poden dar lugar a distintas vocalizaci\u00f3ns das aves, constitu\u00edndo unha barreira para o intercambio xen\u00e9tico entre pozas xen\u00e9ticas.\nUn sistema parecido pres\u00e9ntase nos morcegos ferradura, nos cales a frecuencia do ch\u00edo de ecolocaci\u00f3n parece ser un trazo m\u00e1xico. Nestes morcegos, o compo\u00f1ente da frecuencia constante do ch\u00edo non s\u00f3 determina o tama\u00f1o da presa sen\u00f3n que tam\u00e9n funciona en aspectos da comunicaci\u00f3n social. Estudos feitos no morcego da especie \"Rhinolophus philippinensis\" mostran que os cambios abruptos na frecuencia do ch\u00edo entre morfos simp\u00e1tricos est\u00e1 correlacionada co illamento reprodutivo. Outra circunstancia ben estudada da especiaci\u00f3n simp\u00e1trica d\u00e1se en insectos que se alimentan de m\u00e1is dunha especie de planta h\u00f3spede. Neste caso, os insectos acaban por especializarse a medida que loitan por superar os diversos mecanismos de defensa das plantas.\n\"Rhagoletis pomonella\" (un d\u00edptero cuxa larva ataca as maz\u00e1s) pode estar actualmente experimentando especiaci\u00f3n simp\u00e1trica ou, con m\u00e1is precisi\u00f3n, heterop\u00e1trica. A especie presenta d\u00faas razas. A raza que come maz\u00e1s desta especie parece que xurdiu espontaneamente a partir da raza que se alimentaba dos estripeiros no per\u00edodo entre os anos 1800\u20131850, despois de que se introducisen as maceiras en Norteam\u00e9rica. Agora a raza que se alimenta de maz\u00e1s xa non se alimenta normalmente do froito dos estripeiros, e a raza que se alimenta dos estripeiros non se alimenta normalmente de maz\u00e1s. Isto pode ser un primeiro paso cara ao xurdimento dunha nova especie. Algunhas formigas parasitas puideron evolucionar por especiaci\u00f3n simp\u00e1trica.\nOs h\u00e1bitats homox\u00e9neos e relativamente illados como lagos en cr\u00e1teres e as illas est\u00e1n entre as mellores localizaci\u00f3ns xeogr\u00e1ficas nas cales se pode demostrar a especiaci\u00f3n simp\u00e1trica. Por exemplo, os peixes c\u00edclidos do lago Nicaragua comprenden nove especies descritas e ducias a\u00ednda sen describir que evolucionaron por especiaci\u00f3n simp\u00e1trica nese lago de cr\u00e1ter.\nA alga verde mari\u00f1a \"Monostroma latissimum\" tam\u00e9n mostra especiaci\u00f3n simp\u00e1trica nas illas do sueste do Xap\u00f3n. A\u00ednda habendo panmixia, a filoxenia molecular feita usando intr\u00f3ns nucleares revelou unha abraiante diversificaci\u00f3n na poboaci\u00f3n.\nOs c\u00edclidos africanos tam\u00e9n ofrecen probas de especiaci\u00f3n simp\u00e1trica. Mostran unha gran cantidade de diversidade nos grandes lagos de \u00c1frica. Moitos estudos apuntan \u00e1 selecci\u00f3n sexual como un modo de manter o illamento reprodutivo. A elecci\u00f3n das femias con respecto \u00e1 coloraci\u00f3n dos machos \u00e9 un dos modos m\u00e1is estudados de selecci\u00f3n sexual en c\u00edclidos africanos. A elecci\u00f3n das femias d\u00e1se nos c\u00edclidos porque a femia fai a maior parte do traballo para criar \u00e1 proxenie, mentres que o macho gasta pouca enerx\u00eda na descendencia. Ela exerce un nesgo sensorial cando escolle machos elixindo aqueles que te\u00f1en cores similares aos dela ou os que son m\u00e1is rechamantes. Isto contrib\u00fae a manter a especiaci\u00f3n simp\u00e1trica nos lagos. Os c\u00edclidos tam\u00e9n usan comunicaci\u00f3n reprodutora ac\u00fastica. O c\u00edclido macho ax\u00edtase facendo unha exhibici\u00f3n ritual ante a femia, que produce un certo n\u00famero de pulsos e per\u00edodos de pulsos. A elecci\u00f3n das femias de bos xenes e o nesgo sensorial \u00e9 un dos factores decisivos neste caso, seleccionando as chamadas que est\u00e1n dentro da s\u00faa especie e que dan a mellor vantaxe de fitness para incrementar a supervivencia da descendencia. A competici\u00f3n entre machos \u00e9 unha forma de selecci\u00f3n intrasexual e tam\u00e9n ten un efecto sobre a especiaci\u00f3n dos c\u00edclidos africanos. A loita ritual entre machos establece cales machos van ser os de maior \u00e9xito no apareamento. Isto \u00e9 importante na especiaci\u00f3n simp\u00e1trica porque as especies con machos similares poden estar competindo polas mesmas femias. Poder\u00eda haber unha vantaxe de fitness para un fenotipo que poder\u00eda permitir a unha especie invadir a outra. Os estudos realizados mostran este efecto en especies que son xeneticamente similares, te\u00f1en a capacidade de cruzarse, e mostran variaci\u00f3ns fenot\u00edpicas na cor. O desprazamento de car\u00e1cter ecol\u00f3xico \u00e9 outro medio de especiaci\u00f3n simp\u00e1trica. En cada lago hai diferentes nichos que unha especie pode ocupar. Por exemplo, as diferentes dietas e profundidades da auga poder\u00edan axudar a manter o illamento entre especies no mesmo lago.\nA alocron\u00eda ofrece algunhs evidencias emp\u00edricas de que a especiaci\u00f3n simp\u00e1trica est\u00e1 tendo lugar, e hai moitos exemplos de especies alocr\u00f3nicas que xurdiron recentemente (taxons irm\u00e1ns).\nOs eventos de especiaci\u00f3n simp\u00e1trica son moito m\u00e1is com\u00fans en plantas, xa que tenden a desenvolver m\u00faltiples conxuntos de cromosomas hom\u00f3logos, o que ten como resultado unha condici\u00f3n chamada poliploid\u00eda. A descendencia poliploide ocupa o mesmo ambiente que as plantas parentais (por tanto, hai simpatr\u00eda), pero est\u00e1 reprodutivamente illada.\nUn raro exemplo de especiaci\u00f3n simp\u00e1trica en animais \u00e9 a diverxencia das formas de candorca \"residente\" e \"errante\" no noroeste do Pac\u00edfico. As candorcas residentes e errantes habitan nas mesmas augas, pero ev\u00edtanse entre si e non se producen cruzamentos entre os dous tipos. As d\u00faas formas cazan diferentes especies de presas e te\u00f1en diferentes dietas, comportamentos vocais, e estruturas sociais. Algunhas das diverxencias entre as especies poder\u00edan ser resultado tam\u00e9n de contrastes en microh\u00e1bitatas. Crese que ocorreu un pescozo de botella poboacional hai uns 200.000 anos que reduciu moito o tama\u00f1o da poboaci\u00f3n daquela \u00e9poca e a varianza de xenes, que permitiu despois que xurdiran varios ecotipos.\nO fur\u00f3n bravo europeo (\"Mustela putorius\") mostra un raro fenotipo escuro similar ao do vis\u00f3n europeo (\"Mustela lutreola\"), que est\u00e1 influenciado directamente por peculiaridades dos regatos forestais.\nControversia.\nDurante certa \u00e9poca foi dif\u00edcil probar que a especiaci\u00f3n simp\u00e1trica era posible, porque era dif\u00edcil observala en proceso. Alg\u00fans cr\u00edan, encabezados por Ernst Mayr, que a teor\u00eda da evoluci\u00f3n por selecci\u00f3n natural non pod\u00eda explicar como pod\u00edan xurdir especies a partir doutra se as subespecies pod\u00edan cruzarse. Pero desde o apoxeo das teor\u00edas de Mayr nas d\u00e9cadas de 1940 e 1950, propux\u00e9ronse mecanismos que explican como pode ocorrer a especiaci\u00f3n a pesar de que haxa cruzamento entre as poboaci\u00f3ns, tam\u00e9n chamado fluxo x\u00e9nico. E mesmo m\u00e1is recentemente estud\u00e1ronse empiricamente exemplos concretos de diverxencia simp\u00e1trica. O debate agora c\u00e9ntrase na frecuencia con que se da na natureza a especiaci\u00f3n simp\u00e1trica e canta diversidade da vida se debe a ela.\nHistoria.\nErnst Mayr, un famoso bi\u00f3logo evolutivo alem\u00e1n do s\u00e9culo XX argumentou que a especiaci\u00f3n non pod\u00eda ocorrer sen illamento xeogr\u00e1fico e, por tanto, reprodutivo. Consideraba que o fluxo x\u00e9nico \u00e9 o resultado inevitable da simpatr\u00eda, que se sabe que suprime a diferenciaci\u00f3n xen\u00e9tica entre as poboaci\u00f3ns. Deste modo, el cr\u00eda que deb\u00eda de haber unha barreira f\u00edsica, polo menos temporalmente, para que se orixinase unha nova especie. Esta hip\u00f3tese foi a causa de moitas controversias sobre a posibilidade de que houbese especiaci\u00f3n simp\u00e1trica. A hip\u00f3tese de Mayr foi popular e bastante influente durante un tempo, pero agora \u00e9 amplamente posta en d\u00fabida.\nO primeiro en propo\u00f1er o que agora \u00e9 a hip\u00f3tese m\u00e1is xeneralizada sobre o modo en que se pode producir a especiaci\u00f3n simp\u00e1trica foi John Maynard-Smith, que presentou a idea da selecci\u00f3n disruptiva. Consideraba que se dous nichos ecol\u00f3xicos est\u00e1n ocupados por unha soa especie, a selecci\u00f3n diverxente entre os dous nichos poder\u00eda finalmente causar o illamento reprodutivo. Adapt\u00e1ndose para ter a fitness m\u00e1is alta posible nos distintos nichos, poden xurdir d\u00faas especies a partir dunha mesmo se permanecen na mesma \u00e1rea ou se aparean aleatoriamente.\nDefinici\u00f3n de simpatr\u00eda.\nInvestigar a posibilidade da especiaci\u00f3n simp\u00e1trica require establecer unha definici\u00f3n, especialmente no s\u00e9culo XXI, no que se utilizan modelos matem\u00e1ticas para investigar ou predicir os fen\u00f3menos evolutivos. Gran parte da controversia sobre a especiaci\u00f3n simp\u00e1trica poder\u00eda fundamentarse s\u00f3 nunha discusi\u00f3n sobre o que \u00e9 realmente a especiaci\u00f3n smp\u00e1trica. O uso de diferentes definici\u00f3ns polos investigadores \u00e9 un grande impedimento para o progreso emp\u00edrico na materia. A dicotom\u00eda entre a especiaci\u00f3n simp\u00e1trica e alop\u00e1trica xa non se acepta na comunidade cient\u00edfica. \u00c9 m\u00e1is \u00fatil pensar nun continuo, no que hai niveis sen l\u00edmites claros de solapamento xeogr\u00e1fico e reprodutivo entre as especies. Nun extremo dese continuo est\u00e1 a alopatr\u00eda, na cal o solapamento entre as especies \u00e9 cero (non hai fluxo x\u00e9nico), e no outro extremo est\u00e1 a simpatr\u00eda na que as \u00e1reas de distribuci\u00f3n das especiesse se solapan totalmente (m\u00e1ximo fluxo x\u00e9nico), pero hai tam\u00e9n situaci\u00f3ns intermedias.\nAs varias definici\u00f3ns de especiaci\u00f3n simp\u00e1trica poden distribu\u00edrse en dous tipos: definici\u00f3ns baseadas na bioxeograf\u00eda, ou na xen\u00e9tica de poboaci\u00f3ns. Como concepto estritamente xeogr\u00e1fico, a especiaci\u00f3n simp\u00e1trica def\u00ednese como a diverxencia dunha especie en d\u00faas de modo que as \u00e1res de distribuci\u00f3n das d\u00faas especies nacentes se solapan completamente (esta definici\u00f3n non \u00e9 suficientemente espec\u00edfica sobre a poboaci\u00f3n orixinal como para ser \u00fatil nos modelos.\nAs definici\u00f3ns baseadas na xen\u00e9tica de poboaci\u00f3ns non son necesariamente de natureza espacial ou xeogr\u00e1fica, e poden \u00e1s veces ser m\u00e1is restritivas. Estas definici\u00f3ns te\u00f1en que ver coa demograf\u00eda da poboaci\u00f3n, inclu\u00edndo as frecuencias al\u00e9licas, selecci\u00f3n, tama\u00f1o de poboaci\u00f3n, a probabilidade dun fluxo x\u00e9nico baseado na proporci\u00f3n de sexos, ciclos vitais etc. A principal discrepancia entre estes dous tipos de definici\u00f3ns adoita ser a necesidade de \u201cpanmixia\u201d. As definici\u00f3ns de xen\u00e9tica de poboaci\u00f3ns de simpatr\u00eda requiren que o apareamento estea disperso aleatoriamente, ou que sexa igual de probable que un individuo se aparee con calquera das subespecies, tanto nunha \u00e1rea coma noutra, ou nun novo h\u00f3spede coma noutro nacente: isto tam\u00e9n se co\u00f1ece como panmixia. As definici\u00f3ns de xen\u00e9tica de poboaci\u00f3ns, tam\u00e9n chamadas definici\u00f3ns non espaciais, requiren a posibilidade real de que haxa apareamento aleatorio, e non sempre concordan coas definici\u00f3ns espaciais sobre o que \u00e9 a simpatr\u00eda.\nPor exemplo, a microalopatr\u00eda, tam\u00e9n chamada macrosimpatr\u00eda, \u00e9 unha condici\u00f3n na que hai d\u00faas poboaci\u00f3ns cuxas \u00e1reas de distribuci\u00f3nse se solapan completamente, pero o contacto entre as especies \u00e9 impedido porque ocupan nichos ecol\u00f3xicos completamente diferentes (como os animais di\u00farnos e nocturnos). Isto pode ser causado con frecuencia por parasitismo espec\u00edfico de h\u00f3spede, que causa unha dispersi\u00f3n parecida a un mosaico ao longo da paisaxe. A microalopatr\u00eda est\u00e1 inclu\u00edda na simpatr\u00eda segundo as definici\u00f3ns espaciais, mais, como non satisfai a panmixia, non \u00e9 considerada simpatr\u00eda segundo as definici\u00f3ns de xen\u00e9tica de poboaci\u00f3ns.\nMallet et al. (2002) coidan que a nova definici\u00f3n non espacial carece da capacidade de resolve o debate sobre se a especiaci\u00f3n simp\u00e1trica aparece regularmente na natureza. Suxiren usar unha definici\u00f3n espacial, pero unha que incl\u00faa o papel da dispersi\u00f3n, tam\u00e9n chamado rango de rolda (\"cruising range\"), para representar m\u00e1is axeitadamente a posibilidade de fluxo x\u00e9nico. Consideran que esta definici\u00f3n deber\u00eda ser \u00fatil para as modelizaci\u00f3ns. Tam\u00e9n afirman que con esta definici\u00f3n, a especiaci\u00f3n simp\u00e1trica parece plausible.\nEstado actual da controversia.\nA teor\u00eda evolutiva e os modelos matem\u00e1ticos predixeron alg\u00fans mecanismos plausibles para a diverxencia de especies sen que exista unha barreira f\u00edsica. Ademais, agora realiz\u00e1ronse varios estudos que identificaron que a especiaci\u00f3n ocorreu ou esta ocorredo con fluxo x\u00e9nico (ver antes a secci\u00f3n \"evidencias\"). Os estudos moleculares indicaron que, nalg\u00fans casos nos que non hai posibilidade de alopatr\u00eda, as especies contin\u00faan a diverxir. Un deses exemplos \u00e9 un par de especies de palmas do deserto illadas. Existen d\u00faas especies destas palmas distintas pero estreitamente emparentadas na mesma illa, pero ocupan dous tipos de solo distintos que se encontran na illa, cada un cun balance de pH totalmente distinto. Como \u00e9 t\u00edpico das palmas lanzan o seu pole ao aire e poden cruzarse libremente, pero o feito \u00e9 que a especiaci\u00f3n xa ocorreu, as\u00ed que non producen h\u00edbridos viables. Isto \u00e9 unha forte evidencia de que, polo menos nalg\u00fans casos, as especies totalmente simp\u00e1tricas realmente experimentan selecci\u00f3n diverxente debido \u00e1 competici\u00f3n, neste caso por un tipo de solo.\nEste e alg\u00fans outros exemplos concretos m\u00e1is atopados, son a\u00ednda poucos, polo que non din moito sobre a frecuencia con que act\u00faa realmente a simpatr\u00eda na especiaci\u00f3n nun contexto m\u00e1is t\u00edpico. Agora o traballo pendente \u00e9 atopar probas de que a diverxencia simp\u00e1trica ocorre en h\u00e1bitats non illados. Non se sabe canta da diversidade da Terra se debe \u00e1 especiaci\u00f3n simp\u00e1trica. Alg\u00fans a\u00ednda din que a panmixia deber\u00eda facer m\u00e1is lenta a diverxencia, e as\u00ed a especiaci\u00f3n simp\u00e1trica deber\u00eda ser posible pero rara. Mentres, outros afirman que moita da diversidade da Terra poder\u00eda deberse \u00e1 especiaci\u00f3n sen illamento xeogr\u00e1fico. A dificultade de soster a hip\u00f3tese da especiaci\u00f3n simp\u00e1trica foi tradicionalmente que sempre se poder\u00eda inventar un escenario alop\u00e1trico, e eses poden ser dif\u00edcil de descartar; pero as modernas t\u00e9cnicas de xen\u00e9tica molecular poden utilizarse para apoiar a teor\u00eda.\nVolvendo ao exemplo dos peixes c\u00edclidos africanos xa comentado, en 2015 os peixes c\u00edclidos dun pequeno lago cr\u00e1ter de \u00c1frica foron observados no proceso de especiaci\u00f3n simp\u00e1trica usando m\u00e9todos de secuenciaci\u00f3n do ADN. Un estudo encontrou unha complexa combinaci\u00f3n de separaci\u00f3n ecol\u00f3xica e preferencia pola elecci\u00f3n de parella que permitiron que dous ecomorfos se separasen xeneticamente mesmo en presenza dalg\u00fans intercambios xen\u00e9ticos."}
{"id": "346950", "revid": "27155", "url": "https://gl.wikipedia.org/wiki?curid=346950", "title": "Especiaci\u00f3n simp\u00e1trida", "text": ""}
{"id": "346951", "revid": "27155", "url": "https://gl.wikipedia.org/wiki?curid=346951", "title": "Simp\u00e1trico", "text": ""}
{"id": "346952", "revid": "27155", "url": "https://gl.wikipedia.org/wiki?curid=346952", "title": "Simpatr\u00eda", "text": ""}
{"id": "346954", "revid": "5863", "url": "https://gl.wikipedia.org/wiki?curid=346954", "title": "Manuel Antelo Varela", "text": "Manuel Antelo Varela, foi alcalde do concello de Vimianzo do franquismo durante moitos anos.\nBaixo o seu mandato adquir\u00edronse os terreos para a construci\u00f3n do campo municipal de f\u00fatbol ademais de participar na fundaci\u00f3n da Soneira Sociedade Deportiva, convert\u00e9ndose no seu primeiro presidente o 29 de marzo de 1966.\nFoi tam\u00e9n o respons\u00e1bel da construci\u00f3n da actual Casa do Concello presidindo unha nova praza e abandonando as\u00ed a vella Casa Consistoral en 1972. As antigas dependencias municipais estaban entre a r\u00faa Trasariz e o vello Cami\u00f1o Real e o Concello ti\u00f1a que pagar arrendamento polo predio. Como curiosidade, este mesmo rexedor comprar\u00eda a antiga casa consistorial no 1979 por cari\u00f1o.\nCon anterioridade a Manuel Antelo Varela, fora alcalde franquista Jos\u00e9 Rivera Gra\u00ed\u00f1o ap\u00f3s a vitoria das tropas sublevadas o 18 de xullo de 1936 en Galiza."}
{"id": "346955", "revid": "27249", "url": "https://gl.wikipedia.org/wiki?curid=346955", "title": "Tetis", "text": "Tetis pode referirse a:"}
{"id": "346958", "revid": "7523", "url": "https://gl.wikipedia.org/wiki?curid=346958", "title": "Florin Andone", "text": "Florin Andone, nado en Boto\u0219ani o 11 de abril de 1993, \u00e9 un futbolista roman\u00e9s. Xoga de dianteiro e o seu club actual \u00e9 o C\u00e1diz CF da Liga Santander.\nTraxectoria.\nO 26 de xullo de 2016 anunciouse a s\u00faa contrataci\u00f3n polo Deportivo da Coru\u00f1a, procedente do C\u00f3rdoba CF, cun contrato por cinco tempadas. Tras d\u00faas tempadas na Coru\u00f1a, Andone foi traspasado o 25 de maio de 2018 ao Brighton &amp; Hove Albion FC da Premier League."}
{"id": "346960", "revid": "88215", "url": "https://gl.wikipedia.org/wiki?curid=346960", "title": "Guilherme dos Santos Torres", "text": "Guilherme dos Santos Torres, nado en Santo Andr\u00e9 (S\u00e3o Paulo) o 5 de abril de 1991, \u00e9 un futbolista brasileiro. Xoga de centrocampista e o seu equipo actual \u00e9 o Olympiacos FC.\nTraxectoria.\nO 18 de xullo de 2016 fichou polo Deportivo da Coru\u00f1a, cedido por unha campa\u00f1a polo Udinese Calcio, con opci\u00f3n de compra.\nO 15 de xu\u00f1o de 2017 co\u00f1eceuse que o Deportivo exerceu a opci\u00f3n de compra sobre o xogador, polo que far\u00e1 un desembolso pr\u00f3ximo aos 5 mill\u00f3ns de euros, en varios prazos, ao Udinese Calcio, firmando un contrato por catro temporadas co club branquiazul.\nO 17 de agosto de 2018 anunciouse o seu traspaso ao Olympiacos F.C. grego. O montante da operaci\u00f3n estivo pr\u00f3ximo aos 2,5 mill\u00f3ns de euros."}
{"id": "346962", "revid": "23204", "url": "https://gl.wikipedia.org/wiki?curid=346962", "title": "Francisco Esmor\u00eds Recam\u00e1n", "text": "Francisco Esmor\u00eds Recam\u00e1n, nado en Corcubi\u00f3n o 15 de outubro de 1893 e finado en Fisterra o 24 de marzo de 1967, foi un m\u00e9dico e escritor galego.\nTraxectoria.\nLicenciado en Medicina pola Universidade de Santiago de Compostela en 1921, e tam\u00e9n fixo estudos de Maxisterio. Traballou como m\u00e9dico da mari\u00f1a civil e a bordo dun vapor ingl\u00e9s, e desde 1924 foi m\u00e9dico en Fisterra, onde tam\u00e9n daba clases.\nFoi patr\u00f3n maior da confrar\u00eda de pescadores e membro correspondente da Real Academia Galega e do Instituto de Estudos Galegos Padre Sarmiento. Foi un grande estudoso da historia de Fisterra. Foi condecorado coa Medalla da Orde Civil de Sanidade por diversos estudos sobre o tifo."}
{"id": "346963", "revid": "62432", "url": "https://gl.wikipedia.org/wiki?curid=346963", "title": "TRD (Renfe)", "text": "TRD (Tren Rexional Di\u00e9sel) foi un servizo ferroviario de Media Distancia (orixinariamente da Unidade de Negocio de Rexionais RENFE) convencional prestado por Renfe Operadora en Espa\u00f1a. De gama media e baixa capacidade para traxectos directos ou semidirectos en li\u00f1as non electrificadas, todos os trens deste tipo foron servidos sempre con material da serie 594.\nHistoria.\nAs primeiras unidades S-594 foron entregadas a RENFE en 1997 e as primeiras viaxes comerciais tiveron lugar en Galiza, a partir do 28 de setembro dese mesmo ano, entre as cidades da Coru\u00f1a e Vigo. En maio de 1998 estes servizos botaron a andar en Andaluc\u00eda e, desde 1999, entre Madrid e Salamanca.\nCubriron numerosas li\u00f1as e foron paulatinamente sendo substitu\u00eddos por servizos R-598, MD e Intercity, para os que se empregaron veh\u00edculos m\u00e1is modernos nos m\u00e1is dos casos.\nA marca TRD en Galiza.\nAs primeiras unidades dos 594 foron bautizadas con nomes de ilustres galegos, que apareceron rotulados sobre vinilo nas cabeceiras dos automotores coa cor da franxa da bandeira galega, fac\u00e9ndose logo de xeito an\u00e1logo coa cor verde para os veh\u00edculos destinados a Andaluc\u00eda.\nEn 2004 anunci\u00e1base o que ser\u00eda a progresiva substituci\u00f3n deste servizo coa chegada das novas unidades da serie 598. Por\u00e9n, a repercusi\u00f3n da que gozaron as siglas TRD foi tal, que anos despois da s\u00faa extinci\u00f3n a\u00ednda segu\u00edan a ser empregadas entre usuarios e medios de comunicaci\u00f3n. \nCaracter\u00edsticas.\nA posta en servizo da serie 594 supuxo unha serie de melloras con respecto ao material motor di\u00e9sel existente en canto a confort (asentos reclin\u00e1beis, aire acondicionado, portas corredeiras illantes, mesas encart\u00e1beis en cada asento, ...) e velocidade (incremento a 160 km/h), que fixeron que as li\u00f1as operadas con este tipo de veh\u00edculos fosen denominadas baixo a nova marca TRD para podelas distinguir dos trens rexionais precedentes, de menores prestaci\u00f3ns. Dispu\u00f1an de clase \u00fanica e durante un tempo circularon por li\u00f1as de alta velocidade mediante cambio de largo CAF.\nOs automotores di\u00e9sel que suceder\u00edan aos 594 tam\u00e9n trouxeron melloras en canto a prestaci\u00f3ns, polo que a denominaci\u00f3n TRD ficou restrinxida a servizos realizados con esta serie. "}
{"id": "346964", "revid": "5863", "url": "https://gl.wikipedia.org/wiki?curid=346964", "title": "Ol\u00edmpicos galegos en R\u00edo 2016", "text": ""}
{"id": "346965", "revid": "22570", "url": "https://gl.wikipedia.org/wiki?curid=346965", "title": "R-598 (Renfe)", "text": "R-598, inicialmente chamados Nexios, foi o nome comercial que recibiu un servizo ferroviario de Media Distancia prestado por Renfe Operadora en Espa\u00f1a entre os anos 2004 e 2012. \u00cda unido aos automotores di\u00e9sel da serie 598 e cubr\u00eda principalmente traxectos en li\u00f1as non electrificadas de Galiza, Estremadura e Andaluc\u00eda.\nHistoria.\nEn 2004, RENFE recibiu os novos automotores di\u00e9sel da serie 598 creando con eles un novo servizo ferroviario que decidiu chamar Nexios. Este nome, de corte futurista, non durou moito xa que poucos meses despois a compa\u00f1\u00eda optou por renomear o servizo a R-598 alegando que o nome inicial non tivera boa acollida entre os seus usuarios. O primeiro servizo destes trens tivo lugar en Galiza entre Vigo e A Coru\u00f1a. Poucos meses despois, a oferta estendeuse a Estremadura e Andaluc\u00eda cubrindo traxectos como o Madrid-Badaxoz por C\u00e1ceres (abril do 2005), o Almer\u00eda-Granada-Sevilla (abril do 2005) e o Sevilla-M\u00e1laga (xu\u00f1o do 2005). Posteriormente engad\u00edronse m\u00e1is traxectos.\nCoa chegada da serie 599 a finais de 2008, a serie anterior foi perdendo protagonismo en favor desta \u00faltima e os servizos R-598 foron substitu\u00eddos por servizos MD primeiro e Intercity despois. As relaci\u00f3ns Madrid-Baxadoz e Sevilla-Osuna foron as \u00faltimas en gozar do servizo at\u00e9 o ano 2012.\nServizo.\nOs novos trens da serie 598 ti\u00f1an unhas prestaci\u00f3ns diferentes \u00e1s de calquera outro tren rexional existente, polo que coa s\u00faa incorporaci\u00f3n creouse un servizo que permitise distinguilos dos realizados con outros trens. En esencia as prestaci\u00f3ns son moi parecidas ao servizo TRD, engadindo a posibilidade de levar bicicletas e a dispo\u00f1ibilidade completa do tipo D, que permite unha maior velocidade nas curvas.\nSon servizos rexionais que circulan a 160\u00a0km/h, dispo\u00f1en dunha \u00fanica clase e os seus asentos son fixos e reclin\u00e1beis, con cada metade nun sentido. Dispo\u00f1en de climatizaci\u00f3n, m\u00e1quinas expendedoras, indicador de destino e servizo adaptado a persoas de mobilidade reducida. Realizan menos paradas que servizos rexionais de menor gama. Os viaxeiros que porten bicicleta deben facer reserva gratu\u00edta deste servizo obrigatoriamente.\nPercorridos.\nNa actualidade os servizos R-598 pasaron a denominarse Intercity e \"MD\", xurdindo modificaci\u00f3ns en rutas e paradas:. As rutas realizadas anteriormente como R-598 foron:"}
{"id": "346966", "revid": "88215", "url": "https://gl.wikipedia.org/wiki?curid=346966", "title": "Ra\u00fal Albentosa", "text": "Ra\u00fal Albentosa Redal, nado en Alzira (Valencia) o 7 de setembro de 1988, \u00e9 un futbolista espa\u00f1ol. Xoga na posici\u00f3n de defensa.\nTraxectoria.\nO 9 de xullo de 2016 fichou polo Deportivo da Coru\u00f1a, procedente do Derby County FC, cun contrato por catro temporadas.\nO 31 de agosto de 2018, anunciouse a cesi\u00f3n de Albentosa por unha tempada \u00f3 Gimn\u00e0stic de Tarragona da Segunda Divisi\u00f3n. O 23 de xaneiro de 2019 o Deportivo anunciou a rescisi\u00f3n do seu contrato."}
{"id": "346968", "revid": "56817", "url": "https://gl.wikipedia.org/wiki?curid=346968", "title": "D\u00f6ner", "text": "D\u00f6ner (en turco) ou o shawarma (do \u00e1rabe \u0634\u0627\u0648\u0631\u0645\u0627) ou gyros (en grego) \u00e9 un prato tradicional turco comunmente atopado no medio Oriente e rexi\u00f3ns veci\u00f1as, e que consiste en finas l\u00e1minas de carne de a\u00f1o, pito ou vitela\u00a0coci\u00f1ada nun asadeiro vertical, xeralmente consumido cun pan plano como \"pide\" ou pita\u00a0xunto con vexetais e outros acompa\u00f1amentos. As s\u00faas versi\u00f3ns en \"d\u00fcr\u00fcm\" ou outras formas de comida r\u00e1pida fix\u00e9ronse populares en Europa grazas \u00e1 influencia de emigrantes norteafricanos e turcos.\nCaracter\u00edsticas.\nO termo \u00abd\u00f6ner kebab\u00bb significa \u00abcarne \u00e1 grella que d\u00e1 voltas\u00bb Tanto \"shawarma\" como\" gyros\" son adaptados do idioma turco e ref\u00edrense a \u00abvirar\u00bb. \"Shawarma\" \u00e9 unha forma deformada da palabra turca \u00ab\u00e7evirme\u00bb que significa virar unha carne sobre as brasas, iso si, horizontalmente, a diferenza do \"d\u00f6ner\" que vira verticalmente.\nO d\u00f6ner ou erroneamente \"d\u00f6ner kebab\" prep\u00e1rase xeralmente de\u00a0carne bovina\u00a0ou moitas veces dunha mestura desta con carne de ovella\u00a0e ad\u00f3itase servir xunto cun pan especial, redondo e esmagado, caracter\u00edstico da coci\u00f1a balc\u00e1nica e do Oriente\u00a0Pr\u00f3ximo chamado \"pita\" (en turco \"pide\") e moitas veces acompa\u00f1ado de ensalada e arroz. Os quioscos nos que se serve unha versi\u00f3n do \"d\u00f6ner\" para levar son com\u00fans en moitos pa\u00edses de Europa, entre eles Alema\u00f1a, Austria, Su\u00edza Francia, Holanda, Dinamarca, Reino Unido e Espa\u00f1a.\nTam\u00e9n existe o \"Iskender\", unha versi\u00f3n de d\u00f6ner servido con iogur, salsa de tomate e manteiga fundida.\nA versi\u00f3n \u00e1rabe, \"shawarma\" case sempre se fai con carne de cordeiro,\u00a0mentres na preparaci\u00f3n de \"gyros\", a versi\u00f3n grega, pref\u00edrese usar, xeralmente, carne de porco. Os acompa\u00f1amentos e a presentaci\u00f3n de cada unha do tres versi\u00f3ns dif\u00edrense tanto entre elas mesmas como tam\u00e9n segundo pa\u00edses e rexi\u00f3ns."}
{"id": "346969", "revid": "27249", "url": "https://gl.wikipedia.org/wiki?curid=346969", "title": "Pita (pan)", "text": "O pita \u00e9 unha peza de pan\u00a0mol, tradicional da coci\u00f1a \u00e1rabe, de forma plana e arredondada, magra e oca polo seu interior, que adoita reencherse de ingredientes diversos. \u00c1chase levemente levedado e adoita facerse de fari\u00f1a triga. Cons\u00f3mese no Mediterr\u00e1neo oriental, especialmente no\u00a0Oriente Pr\u00f3ximo. Ocasionalmente c\u00f3cese nas paredes do forno,\u00a0lembrando \u00e1s codias da pizza.\nO pita turco, \"pide\", case sempre leva por riba\u00a0sementes de s\u00e9samo ou de \"Nigella\" e non \u00e9 \"oco\" como moitos pans planos, sen\u00f3n que ten miolo.\nEtimoloxicamente, o nome \"pita\" deriva da palabra grega moderna \u03c0\u03af\u03c4\u03b1, usada para designar pastel ou pan.\nNas vodas b\u00falgaras entr\u00e9gase aos noivos, acompa\u00f1ado de mel e sal, e cunha serie de rituais que significan igualdade e a dozura da vida de casados.\nIngredientes.\nOs ingredientes son fari\u00f1a triga, auga, sal, fermento e aceite.\nPreparaci\u00f3n.\nA maior\u00eda de pitas enf\u00f3rnanse a altas temperaturas (232\u00a0\u00b0C), facendo que a masa en forma de c\u00edrculos aplanados inche de xeito espectacular. Cando se tiran do forno, as camadas de masa enfornada fican separadas dentro de pita desinflada, o que permite que o pan se abra para formar un peto. Con todo, a pita \u00e1s veces c\u00f3cese sen \"petos\" e ch\u00e1mase \"pita sen peto\".\nExiste a pita para microondas, que se prepara humedec\u00e9ndoa e quec\u00e9ndoa 30 segundos no microondas ou torrador.\nUso culinario.\nA pita p\u00f3dese usar para servir mollos como hummus e \"taramosalata\",\u00a0za'atar\u00a0e aceite; para envolver kebabs, \"gyros\" ou fal\u00e1fel\u00a0ou en forma de s\u00e1ndwichs e burritos; tam\u00e9n con ovos e moitos outros guisados como calquera outro pan. Tam\u00e9n se pode cortar e enfornar a xeito de\u00a0\"chips\" crocantes de pita."}
{"id": "346970", "revid": "18868", "url": "https://gl.wikipedia.org/wiki?curid=346970", "title": "Pan de pita", "text": ""}
{"id": "346973", "revid": "98629", "url": "https://gl.wikipedia.org/wiki?curid=346973", "title": "Eduard Suess", "text": "Eduard Suess, nado en Londres, Reino Unido, o 20 de agosto de 1831 e finado Viena, Imperio austroh\u00fangaro, o 26 de abril de 1914, foi un xe\u00f3logo austr\u00edaco experto na xeograf\u00eda dos Alpes.\n\u00c9 o respons\u00e1bel do descubrimento de d\u00faas signifidas caracter\u00edsticas xeogr\u00e1ficas xa perdidas, o supercontinente Gondwana (proposto en 1861) e o Oc\u00e9ano Tetis (proposto en 1901).\nTraxectoria.\nNado en Londres, Inglaterra, era o fillo m\u00e1is vello de Adolph Suess, un comerciante luterano de Saxonia e Eleonore Zdekauer. Aos tres anos a s\u00faa familia mudouse a Praga, e despois, cando Suess ti\u00f1a 14 anos, a Viena. Interesado desde mozo na xeolox\u00eda, publicou o seu primeiro traballo aos 19 anos sobre a xeolox\u00eda de Karlsbad (hoxe Karlovy Vary, na Rep\u00fablica Checa).\nEn 1855 casou con Hermine Strauss, a filla dun prominente m\u00e9dico de Praga. No seu matrimonio tivo cinco fillos e unha filla.\n\"Die Enststehung der Alpen\".\nSuess ti\u00f1a 44 anos cando publicou \"Die Enststehung der Alpen\", en 1875. Dito libro s\u00f3 ti\u00f1a 168 p\u00e1xinas e ningunha ilustraci\u00f3n. Base\u00e1sabase principalmente nas observaci\u00f3ns que fixera en Bohemia (actual Rep\u00fablica Checa) e nos Alpes orientais. Os xeol\u00f3gos contemporan\u00e9os reco\u00f1eceron o seu valor e o libro efectivamente revolucionou o estudo da tect\u00f3nica. Con \"Die Enststehung der Alpen\" Suess mostra que a estratigraf\u00eda e a xeolox\u00eda estrutural poden empregarse para estudar a orox\u00e9nese. No libro tam\u00e9n queda claro que as oroxenias son fen\u00f3menos que deben eternderse a unha escala global. O historiador da ciencia A. M. Cel\u00e2l \u015eeng\u00f6r sinala que Suess resalta pola s\u00faa orixinalidade e gran capacidade de s\u00edntese no libro.\nNo libro rexeita a tese da elevaci\u00f3n vertical das cordilleiras como resultado da elevaci\u00f3n de \"n\u00facleos cristalinos\". Respecto aos Alpes, Suess enfatiza a importancia dos movementos horizontais sobre os veriticais. Tam\u00e9n se constata que as cordilleiras son asim\u00e9tricas e a s\u00faa verxencia var\u00eda. En \"Die Enststehung der Alpen\" Suess postula que as cordilleiras f\u00f3rmanse inicialmente pola aparici\u00f3n dunha falla ou pregamento perpendiculares \u00e1 direcci\u00f3n da presi\u00f3n lateral terminando no cabalgamento dun lado sobre o outro, do que resulta unha asimetr\u00eda.\nEn \"Die Enststehung der Alpen\" Suess mostra unha postura cr\u00edtica sobre o uso de episodios de orox\u00e9nese como base para subdividir a historia xeol\u00f3xica en eras. En troques, suxire que as transgresi\u00f3ns e regresi\u00f3ns mari\u00f1as poden servir mellor para tal prop\u00f3sito.\n\"Das Antlitz der Erde\".\nEntre 1883 e 1909 Suess publicou os catro tomos da s\u00faa magna obra \"Das Antlitz der Erde\" (A Face da Terra). Nela postula que as oroxenias d\u00e9bense \u00e1 contracci\u00f3n da Terra. A contracci\u00f3n non \u00e9 uniforme, segundo Suess, as\u00ed que as zonas que m\u00e1is se contraen afundiron cara ao interior formado as enormes depresi\u00f3ns que hoxe ocupan os oc\u00e9anos. Ao diminu\u00edr a zona da superficie terrestre xerar\u00edanse movementos tanxenciais que, segundo Suess, explicar\u00edan a compresi\u00f3n reflectida nas oroxenias. As\u00ed e todo, no \u00faltimo tomo de \"Das Antlitz der Erde\" Suess reco\u00f1ece que unha contracci\u00f3n do planeta non \u00e9 suficiente para explicar a compresi\u00f3n vista nalg\u00fans or\u00f3xenos.\nReco\u00f1ecementos.\nSuess est\u00e1 considerado un dos primeiros expertos en ecolox\u00eda.\nPublicou de 1885 a 1901 unha s\u00edntese comprensiva das s\u00faas ideas co nome de \"Das Antlitz der Erde\", obra que se converteu nun influente libro de texto durante varios anos.\nNos seus traballos Suess introduciu tam\u00e9n o concepto de biosfera, que logo foi estendido por Vladimir Vernadskii en 1926.\nFoi galardoado coa Medalla Copley da Royal Society en 1903.\nO cr\u00e1ter lunar Suess, as\u00ed como un cr\u00e1ter de impacto en Marte foron nomeados na s\u00faa honra."}
{"id": "346975", "revid": "98629", "url": "https://gl.wikipedia.org/wiki?curid=346975", "title": "Anna Abreu", "text": "Anna Eira Margarida Heiskari, nada en Vantaa o 7 de febreiro de 1990 co nome de Anna Eira Margarida Mour\u00e3o de Melo e Abreu, \u00e9 unha cantante pop-dance luso-finlandesa de ascendencia portuguesa, m\u00e1is co\u00f1ecida co nome art\u00edstico de Anna Abreu.\nTraxectoria.\nAcadou sona en 2007 por quedar segunda na terceira tempada do concurso de televisi\u00f3n \"Idols\" (\u00f3 estilo de \"Operaci\u00f3n Triunfo\"). Foi a concursante que m\u00e1is discos vendeu ata 2012, por riba do ga\u00f1ador de calquera edici\u00f3n. Ga\u00f1ou tres premios Emma da industria musical finlandesa e publicou seis discos:\nTen un irm\u00e1n m\u00e1is vello, Emil, e vive coa s\u00faa nai en Vantaa, mentres que o seu pai d\u00e1 clases no Instituto Superior de Agronomia da UTL de Sintra."}
{"id": "346977", "revid": "6545406", "url": "https://gl.wikipedia.org/wiki?curid=346977", "title": "Arco de Tito", "text": "O arco de Tito (en italiano, \"Arco di Tito;\" en lat\u00edn, \"Arcus Titi\") \u00e9 un arco de triunfo situado na V\u00eda Sacra, xusto ao sueste do Foro, en Roma. Foi constru\u00eddo pouco despois da morte do emperador Tito (nado no ano 39, e emperador entre os anos 79 e 81). \u00c9 unha das obras arquitect\u00f3nicas fundamentais da \u00e9poca Flavia polas s\u00faas caracter\u00edsticas arquitect\u00f3nicas e escult\u00f3ricas. \nO arco forneceu dunha tipolox\u00eda espec\u00edfica para moitos dos arcos triunfais erixidos a partir do s\u00e9culo XVI dos que, quiziais, o que garda m\u00e1is semellanza con este \u00e9 o Arco de Triunfo de Par\u00eds, Francia.\nHistoria.\nNo 69, Vespasiano, pai de Tito, retornou a Roma para se converter en emperador e deixa a Tito en\u00a0Xudea\u00a0para p\u00f3r fin \u00e1 rebeli\u00f3n dos xudeus. No\u00a070, Tito conseguiu entrar en\u00a0Xerusal\u00e9n, que foi saqueada e o Templo destru\u00eddo, o que puxo fin \u00e1 guerra. Cando regresou a Roma, no 71, foi acollido nun desfile triunfal e presentou un rico bot\u00edn. \nNo 81, morto xa Tito, o Senado decidiu a construci\u00f3n do Arco que ser\u00e1 inaugurado baixo o mando de Domiciano (novo emperador; irm\u00e1n e sucesor de Tito) para conmemorar a deificaci\u00f3n oficial de Tito ou \"consecratio\" e a vitoria anterior de Tito xunto con Vespasiano sobre a rebeli\u00f3n en Xudea. Base\u00e1ndose no estilo dos detalles escult\u00f3ricos, existe a opini\u00f3n de que foi constru\u00eddo polo arquitecto favorito de Domiciano, Rabirius, que tam\u00e9n aparece como o director das obras do Coliseo. Por\u00e9n, ao faltar documentaci\u00f3n orixinal da \u00e9poca, as atribuci\u00f3ns dos edificios romanos a partir do estilo empregados resultan pouco consistentes.\nDurante a Idade Media, a gu\u00eda de viaxes en lat\u00edn, \"Mirabilia Urbis Romae\", referiuse ao monumento como:\nTam\u00e9n durante a \u00e9poca medieval, a familia Frangipane, engadiulle un segundo piso \u00e1 b\u00f3veda convert\u00e9ndoo nunha torre fortificada. A comezos do s\u00e9culo XX, igual que o Coliseo, foi restaurado \u2013entre 1819 e 1821-, primeiro polo arquitecto Raffaele Stern e posteriormente por Giuseppe Valadier. A restauraci\u00f3n, impulsada polo Papa P\u00edo VII, foi bastante discutida pois fronte ao m\u00e1rmore grego orixinal, empregaron o travertino local. Hai autores que defenden este procedemento para evitar mesturar as partes orixinais coas restauradas e as\u00ed evitar confusi\u00f3ns ou falsificaci\u00f3ns, mentres que outros afirman que se procedeu dese xeito por problemas econ\u00f3micos.\nDescrici\u00f3n arquitect\u00f3nica.\nO Arco de Tito, sep\u00e1rase da tipolox\u00eda t\u00edpica dos arcos da \u00e9poca de Augusto, pois amosa unha mole moito m\u00e1is compacta, afast\u00e1ndose da arquitectura de influencia helen\u00edstica. As s\u00faas medidas son 15,4 m de alto, 13,5 m de largo e 4,75 m de fondo. O arco interior ten 8,3 metros de altura, e 5,36 de largo.\n\u00c9, ademais, a primeira obra datada en Roma que presenta capiteis de orde composta. Emprega materiais diversos, fundamentalmente un n\u00facleo de morteiro que \u00e9 recuberto con placas de m\u00e1rmore: de travertino no z\u00f3colo da base e doutro, m\u00e1is fino, do Pent\u00e9lico, no resto.\nO arco ap\u00f3iase nun podio ou plinto sobre o que se atopa o corpo formado por unha b\u00f3veda de\u00a0can\u00f3n\u00a0asentada sobre dous grosos piares decorados con dous pares de columnas encostadas de capitel composto e xanelas cegas no centro.\u00a0Sobre o corpo at\u00f3pase o entaboamento, \u00a0que conta cun arquitrabe de tres bandas, un friso (que amosa o desfile triunfal das tropas romanas en Xerusal\u00e9n) e unha cornixa que sost\u00e9n o \u00e1tico, no que aparece unha inscrici\u00f3n e sobre o que deb\u00eda aparecer unha cuadriga de bronce conducida polo propio emperador.\nAn\u00e1lise escult\u00f3rica.\nA decoraci\u00f3n escult\u00f3rica \u00e9 abondosa en gran parte do edificio. Realizadas como altorrelevos, aparecen escenas tanto na parte frontal (nas enxuntas aparecen Vitorias que se dirixen \u00e1 clave, que destaca sobre o resto do arco; hai unha m\u00e9nsula no centro) como no interior da arco que \u00e9 onde se atopan as escenas m\u00e1is relevantes.\nO intradorso do arco est\u00e1 decorado con caset\u00f3ns cadrados, e nas paredes internas, en cada un dos lados aparecen dous paneis que conmemoran dous momentos do triunfo de Tito, trala toma de Xerusal\u00e9n, no 70, na primeira guerra xud\u00eda.\nNo lado esquerdo (sur), os soldados romanos portan parte dos tesouros resultado do saqueo do Templo de Xerusal\u00e9n. Poden distinguirse o candelabro de sete brazos (\"Menor\u00e1\"), a mesa co pan da ofrenda e os vasos sagrados, e as trompetas de prata. Tam\u00e9n est\u00e1n representadas figuras masculinas cunhas t\u00e1boas (\"tabula ansata\") nas que aparecer\u00edan os nomes das cidades conquistadas durante a guerra.\nNa parede contraria, aparece cun forte sentido aleg\u00f3rico, o emperador montado nunha cuadriga que \u00e9 conducida pola deusa Roma, ao mesmo tempo que a Vitoria cor\u00f3ao, mentres que ao redor da escena aparecen os lictores. Pr\u00f3ximo \u00e1 cuadriga aparece a representaci\u00f3n do Pobo Romano (un mozo semiespido, cunha capa) e do Senado (un home togado).\nNo centro da b\u00f3veda at\u00f3pase a ilustraci\u00f3n da apoteose de Tito que mostra ao emperador deificado sobre unha enorme aguia s\u00edmbolo de X\u00fapiter e Roma.\u00a0A imaxe representa o momento no que a alma do emperador ascend\u00eda ao ceo dende a s\u00faa pira funeraria, cando se soltaba unha aguia desde as chamas e que representaba o milagre da apoteose.\nAs inscrici\u00f3ns.\nO arco presenta, d\u00faas inscrici\u00f3ns en letras capitais romanas. A do lado leste, a orixinal, \u00e9 a dedicatoria do senado a Tito lembrando a s\u00faa deificaci\u00f3n, e a de seu pai Vespasiano, polo que tivo que realizarse con posterioridadede ao 81, ano da morte de Tito. A do lado oeste, realizouse en 1821, despois de ser restaurado durante o pontificado do Papa P\u00edo VII por Giuseppe Valadier. A restauraci\u00f3n f\u00edxose intencionadamente en travertino para diferenciar a construci\u00f3n orixinal das partes restauradas.\nInfluencia arquitect\u00f3nica.\nO arco de Tito foi modelo ou inspiraci\u00f3n para moitos outros arcos erixidos desde o s\u00e9culo XV, tales como:"}
{"id": "346979", "revid": "98629", "url": "https://gl.wikipedia.org/wiki?curid=346979", "title": "Tect\u00f3nica", "text": "A tect\u00f3nica \u00e9 a rama da xeolox\u00eda que estuda as estruturas xeol\u00f3xicas producidas pola deformaci\u00f3n da codia terrestre, as estruturas que as rochas adquiren despois de se formar e os procesos que as orixinan.\nO termo \u00e9 a adaptaci\u00f3n do lat\u00edn cient\u00edfico \"tect\u014fnicus, -a, um\", derivado do grego antigo \u03c4\u03b5\u03ba\u03c4\u03bf\u03bd\u03b9\u03ba\u03cc\u03c2 \"tekt\u014fnik\u00f3s\", \"referente \u00e1 construci\u00f3n\", \"referido ao edificio\"; e este de \u03c4\u03ad\u03ba\u03c4\u03c9\u03bd \"t\u00e9kt\u014dn\" (xenitivo \u03c4\u03ad\u03ba\u03c4\u03bf\u03bd\u03bf\u03c2 \"t\u00e9ktonos\"), \"construtor\", \"carpinteiro\", \"canteiro\", \"mestre en calquera arte\". No sentido xeol\u00f3xico de \"referente \u00e1 estrutura da codia terrestre\" rexistrouse por primeira vez en 1887.\nTect\u00f3nica e xeolox\u00eda estrutural.\nA forma do relevo terrestre depende en boa medida das estruturas xeol\u00f3xicas, \u00e9 dicir, de como est\u00e1n dispostos os materiais e que o compo\u00f1en. As estruturas das formaci\u00f3ns rochosas son de d\u00faas clases:\nDe acordo con estes conceptos, a tect\u00f3nica \u00e9 unha parte da xeolox\u00eda estrutural: aquela que se centra nas estruturas de deformaci\u00f3n sen situar no seu centro as estruturas de tipo orixinal. Na pr\u00e1ctica, tect\u00f3nica e xeolox\u00eda estrutural son frecuentemente tratadas como sin\u00f3nimas.\nEscala das deformaci\u00f3ns.\nAs forzas afectan \u00e1 estrutura dos materiais \u00e1s m\u00e1is diversas escalas espaciais, formando estruturas que necesitan para medirse desde fracci\u00f3ns de mil\u00edmetro ata centos de quil\u00f3metros. Podemos distinguir en funci\u00f3n desas dimensi\u00f3ns:\nEsforzo e deformaci\u00f3n.\nOs materiais da litosfera, a capa r\u00edxida superficial, est\u00e1n sometidos \u00e1 forza da gravidade e a distintas combinaci\u00f3ns locais de forzas horizontais. Estas proceden do desprazamento das placas, cuxa orixe \u00faltima est\u00e1 na din\u00e1mica convectiva do manto. O calor interno da Terra, esencialmente un residuo do liberado por contracci\u00f3n gravitatoria durante a s\u00faa formaci\u00f3n, distrib\u00faese de maneira desigual dando lugar a diferenzas rexionais que mante\u00f1en unha activa, a\u00ednda que moi lenta, circulaci\u00f3n interna. Na superficie os desprazamentos producen forzas locais que provocan as deformaci\u00f3ns que estuda a tect\u00f3nica.\nCada punto material da codia est\u00e1 sometido a un campo de esforzos (forzas dirixidas) que variar\u00e1 segundo as forzas horizontais en xogo e onde sempre interv\u00e9n a gravidade. Reco\u00f1\u00e9cese unha direcci\u00f3n de esforzo m\u00e1ximo, outra de esforzo m\u00ednimo, perpendicular \u00e1 anterior, e, por \u00faltimo, unha de esforzo medio perpendicular ao esforzo m\u00e1ximo e ao m\u00ednimo. Na direcci\u00f3n do esforzo m\u00e1ximo hase producir un acurtamento da estrutura, \u00e1 vez que un alongamento (necesario para manter constante o volume da formaci\u00f3n) na direcci\u00f3n do esforzo m\u00ednimo. As dimensi\u00f3ns non deben variar na direcci\u00f3n do esforzo medio. O desprazamento neto de materiais debe producirse nunha direcci\u00f3n oblicua aos esforzos m\u00e1ximo e m\u00ednimo.\nA aplicaci\u00f3n dun esforzo crecente d\u00e1 lugar a deformaci\u00f3ns de tipos distintos. Primeiro, unha deformaci\u00f3n el\u00e1stica, revers\u00edbel, como a que afecta \u00e1s rochas cando son atravesadas polas ondas s\u00edsmicas; segundo, unha deformaci\u00f3n pl\u00e1stica, xeometricamente continua e irrevers\u00edbel, como a que observamos nin pregamento; por \u00faltimo, unha deformaci\u00f3n r\u00edxida, por rotura, descontinua e irrevers\u00edbel, cando se supera certo valor. As fallas representan o exemplo maior de deformaci\u00f3n r\u00edxida.\nAs propiedades intr\u00ednsecas da rocha, as estruturas que forma e as circunstancias en que se encontra determinan o valor que ha de ter un esforzo para que a deformaci\u00f3n sexa r\u00edxida, pl\u00e1stica ou el\u00e1stica. Ch\u00e1manse rochas competentes as que demostran pouca plasticidade e alcanzan o l\u00edmite de rotura sen chegar a sufrir unha deformaci\u00f3n pl\u00e1stica significativa. Son rochas competentes, en xeral, as rochas plut\u00f3nicas e, entre as sedimentarias, as calcarias ou os arenitos consolidados cando non est\u00e1n moi estratificadas. Unha estratificaci\u00f3n fina dar\u00e1 lugar xeralmente, a igualdade de material, a deformaci\u00f3ns pl\u00e1sticas, principalmente pregas. Son especialmente incompetentes as rochas arxilosas ou as areas. As circunstancias f\u00edsicas, especialmente a presi\u00f3n confinante, poden alterar o comportamento dunha rocha: nas rexi\u00f3ns profundas da codia e no manto, a elevada presi\u00f3n fai improb\u00e1bel a rotura, e materiais que son moi r\u00edxidos na superficie comp\u00f3rtanse dun modo moito m\u00e1is pl\u00e1stico.\nDeformaci\u00f3ns na tect\u00f3nica global.\nExisten d\u00faas clases b\u00e1sicas de movementos. Os verticais ou epirox\u00e9nicos son de amplo radio e moi lentos e tratan de recuperar o equilibrio isost\u00e1tico. Os movementos horizontais ou orox\u00e9nicos son respons\u00e1beis dos relevos pregados e fracturados. Na actualidade o paradigma que explica o relevo terrestre, ao igual que case todo en xeolox\u00eda, \u00e9 a tect\u00f3nica de placas."}
{"id": "346980", "revid": "89787", "url": "https://gl.wikipedia.org/wiki?curid=346980", "title": "Plut\u00f3n (xeolox\u00eda)", "text": "En xeolox\u00eda, un plut\u00f3n \u00e9 unha masa de rocha magm\u00e1tica que, procedente de grandes profundidades, abriuse paso entre as rochas supraxacentes, consolid\u00e1ndose logo antes de chegar \u00e1 superficie. Un plut\u00f3n forma unha intrusi\u00f3n moi grande, de at\u00e9 varios quil\u00f3metros, dentro da rocha encaixante. A maior\u00eda das veces o magma solidificou a profundidades de at\u00e9 10\u00a0km, circunstancia \u00e1 cal se debe que s\u00f3 sexan vis\u00edbeis naqueles casos en que todo o manto de rocha que os cubr\u00eda foi eliminado pola erosi\u00f3n. Os m\u00e1is caracter\u00edsticos son os sills, os bat\u00f3litos e os lac\u00f3litos."}
{"id": "346991", "revid": "27155", "url": "https://gl.wikipedia.org/wiki?curid=346991", "title": "Trapps siberianos", "text": "Os trapps (ou traps) siberianos ou escaleiras siberianas (en ruso: \u0421\u0438\u0431\u0438\u0440\u0441\u043a\u0438\u0435 \u0442\u0440\u0430\u043f\u043f\u044b, \"Sibirskie trappi\") son formaci\u00f3ns de orixe magm\u00e1tica que forman unha gran rexi\u00f3n de rocha volc\u00e1nica, que constit\u00fae unha gran provincia \u00edgnea, en Siberia, Rusia. O evento de erupci\u00f3n masiva que deu lugar aos trapps, un dos maiores na historia xeol\u00f3xica da Terra, prolongouse durante mill\u00f3ns de anos e consid\u00e9rase que foi clave na extinci\u00f3n masiva do Permiano-Tri\u00e1sico, de hai 250-251 mill\u00f3ns de anos.\nO termo \u00abtrapp\u00bb (ou tam\u00e9n \u00abtrap\u00bb) prov\u00e9n da palabra sueca \"trapp\" (variante de \"trappa\"), que significa 'escaleira', en referencia aos outeiros formando banzos con aspecto de escaleiras que compo\u00f1en a paisaxe da rexi\u00f3n, t\u00edpicos deste tipo de formaci\u00f3ns de basalto.\nExtensi\u00f3n xeogr\u00e1fica.\nOs trapps siberianos orixinados no evento de formaci\u00f3n bas\u00e1ltica cobren na actualidade aproximadamente dous mill\u00f3ns de quil\u00f3metros cadrados, equivalentes \u00e1 superficie de Europa Occidental. As estimaci\u00f3ns sobre a s\u00faa extensi\u00f3n orixinal dan cifras pr\u00f3ximas aos sete mill\u00f3ns de quil\u00f3metros cadrados, cun volume de lava de entre un e catro mill\u00f3ns de quil\u00f3metros c\u00fabicos.\nA \u00e1rea local\u00edzase entre os 50\u00ba e 75\u00ba de latitude Norte, e 60\u00ba e 120\u00ba de lonxitude Leste.\nFormaci\u00f3n.\nA orixe dos trapps siberianos foi atribu\u00edda a diversos motivos, tales como unha pluma do manto que impactou a base da codia terrestre e atravesou o crat\u00f3n siberiano ata sa\u00edr \u00e1 superfice, ou a un proceso relacionado coa tect\u00f3nica de placas.\nEntre os posibles causantes do evento tam\u00e9n se propuxo o impacto meteor\u00edtico que formou o cr\u00e1ter da Terra de Wilkes na Ant\u00e1rtida, que puido acontecer no mesmo per\u00edodo. Esta teor\u00eda mant\u00e9n que os trapps siberianos foron o resultado dunha serie de r\u00e9plicas s\u00edsmicas no interior da Terra que culminaron nunha erupci\u00f3n xigantesca nun punto pr\u00f3ximo aos ant\u00edpodas do lugar de colisi\u00f3n do asteroide. Os cient\u00edficos seguen debatendo a factibilidade desta hip\u00f3tese.\nCrese que os trapps siberianos entraron en erupci\u00f3n a trav\u00e9s de numerosas fontes durante m\u00e1is dun mill\u00f3n de anos, en rexi\u00f3ns situadas ao leste e sur de Norilsk, Siberia. \u00c9 posible que algunhas das erupci\u00f3ns individuais chegasen a emitir volumes de lava superiores aos 2000\u00a0km3.\nA presenza dunha ampla extensi\u00f3n de tufo volc\u00e1nico e de dep\u00f3sitos pirocl\u00e1sticos suxire que tiveron lugar unha serie de grandes erupci\u00f3ns explosivas antes das erupci\u00f3ns de lava bas\u00e1ltica ou durante as mesmas. A presenza de rochas volc\u00e1nicas sil\u00edcicas como a riolita, indican tam\u00e9n erupci\u00f3ns de car\u00e1cter explosivo.\nImpacto na vida prehist\u00f3rica.\nEste evento volc\u00e1nico estendeuse ao longo do l\u00edmite entre o Permiano e o Tri\u00e1sico, hai uns 250 mill\u00f3ns de anos, e \u00e9 citado como unha das posibles causas que provocaron a extinci\u00f3n masiva de dito per\u00edodo, co\u00f1ecida como a extinci\u00f3n do Permiano-Tri\u00e1sico ou, coloquialmente, a Gran Mortaldade (a maior na historia da Terra). Actualmente, desco\u00f1\u00e9cese se a responsabilidade dos trapps siberianos no evento de extinci\u00f3n foi directa ou se, ao contrario, foron causados por un evento maior, como o impacto dun asteroide.\nRecentemente xurdiu a hip\u00f3tese de que esta erupci\u00f3n masiva puido orixinar un crecemento descontrolado na poboaci\u00f3n da arquea \"Methanosarcina\", un microorganismo anaerobio produtor de metano (un gas de efecto invernadoiro vinte e tres veces m\u00e1is potente que o di\u00f3xido de carbono). Os gases emitidos polos trapps siberianos puideron provocar por si s\u00f3s un efecto invernadoiro que aumentase a temperatura dos oc\u00e9anos ata un punto cr\u00edtico no que os dep\u00f3sitos de hidrato de metano do leito mari\u00f1o reaccionaron, liberando grandes cantidades adicionais de metano \u00e1 superficie e agravando o quecemento global.\nO evento de extinci\u00f3n do Permiano-Tri\u00e1sico afectou a toda a vida na Terra e est\u00edmase que puido acabar co 90\u00a0% das especies daquela existentes. Os estudos realizados ao respecto indican que o planeta necesitou m\u00e1is de 30 mill\u00f3ns de anos para recuperarse das perturbaci\u00f3ns clim\u00e1ticas e ecol\u00f3xicas derivadas desta serie de erupci\u00f3ns. Os c\u00e1lculos da temperatura do mar realizados con delta-O-18 (un indicador da proporci\u00f3n de is\u00f3topos estables), revelan que as temperaturas oce\u00e1nicas ecuatoriais chegaron a superar os 40\u00a0\u00b0C.\nAs evidencias paleontol\u00f3xicas indican, ademais, que a distribuci\u00f3n global dos tetr\u00e1podos se desvaneceu, con raras excepci\u00f3ns na rexi\u00f3n de Panxea actualmente ocupada por Utah, entre as latitudes de 40\u00baS e 30\u00baN. A brecha coincide coa escaseza de carb\u00f3n do per\u00edodo comprendido entre o final do Permiano e o Tri\u00e1sico Medio, como consecuencia da perda dos pantanos de turba. A formaci\u00f3n de turba, un produto resultante da putrefacci\u00f3n da vexetaci\u00f3n na auga \u00e1cida de marismas, pantanos e zonas h\u00famidas en condici\u00f3ns de baixa actividade microbiana; non se restableceu ata o Anisiano (hai 245-237 mill\u00f3ns de anos) e s\u00f3 en altas latitudes do sur. Non obstante, os bosques de ximnospermas apareceron con anterioridade, a\u00ednda que en altas latitudes do norte e do sur.\nNa Panxea ecuatorial, a recuperaci\u00f3n dos bosques dominados por con\u00edferas necesitou mill\u00f3ns de anos tras esta extinci\u00f3n. As primeiras reservas de carb\u00f3n posteriores ao evento destas latitudes, datan do Carniense (transcorridos 15 mill\u00f3ns de anos despois do final do Permiano). Estes signos indican que as temperaturas ecuatoriais foron moi superiores \u00e1s toleradas pola maior\u00eda dos vertebrados mari\u00f1os polo menos durante dous m\u00e1ximos t\u00e9rmicos, mentres que as temperaturas ecuatoriais terrestres eran o suficientemente elevadas como para suprimir a abundancia de plantas e animais durante a maior parte do Tri\u00e1sico Temper\u00e1n.\nDep\u00f3sitos de n\u00edquel.\nO gran dep\u00f3sito de n\u00edquel, cobre e paladio de Norilsk-Talnakh enc\u00f3ntrase entre os condutos de magma na parte principal dos trapps siberianos.\nNa cultura popular.\nOs trapps siberianos, o episodio eruptivo que os formou e a extinci\u00f3n en masa do Permiano-Tri\u00e1sico, foron tratados por varios documentais, entre eles \"Animal Armageddon\" e \"The Day The Earth Nearly Died\". Tam\u00e9n foron mencionados na serie \"\", presentado por Neil deGrasse Tyson, no episodio titulado \"Evoluci\u00f3n mol\u00e9cula a mol\u00e9cula\"."}
{"id": "346992", "revid": "27155", "url": "https://gl.wikipedia.org/wiki?curid=346992", "title": "Traps siberianos", "text": ""}
{"id": "346993", "revid": "27155", "url": "https://gl.wikipedia.org/wiki?curid=346993", "title": "Escaleiras siberianas", "text": ""}
{"id": "346994", "revid": "27155", "url": "https://gl.wikipedia.org/wiki?curid=346994", "title": "Trapps de Siberia", "text": ""}
{"id": "346995", "revid": "27155", "url": "https://gl.wikipedia.org/wiki?curid=346995", "title": "Traps de Siberia", "text": ""}
{"id": "347000", "revid": "51040", "url": "https://gl.wikipedia.org/wiki?curid=347000", "title": "Aneis ol\u00edmpicos", "text": "Os aneis ol\u00edmpicos son o principal s\u00edmbolo dos xogos ol\u00edmpicos. Este s\u00edmbolo est\u00e1 composto por cinco aneis entrelazados de cores azul, negra, vermella, amarela\u00a0e verde.\nA bandeira ol\u00edmpica est\u00e1 composta polo s\u00edmbolo dos aneis ol\u00edmpicos sobre fondo branco. Ademais hai outros dous s\u00edmbolos ol\u00edmpicos que son: o facho ol\u00edmpico e mailo credo ol\u00edmpico.\nOrixe dos aneis.\nPierre de Coubertin \u2015na \"Revue Olympique\" de agosto de 1913\u2015, informou a respecto do s\u00edmbolo que utilizar\u00eda en 1914 o Congreso Ol\u00edmpico de Par\u00eds:\nAs\u00ed mesmo, na revista do Comit\u00e9 Ol\u00edmpico Internacional \"Olympic Magazine\", de novembro de 1992, o historiador estadounidense Robert Barney comenta que a idea dos aneis de Pierre de Coubertin\u00a0veu do emblema da \u00abUni\u00f3n Francesa de Sociedades de Deportes Atl\u00e9ticos\u00bb de dous aneis entrelazados (como o cl\u00e1sico emblema significando unha parella en matrimonio) coas cores azul e vermella sobre fondo branco adoptando as cores da bandeira de Francia organismo fundado pola uni\u00f3n de d\u00faas asociaci\u00f3ns deportivas francesas e que dirixiu at\u00e9 1925\u00a0o Movemento Ol\u00edmpico en Francia, a cal dirix\u00eda, e das ideas do psic\u00f3logo Carl Gustav Jung que comenta que o c\u00edrculo representa a continuidade e tam\u00e9n o ser humano.\nBandeira ol\u00edmpica.\nA bandeira ol\u00edmpica est\u00e1 en proporci\u00f3n 2:3, e o seu uso est\u00e1 estritamente regulado polo Comit\u00e9 Ol\u00edmpico Internacional, do mesmo xeito ca o dos aneis.\nA bandeira ol\u00edmpica \u00edzase en todas as cerimonias de apertura dos Xogos Ol\u00edmpicos, dende os Xogos Ol\u00edmpicos de Anveres 1920 at\u00e9 a actualidade.\nSimbolox\u00eda dos aneis.\nA teor\u00eda m\u00e1is difundida e m\u00e1is prob\u00e1bel, \u00e9 que os cinco aneis representen os cinco continentes que participan das olimp\u00edadas, sendo estes: Ocean\u00eda, Am\u00e9ricas, \u00c1frica, Europa e Asia. \u00a0Por\u00e9n, o COI rexeita esta idea, e en 1951, o Comit\u00e9 Executivo suprimiu, por falta de probas que o sustentase, a menci\u00f3n que exist\u00eda at\u00e9 ent\u00f3n na Carta Ol\u00edmpica da asociaci\u00f3n dos cinco aneis de cores aos cinco continentes.\nTampouco \u00e9 certo que o dese\u00f1o dos aneis prove\u00f1a dunha pedra atopada en Delfos.\nUsos dos aneis.\nSegundo o COI, existen diversos tipos de usos para os s\u00edmbolos ol\u00edmpicos:"}
{"id": "347001", "revid": "18868", "url": "https://gl.wikipedia.org/wiki?curid=347001", "title": "Bandeira ol\u00edmpica", "text": ""}
{"id": "347005", "revid": "89787", "url": "https://gl.wikipedia.org/wiki?curid=347005", "title": "Ricardo Gurriar\u00e1n", "text": "Ricardo Gurriar\u00e1n Rodr\u00edguez, nado no Barco de Valdeorras en 1953, \u00e9 un historiador galego.\nTraxectoria.\nFillo de Gonzalo Gurriar\u00e1n Gurriar\u00e1n, \u00e9 licenciado en Educaci\u00f3n F\u00edsica (INEF) pola Universidade Polit\u00e9cnica de Madrid, foi profesor no IES Arcebispo Xelm\u00edrez I de Santiago de Compostela desde 1977 ata a s\u00faa xubilaci\u00f3n. En 2004 doutorouse en Historia Contempor\u00e1nea pola Universidade de Santiago de Compostela, coa tese \"A investigaci\u00f3n cient\u00edfica en Galicia (1900-1940): instituci\u00f3ns, redes formativas e carreiras acad\u00e9micas: A ruptura de Guerra Civil\", dirixida por Lourenzo Fern\u00e1ndez Prieto. Foi asesor hist\u00f3rico do filme \"Os fillos do sol\" (2017) que desenvolve a s\u00faa trama nos inicios da compa\u00f1\u00eda farmac\u00e9utica Zeltia nun contexto hist\u00f3rico que Gurriar\u00e1n investigou na s\u00faa tese de doutoramento."}
{"id": "347006", "revid": "5863", "url": "https://gl.wikipedia.org/wiki?curid=347006", "title": "Ricardo Gurriar\u00e1n Rodr\u00edguez", "text": ""}
{"id": "347009", "revid": "1505", "url": "https://gl.wikipedia.org/wiki?curid=347009", "title": "Museo de Le\u00f3n", "text": "O museo de Le\u00f3n, situado na cidade de Le\u00f3n (Espa\u00f1a), \u00e9 o museo m\u00e1is antigo da provincia e est\u00e1 dedicado a narrar a historia da mesma a trav\u00e9s da arqueolox\u00eda, a arte e a etnograf\u00eda. Inaugurado en 1869, a\u00ednda que fundado a partir da actividade da Comisi\u00f3n Provincial de Monumentos de Le\u00f3n no contexto da Desamortizaci\u00f3n decimon\u00f3nica, desde 2007 at\u00f3pase no co\u00f1ecido como edificio Pallar\u00e9s, no centro da cidade. As\u00ed mesmo, ten dous anexos: a vila romana de Navatejera, na localidade de Navatejera (no veci\u00f1o municipio de Villaquilambre), e o antigo convento de San Marcos (Le\u00f3n), que \u00e9 a sede hist\u00f3rica do museo.\nInstalaci\u00f3ns.\nDesde 2007, o museo pos\u00fae d\u00faas instalaci\u00f3ns na cidade de Le\u00f3n: a s\u00faa sede, no edificio \"Pallar\u00e9s\", e o seu anexo monumental ou sede hist\u00f3rica, no conventual de San Marcos. Por outra banda, disp\u00f3n dun anexo arqueol\u00f3xico: a vila romana de Navatejera, no municipio de Villaquilambre, visitable a poucos quil\u00f3metros do centro da cidade."}
{"id": "347011", "revid": "61897", "url": "https://gl.wikipedia.org/wiki?curid=347011", "title": "Od\u00f3metro", "text": ""}
{"id": "347014", "revid": "5863", "url": "https://gl.wikipedia.org/wiki?curid=347014", "title": "Obella Vidal", "text": ""}
{"id": "347015", "revid": "5863", "url": "https://gl.wikipedia.org/wiki?curid=347015", "title": "Foro Enrique Peinador", "text": ""}
{"id": "347016", "revid": "5863", "url": "https://gl.wikipedia.org/wiki?curid=347016", "title": "Xerais de Galicia", "text": ""}
{"id": "347017", "revid": "5863", "url": "https://gl.wikipedia.org/wiki?curid=347017", "title": "Historia Contempor\u00e1nea", "text": ""}
{"id": "347021", "revid": "98629", "url": "https://gl.wikipedia.org/wiki?curid=347021", "title": "QuikScat", "text": "QuikScat, abreviatura de \"Quick Scatterometer\" (\"Dispers\u00f3metro r\u00e1pido\"), \u00e9 un sat\u00e9lite artificial f\u00f3ra de servizo da NASA lanzado o 20 de xu\u00f1o de 1999 mediante un foguete Titan II SLV desde a base Vandenberg da Forza A\u00e9rea para estudar os oc\u00e9anos terrestres.\nCaracter\u00edsticas.\nQuikScat foi dese\u00f1ado como un substituto r\u00e1pido para facer as observaci\u00f3ns de dispersometr\u00eda que se perderon coa avar\u00eda do sat\u00e9lite ADEOS 1, motivo polo cal recibe o nome que leva. Levou tan s\u00f3 11 meses constru\u00edr e lanzar o sat\u00e9lite grazas ao uso de equipamento xa existente para constru\u00edr outro sat\u00e9lite que se atopaba suspendido. QuikScat levaba a bordo un \u00fanico instrumento, o dispers\u00f3metro SeaWinds, que consist\u00eda nun radar de microondas para medir a velocidade e direcci\u00f3n do vento preto da superficie oce\u00e1nica independentemente das condici\u00f3ns meteorol\u00f3xicas.\nNave.\nO sat\u00e9lite foi constru\u00eddo usando o bus BCP-2000 (\"Ball Commercial Platform 2000\"), cunha masa de 970\u00a0kg. Usaba dous paneis solares para producir electricidade, que era almacenada en bater\u00edas.\nMisi\u00f3n.\nQuikScat funcionou sen problemas m\u00e1is al\u00e1 dos dous anos de dese\u00f1o de vida orixinal ata completar dez anos de observaci\u00f3ns que se viron interrompidos pola avar\u00eda o 23 de novembro de 2009 do mecanismo de rotaci\u00f3n do dispers\u00f3metro, que imposibilitou o seu uso."}
{"id": "347022", "revid": "5863", "url": "https://gl.wikipedia.org/wiki?curid=347022", "title": "Mario Orjales", "text": ""}
{"id": "347023", "revid": "5863", "url": "https://gl.wikipedia.org/wiki?curid=347023", "title": "Enrique Harguindey Banet", "text": ""}
{"id": "347025", "revid": "5863", "url": "https://gl.wikipedia.org/wiki?curid=347025", "title": "Iniciativa lexislativa popular", "text": ""}
{"id": "347026", "revid": "5863", "url": "https://gl.wikipedia.org/wiki?curid=347026", "title": "Alejandro Rodr\u00edguez-Sesmero", "text": ""}
{"id": "347029", "revid": "88215", "url": "https://gl.wikipedia.org/wiki?curid=347029", "title": "Marlos Moreno", "text": "Marlos Moreno Dur\u00e1n, nado en Medell\u00edn o 20 de setembro de 1996, \u00e9 un futbolista colombiano. Xoga na posici\u00f3n de centrocampista e o seu equipo actual \u00e9 o Santos Laguna, cedido polo Manchester City F.C.\nTraxectoria.\nO 6 de agosto de 2016 fichou polo Deportivo da Coru\u00f1a, cedido polo Manchester City F.C. por unha temporada."}
{"id": "347030", "revid": "1131", "url": "https://gl.wikipedia.org/wiki?curid=347030", "title": "Castro do Sino", "text": "O castro do Sino, tam\u00e9n co\u00f1ecido como castro de Lavandeira, Citania de Vilaseco ou da Igrexa Vella \u00e9 un castro que se ergue a case 300 metros de altura sobre un monte preto do lugar de Lavandeira, no concello de Vimianzo.\nCaracter\u00edsticas.\nEste castro aproveitou a s\u00faa localizaci\u00f3n estrat\u00e9xica, no alto dun outeiro e cun gran desnivel cara o regato de Lavandeira que o envolve pola parte noroeste. Conserva as murallas de defensa da s\u00faa parte leste e sur, e tam\u00e9n os cimentos de varias vivendas circulares.\nEn outubro de 2002 perigou a s\u00faa existencia cando o dono do terreo, por desco\u00f1ecemento do que al\u00ed ti\u00f1a, intentou explanar as murallas para plantar eucaliptos. Pronto se paralizou a obra e non afectou demasiado \u00e1 estrutura. Si \u00e1 muralla exterior e a parte dun mont\u00edculo interior. Logo da agresi\u00f3n, un t\u00e9cnico de patrimonio, Tom\u00e1s Rodr\u00edguez, fixo unha inspecci\u00f3n visual do lugar e axi\u00f1a atopou fragmentos de tella e cer\u00e1mica.\nEn Patrimonio est\u00e1 catalogado como Citania de Vilaseco ou Igrexa Vella. Este \u00faltimo top\u00f3nimo v\u00e9n de que a igrexa de San Marti\u00f1o de Castrelo estaba \u00f3 p\u00e9 deste castro. No 1714 foi trasladada \u00e1 s\u00faa localizaci\u00f3n actual en Castrelo. O campanario estar\u00eda situado nunha zona alta do castro, de a\u00ed o nome do Sino, do son da camp\u00e1.\nDado o seu dif\u00edcil acceso nunca foi moi co\u00f1ecido, malia ser un dos m\u00e1is importantes de Vimianzo e figurar xa desde antes de 1986 como \u00fanico exemplo, xunto co castro das Barreiras, co\u00f1ecido at\u00e9 daquela da cultura castrexa no concello."}
{"id": "347031", "revid": "5863", "url": "https://gl.wikipedia.org/wiki?curid=347031", "title": "Pequ\u00edn 2008", "text": ""}
{"id": "347032", "revid": "5863", "url": "https://gl.wikipedia.org/wiki?curid=347032", "title": "Barcelona 92", "text": ""}
{"id": "347033", "revid": "5863", "url": "https://gl.wikipedia.org/wiki?curid=347033", "title": "Barcelona 1992", "text": ""}
{"id": "347034", "revid": "5863", "url": "https://gl.wikipedia.org/wiki?curid=347034", "title": "Atlanta 1996", "text": ""}
{"id": "347035", "revid": "5863", "url": "https://gl.wikipedia.org/wiki?curid=347035", "title": "Atlanta 96", "text": ""}
{"id": "347036", "revid": "89787", "url": "https://gl.wikipedia.org/wiki?curid=347036", "title": "Teor\u00eda do xene ego\u00edsta", "text": "A teor\u00eda do xene ego\u00edsta, tam\u00e9n chamada visi\u00f3n da evoluci\u00f3n centrada nos xenes ou teor\u00eda da selecci\u00f3n de xenes mant\u00e9n que a evoluci\u00f3n adaptativa ten lugar por medio da supervivencia diferencial de xenes que est\u00e1n en competencia, incrementando a frecuencia al\u00e9lica daqueles alelos cuxos efectos no trazo fenot\u00edpico promoven exitosamente a s\u00faa propia propagaci\u00f3n, definindo xene como \"non s\u00f3 un simple anaco f\u00edsico de ADN [sen\u00f3n tam\u00e9n] todas as r\u00e9plicas dese particular anaco de ADN distribu\u00eddas por todo o mundo\". Os propo\u00f1entes deste xeito de ver a evoluci\u00f3n argumentan que, como a informaci\u00f3n herdable pasa de xeraci\u00f3n en xeraci\u00f3n case exclusivamente por medio do ADN, ent\u00f3n \u00e9 mellor considerar a selecci\u00f3n natural e a evoluci\u00f3n desde a perspectiva dos xenes.\nOs partidarios desta visi\u00f3n ou concepci\u00f3n da evoluci\u00f3n centrada nos xenes argumentan que esta permite comprender fen\u00f3menos diversos como o altru\u00edsmo e o conflito intraxen\u00f3mico, que doutro modo ser\u00edan dif\u00edciles de explicar.\nA visi\u00f3n centrada nos xenes da evoluci\u00f3n \u00e9 unha s\u00edntese da teor\u00eda da evoluci\u00f3n por selecci\u00f3n natural, a teor\u00eda da herdanza particulada, e a non transmisi\u00f3n dos caracteres adquiridos. Afirma que aqueles alelos cuxos efectos fenot\u00edpicos favorecen a s\u00faa propia propagaci\u00f3n ser\u00e1n seleccionados favorablemente na poboaci\u00f3n en relaci\u00f3n cos seus alelos competidores. Este proceso produce adaptaci\u00f3ns para beneficio dos alelos que promoven o \u00e9xito reprodutivo do organismo, ou doutros organismos que conte\u00f1en o mesmo alelo (altru\u00edsmo de parentesco e efecto barba verde), ou mesmo a s\u00faa propia propagaci\u00f3n en relaci\u00f3n a outros xenes do mesmo organismo (conflito intraxen\u00f3mico).\nIntroduci\u00f3n.\nA visi\u00f3n centrada nos xenes da evoluci\u00f3n serve como modelo para a evoluci\u00f3n das caracter\u00edsticas sociais como o ego\u00edsmo e o altru\u00edsmo.\nCaracter\u00edsticas adquiridas.\nA formulaci\u00f3n do dogma central da biolox\u00eda molecular foi resumida por Maynard Smith:\nO rexeitamento da herdanza de caracteres adquiridos, combinouse co traballo do estat\u00edstico Ronald Fisher, que lle deu ao asunto unha base matem\u00e1tica, e mostrou que a xen\u00e9tica mendeliana era compatible coa selecci\u00f3n natural no seu libro de 1930 \"The Genetical Theory of Natural Selection\" (A teor\u00eda xen\u00e9tica da selecci\u00f3n natural). J. B. S. Haldane, e Sewall Wright, achaiaron o cami\u00f1o para a formulaci\u00f3n posterior da teor\u00eda do xene ego\u00edsta. M\u00e1is tarde tam\u00e9n se estudaron os efectos epixen\u00e9ticos sobre a expresi\u00f3n dos xenes.\nO xene como a unidade de selecci\u00f3n.\nA visi\u00f3n do xene como unidade de selecci\u00f3n foi desenvolvida principalmente polos traballos de Richard Dawkins, W. D. Hamilton, Colin Pittendrigh e George C. Williams. Isto foi popularizado principalmente por Dawkins no seu libro \"The Selfish Gene\" (1976).\nSegundo o libro de Williams de 1966 \"Adaptation and Natural Selection\",\nWilliams argumentou que \"a selecci\u00f3n natural de fenotipos non pod\u00eda por si soa producir cambio acumulativo, porque os fenotipos son manifestaci\u00f3ns extremadamente temporais.\" Cada fenotipo \u00e9 o produto \u00fanico da interacci\u00f3n entre xenoma e ambiente. Sen importar o axeitado e f\u00e9rtil que sexa o fenotipo, este ser\u00e1 finalmente destru\u00eddo e nunca ser\u00e1 duplicado.\nDesde 1954, s\u00e1bese que o ADN \u00e9 o principal substrato f\u00edsico da informaci\u00f3n xen\u00e9tica, e ten a capacidade de realizar unha replicaci\u00f3n de alta difelidade a trav\u00e9s de moitas xeraci\u00f3ns. As\u00ed, unha secuencia determinada de ADN pode ter unha alta permanencia e unha baixa taxa de cambios end\u00f3xenos.\nNa reproduci\u00f3n sexual normal un xenoma completo \u00e9 a \u00fanica combinaci\u00f3n dos cromosomas do pai e a nai producida no momento da fecundaci\u00f3n. \u00c9 xeralmente destru\u00eddo co seu organismo, porque a \"meiose e a recombinaci\u00f3n destr\u00fae xenotipos con tanta seguridade coma a morte\". S\u00f3 a metade deles se transmite a cada descendente debido \u00e1 segregaci\u00f3n independente.\nO xene como entidade informacional persiste durante un per\u00edodo de tempo evolutivamente significativo a trav\u00e9s da li\u00f1axe de moitas copias f\u00edsicas.\nOs organismos como veh\u00edculos.\nOs xenes est\u00e1n xeralmente empaquetados xuntos dentro do xenoma, o cal est\u00e1 contido dentro do organismo. Os xenes agr\u00fapanse nos xenomas porque a \"replicaci\u00f3n xen\u00e9tica fai uso de enerx\u00eda e substratos que son subministrados pola econom\u00eda metab\u00f3lica en moita menor cantidade que o que ser\u00eda posible sen unha divisi\u00f3n xen\u00e9tica de labores.\" Constr\u00faen veh\u00edculos para promover o seu interese mutuo de saltar \u00e1 seguinte xeraci\u00f3n de veh\u00edculos. Como indicou Dawkins, os organismos son \"m\u00e1quinas de supervivencia\" dos xenes.\nO efecto fenotipico dun xene determinado \u00e9 continxente co seu ambiente, inclu\u00edndo os xenes socios que constit\u00faen con el o xenoma total. Un xene nunca ten un efecto fixado; ent\u00f3n, como \u00e9 posible falar dun xene para ter patas longas? Isto \u00e9 a causa das \"diferenzas\" fenot\u00edpicas entre alelos. P\u00f3dese dicir que un alelo, se todas as demais cousas son iguais ou var\u00edan dentro de certos l\u00edmites, causa patas m\u00e1is longas que o seu alternativo. Esta diferenzsa permite o escrutinuo da selecci\u00f3n natural.\n\"Un xene pode ter m\u00faltiples efectos fenot\u00edpicos, cada un dos cales pode ser de valor positivo, negativo ou neutro. \u00c9 o valor selectivo neto do efecto fenot\u00edpico do xene o que determina o destino dun xene.\" Por exemplo, un xene pode causar que os seus portadores te\u00f1an maior \u00e9xito reprodutivo a unha idade xove, pero tam\u00e9n causar unha maior probabilidade de morte nunha idade posterior. Se o beneficio compensa o prexu\u00edzo, facendo a media dos individuos e ambientes nos cales o xene casualmente aparece, ent\u00f3n os fenotipos que conte\u00f1en o xene ser\u00e1n xeralmente seleccionados positivamente e as\u00ed a abundancia dese xene na poboaci\u00f3n vaise incrementar.\nA\u00ednda as\u00ed, faise necesario modelizar os xenes en combinaci\u00f3n cos seus veh\u00edculos e tam\u00e9n en combinaci\u00f3n co ambiente dos veh\u00edculos.\nTeor\u00eda do xene ego\u00edsta.\nA teor\u00eda do xene ego\u00edsta da selecci\u00f3n natural pode resumirse no seguinte:\nO resultado \u00e9 que \"os xenes prevalentes na poboaci\u00f3n sexual deben ser aqueles que, como condici\u00f3n media, nun gran n\u00famero de xenotipos nun gran n\u00famero de situaci\u00f3ns, tiveron os efectos fenot\u00edpicos m\u00e1is favorables para a s\u00faa propia replicaci\u00f3n.\" Noutras palabras, esperamos xenes ego\u00edstas (\"ego\u00edsta\" significa que promoven a s\u00faa propia supervivencia sen promoveren necesariamente a supervivencia do orgasnismo, grupo ou mesmo especie). Esta teor\u00eda implica que as adaptaci\u00f3ns son os efectos fenot\u00edpicos dos xenes para maximmizar as s\u00faas representaci\u00f3ns en futuras xeraci\u00f3ns. Unha adaptaci\u00f3n \u00e9 mantida por selecci\u00f3n se promove s supervivencia xen\u00e9tica directamente, ou alg\u00fan obxectivo subordinado que finalmente contrib\u00fae \u00e1 reproduci\u00f3n exitosa.\nAltru\u00edsmo individual e ego\u00edsmo xen\u00e9tico.\nO xene \u00e9 unha unidade de informaci\u00f3n hereditaria que existe en moitas copias f\u00edsicas no mundo, e a particular copia f\u00edsica que ser\u00e1 replicada e orixinar\u00e1 novas copias non importa desde o punto de vista do xene. Un xene ego\u00edsta poder\u00eda ser favorecido pola selecci\u00f3n ao producir altru\u00edsmo entre os organismos que o conte\u00f1en. A idea res\u00famese as\u00ed:\nA teor\u00eda da selecci\u00f3n de parentesco pred\u00ed que un xene pode promover o reco\u00f1ecemento de parentesco por continuidade hist\u00f3rica: unha nai mam\u00edfera aprende a identificar os seus propios fillos no acto do parto; un macho dirixe preferencialmente recursos aos fillos de nais coas que el copulou; e as\u00ed sucesivamente. O altru\u00edsmo esperado entrre parentes \u00e9 calibrado polo valor de \"p\", tam\u00e9n chamado coeficiente de parentesco. Por exemplo, un individuo ten un \"p = 1/2\" en relaci\u00f3n co seu irm\u00e1n, e \"p = 1/8\" co seu curm\u00e1n, as\u00ed que esperariamos, \"ceteris paribus\", maior altru\u00edsmo entre irm\u00e1ns que entre curm\u00e1ns. Nesta li\u00f1a, o xenetista J. B. S. Haldane fixo unha broma famosa dicindo \"Dar\u00eda a mi\u00f1a vida por salvar ao meu irm\u00e1n? Non, pero far\u00edao para salvar dous irm\u00e1ns ou oito curm\u00e1ns.\" Por\u00e9n, examinando a propensi\u00f3n humana polo altru\u00edsmo, a teor\u00eda da selecci\u00f3n de parentesco non parece poder explicar os actos amables entre familias, razas e mesmo especies.\nEfecto barba verde.\nOs efectos barba verde recibiron ese nome por unha disquisici\u00f3n te\u00f3rica de Richard Dawkins, que considerou a posibilidade de que un xene causase que os seus posuidores desenvolvesen unha barba verde e fosen amables con outros individuos de barba verde. Desde ent\u00f3n, o \"efecto barba verde\" acabou por indicar formas de autorreco\u00f1ecemento xen\u00e9tico nas cales un xene nun individuo poderia dirixir os beneficios a outros individuos que tam\u00e9n pos\u00faen o xene. Tales xenes son esencialmente \"especialmente ego\u00edstas\", benefici\u00e1ndose a eles mesmos independentemente do destino dos seus veh\u00edculos.\nTodo tipo de altru\u00edsmo.\nXenerosidade.\nPor outra parte, un s\u00f3 trazo, a amabilidade de grupo rec\u00edproca, pode explicar a gran maior\u00eda do altru\u00edsmo que \u00e9 xeralmene aceptado como algo \"bo\" polas sociedades modernas. Imaxinemos un trazo de comportamenteo de tipo \"barba verde\" cuxo reco\u00f1ecemento non depende do reco\u00f1ecemento dalgunhas caracter\u00edsticas externas como a cor da barba, sen\u00f3n que depende do reco\u00f1ecemento do comportamento. Imaxinemos agora que o comportamento \u00e9 altru\u00edsta. O \u00e9xito de dito trazo en organismos suficientemente intelixentes e que non foron enganados \u00e9 impl\u00edcito. Ademais, a existencia de ditos trazos pred\u00ed unha tendencia \u00e1 amabilidade con organismos non relacionados que son aparentemente amables, mesmo se os organismos son de especies completamente diferentes. Ademais, o xene non necesita ser exactamente o mesmo, con tal de que o efecto sexa similar. M\u00faltiples versi\u00f3ns do xene (ou mesmo do meme) ter\u00edan virtualmente o mesmo efecto nunha sorte de ciclo de barba verde simbi\u00f3tico de altru\u00edsmo.\nEstratexia do engano.\nSempre que o reco\u00f1ecemento xoga un papel na evoluci\u00f3n, tam\u00e9n o fai o engano. Igual que un lagarto inofensivo no que evolucionou un patr\u00f3n de cores que imita un curm\u00e1n seu velenoso e as\u00ed engana aos depredadores, a criatura ego\u00edsta pode simular ser amable ao \"crecerlle unha barba verde\" (sexa o que sexa a barba verde nese caso). Deste xeito, a teor\u00eda do xene ego\u00edsta e a barba verde tam\u00e9n dan unha explicaci\u00f3n para a evoluci\u00f3n das mentiras e enganos que se observan nalgunhas especies, que son caracter\u00edsticas que non benefician \u00e1 poboaci\u00f3n no seu conxunto.\nConflito intraxen\u00f3mico.\nComo os xenes poden producir altru\u00edsmo individual, poden orixinar conflitos entre xenes dentro do xenoma dun individuo. Este fen\u00f3meno denom\u00ednase conflito intraxen\u00f3mico e xorde cando un xene promove a s\u00faa propia replicaci\u00f3n en detrimento doutros xenes do xenoma. O exemplo cl\u00e1sico son os xenes distorsionadores da segregaci\u00f3n que fan trampas durante a meiose ou gametox\u00e9nese e acaban estando en m\u00e1is da metade dos gametos funcionais. Estes xenes persisten mesmo se causan unha fertilidade reducida. Egbert Leigh, para explicar a relativa baixa aparici\u00f3n de conflito intraxen\u00f3mico, comparou o xenoma a un \"parlamento de xenes no cal cada un act\u00faa no seu propio interese ego\u00edsta, pero se o acto dana a outros, estes vanse combinar para suprimilo\".\nEcuaci\u00f3n de Price.\nA ecuaci\u00f3n de Price \u00e9 unha ecuaci\u00f3n de covarianza que \u00e9 unha descrici\u00f3n matem\u00e1tica da evoluci\u00f3n e a selecci\u00f3n natural. A ecuaci\u00f3n de Price foi obtida por George R. Price cando traballaba en Londres reexaminando os traballos de W. D. Hamilton sobre a selecci\u00f3n de parentesco.\nPrincipais figuras no debate da selecci\u00f3n.\nAdemais de Richard Dawkins e George C. Williams, outros bi\u00f3logos e fil\u00f3sofos ampliaron e refinaron a teor\u00eda do xene ego\u00edsta, como John Maynard Smith, George R. Price, Robert Trivers, David Haig, Helena Cronin, David Hull, Philip Kitcher, e Daniel C. Dennett.\nEntre os autores que se opuxeron a esta visi\u00f3n da evoluci\u00f3n centrada nos xenes est\u00e1n: Ernst Mayr, Stephen Jay Gould, David Sloan Wilson, e o fil\u00f3sofo Elliott Sober.\nEntre os partidaios da selecci\u00f3n a multinivel est\u00e1n: E. O. Wilson, David Sloan Wilson, Elliott Sober, Richard E. Michod, e Samir Okasha.\nCr\u00edticas.\nOs principais cr\u00edticos da visi\u00f3n centrada nos xenes da evoluci\u00f3n son o bi\u00f3logo evolutivo Ernst Mayr, o paleont\u00f3logo Stephen Jay Gould, o bi\u00f3logo e antrop\u00f3logo David Sloan Wilson, e o fil\u00f3sofo Elliott Sober.\nEn escritos publicados no \"New York Review of Books\", Gould criticou esta perspectiva como unha confusa contabilidade da causalidade. Gould considera que a selecci\u00f3n act\u00faa en moitos niveis, e enfatizou a perspectiva xer\u00e1rquica da selecci\u00f3n. Gould tam\u00e9n denominou as afirmaci\u00f3ns do \"Xene ego\u00edsta\" \"adaptacionismo estrito\", \"ultradarwinismo\", e \"fundamentalismo darwinista\", describ\u00edndoos como excesivamente \"reducionistas\". Considera que a teor\u00eda conduce a unha teor\u00eda \"algor\u00edtmica\" simplista da evoluci\u00f3n, ou mesmo \u00e1 reintroduci\u00f3n dun principio teleol\u00f3xico. Mayr chegou m\u00e1is lonxe ao dicir que \"a teor\u00eda b\u00e1sica de Dawkins de que os xenes son o obxecto da evoluci\u00f3n \u00e9 totalmente non darwinista.\"\nGould volveu a tratar o asunto dos xenes ego\u00edstas no seu ensaio \"Caring groups and selfish genes\". Gould reco\u00f1ece que Dawkins non est\u00e1 imputando acci\u00f3ns conscientes aos xenes, sen\u00f3n simplemente usando unha met\u00e1fora taquigr\u00e1fica que se encontra frecuentemente en escritos evolucionistas. Para Gould, o fallo principal \u00e9 que \"non importa canto poder desexe Dawkins asignar aos xenes, hai unha cousa que non pode darlles: visibilidade directa para a selecci\u00f3n natural.\" Considera que unidade de selecci\u00f3n \u00e9 o fenotipo, non o xenotipo, porque \u00e9 o fenotipo o que interacciona co ambiente na interface da selecci\u00f3n natural. As\u00ed, no resumo feito por Kim Sterelny da posici\u00f3n de Gould, \"as diferenzas nos xenes non causan cambios evolutivos nas poboaci\u00f3ns, [sen\u00f3n que] rexistran eses cambios.\" Richard Dawkins replicou a estas cr\u00edticas nun libro posterior, \"The Extended Phenotype\", dicindo que Gould confund\u00eda a xen\u00e9tica particulada coa embriolox\u00eda particulada, afirmando que os xenes \"se mesturan\", no que concirne aos seus efectos sobre os fenotipos en desenvolvemento, pero que non se mesturan cando se replican e recombinan ao longo das xeraci\u00f3ns.\nDesde a morte de Gould en 2002, Niles Eldredge continuou presentando contraargumentos \u00e1 selecci\u00f3n natural centrada nos xenes. Eldredge sinala que no libro de Dawkins \"A Devil's Chaplain\", \"Richard Dawkins comenta o que el ve como principal diferenza entre a s\u00faa posici\u00f3n e a do \u00faltimo Stephen Jay Gould. Concl\u00fae que \u00e9 a s\u00faa propia visi\u00f3n de que os xenes xogan un papel causal na evoluci\u00f3n,\" mentres que Gould (e Eldredge) \"ven os xenes como rexistradores pasivos de que \u00e9 o que funcionou mellor\"."}
{"id": "347037", "revid": "27155", "url": "https://gl.wikipedia.org/wiki?curid=347037", "title": "Teor\u00eda da selecci\u00f3n de xenes", "text": ""}
{"id": "347038", "revid": "27155", "url": "https://gl.wikipedia.org/wiki?curid=347038", "title": "Visi\u00f3n da evoluci\u00f3n centrada nos xenes", "text": ""}
{"id": "347039", "revid": "27155", "url": "https://gl.wikipedia.org/wiki?curid=347039", "title": "Visi\u00f3n centrada nos xenes da evoluci\u00f3n", "text": ""}
{"id": "347040", "revid": "72012", "url": "https://gl.wikipedia.org/wiki?curid=347040", "title": "Parque nacional Sierra del Divisor", "text": "O Parque nacional Sierra del Divisor (Serra do Divisor en traduci\u00f3n directa \u00f3 galego) at\u00f3pase no Per\u00fa, nas provincias de Coronel Portillo, Ucayali e Requena.\nOrixe.\nO parque nacional foi legalmente declarado o 08 de novembro de 2015, mediante o decreto supremo 014-2015-MINAM. Mais a declaraci\u00f3n do parque foi o resultado dun proceso que comezara unha d\u00e9cada atr\u00e1s por parte de ecoloxistas, cient\u00edficos e as poboaci\u00f3ns locais. Xa no 1995, fora catalogada coma unha das zonas de protecci\u00f3n prioritaria. No 2005, diversas organizaci\u00f3ns ecoloxistas e conservacionistas coma \"The Nature Conservancy (TNC)\" ou \"ProNaturaleza\", fixeron a petici\u00f3n formal para a declaraci\u00f3n do parque nacional, base\u00e1ndose en diversos estudos que confirmaban a importancia biol\u00f3xica e ambiental da zona.\nAdemais diversos pobos ind\u00edxenas, coma os huambisa, os shipibo-conibo, os mats\u00e9s, os ash\u00e1ninka ou os isconahua involucr\u00e1ronse na campa\u00f1a coma unha maneira de garantir os seus dereitos e defender as s\u00faas culturas e modos tradicionais de vida.\nFinalmente o presidente Ollanta Humala asinou o decreto formal, convertendo Sierra do Divisor, por aquel ent\u00f3n, no parque n\u00famero 13 do Per\u00fa.\nCaracter\u00edsticas.\nO parque protexe unha superficie total de 1.354.485,10 hect\u00e1reas e at\u00f3pase no leste do pa\u00eds, xunto a fronteira do Brasil. A zona caracter\u00edzase pola presenza de sistemas monta\u00f1osos de consideraci\u00f3n, alg\u00fans deles de orixe volc\u00e1nica. Isto contrasta co resto da Amazonia, xeralmente moi plana. Existen diversas zonas de bosque tropical virxe e aqu\u00ed nace un dos afluentes principais do r\u00edo Amazonas, o r\u00edo Ucayali. A importancia do parque vese incrementada, tendo en conta que a \u00e1rea lim\u00edtrofe brasileira tam\u00e9n est\u00e1 protexida baixo a figura do Parque nacional Serra do Divisor, dando lugar a unha zona natural protexida de varios mill\u00f3ns de hect\u00e1reas.\nMedio Ambiente.\nTense citado que preto de 3000 especies de plantas e animais, alg\u00fans \u00fanicos no mundo, viven nesta rexi\u00f3n. Coma exemplo citar, o batar\u00e1 de Acre (\"Thamnophilus divisorius\"), ave end\u00e9mica e cunha poboaci\u00f3n que se estima reducida. Ademais de mam\u00edferos coma o xaguar (\"Panthera onca\"), o armadillo xigante (\"Priodontes maximus\") ou o tapir amaz\u00f3nico (\"Tapirus terrestris\"), os cient\u00edficos pensan que a creaci\u00f3n do parque axudar\u00e1 a protexer o h\u00e1bitat de dous primates ameazados: o mono Uakari vermello (\"Cacajao calvus\") e o mono de Goeldi (\"Callimico goeldii\").\nAdemais o parque \u00e9 un importante sumidoiro de CO2, contribu\u00edndo na loita contra o quecemento global.\nPerigos.\nComa noutras zonas tropicais do planeta, a acci\u00f3n do home pode ter efectos negativos no parque. As\u00ed, diversos colectivos te\u00f1en alertado contra a deforestaci\u00f3n por mor da construci\u00f3n de infraestruturas ou vivendas. Outros perigos son a agricultura, especialmente adicada o cultivo da coca, ou a miner\u00eda.\nEstas actividades po\u00f1en en risco moitas das comunidades locais da zona e os seus xeitos de vida. A serra do Divisor alberga preto de 20 comunidades ind\u00edxenas que dependen directamente dos recursos naturais da zona. Ademais, parte destes grupos te\u00f1en declarado a s\u00faa vontade de vivir illados respecto \u00f3 resto do mundo."}
{"id": "347041", "revid": "89787", "url": "https://gl.wikipedia.org/wiki?curid=347041", "title": "Historia do pensamento evolucionista", "text": "A historia do pensamento evolucionista trata das distintas concepci\u00f3ns que houbo sobre o cambio das especies biol\u00f3xicas co paso do tempo, as cales te\u00f1en as s\u00faas ra\u00edces na antig\u00fcidade, nas ideas dos antigos gregos, romanos, e chineses e na ciencia medieval isl\u00e1mica. Co comezo da moderna taxonom\u00eda biol\u00f3xica a finais do s\u00e9culo XVII, o pensamento evolucionista occidental estivo influenciado por d\u00faas ideas opostas: o esencialismo, a crenza de que cada especie ten caracter\u00edsticas esenciais que son inalterables, un concepto que se desenvolvera a partir da metaf\u00edsica aristot\u00e9lica medieval, e que concorda moi ben coa teolox\u00eda natural; e o desenvolvemento dun novo enfoque antiaristot\u00e9lico da ciencia moderna, xa que a medida que avanzaba a Ilustraci\u00f3n, estendeuse a cosmolox\u00eda evolucionista e a filosof\u00eda mec\u00e1nica das ciencias f\u00edsicas \u00e1 historia natural.\nOs naturalistas empezaron a interesarse pola variabilidade das especies, e o xurdimento da paleontolox\u00eda e o seu concepto de extinci\u00f3n minou as visi\u00f3ns tradicionais da natureza. A inicios do s\u00e9culo XIX Jean-Baptiste Lamarck propuxo a s\u00faa teor\u00eda da transmutaci\u00f3n das especies, a primeira teor\u00eda completa sobre evoluci\u00f3n. Pero moitos naturalistas da \u00e9poca segu\u00edan sendo fixistas, \u00e9 dicir consideraban que as especies eran fixas e inmutables. En 1858 Charles Darwin e Alfred Russel Wallace publicaron unha nova teor\u00eda evolutiva, explicada en detalle no libro de Darwin \"A orixe das especies\", publicado en 1859. A diferenza de Lamarck, Darwin propuxo a ascendencia com\u00fan e a ramificaci\u00f3n da \u00e1rbore da vida, que significaban que d\u00faas especies distintas pod\u00edan ter un antepasado com\u00fan. Darwin baseou esta teor\u00eda na idea de selecci\u00f3n natural, a cal sintetizaba un amplo conxunto de probas desde a gander\u00eda, a bioxeograf\u00eda, a xeolox\u00eda, a morfolox\u00eda e embriolox\u00eda.\nO debate sobre os traballos de Darwin levou a unha r\u00e1pida aceptaci\u00f3n do concepto xeral de evoluci\u00f3n, pero o mecanismo espec\u00edfico que el propuxera, a selecci\u00f3n natural, non foi amplamente aceptado ata que foi revitalizado polos descubrimentos en biolox\u00eda que ocorreron durante as d\u00e9cadas de 1920 a 1940. Antes dese per\u00edodo a maior\u00eda dos bi\u00f3logos consideraban que eran outros factores os responsables da evoluci\u00f3n. Propux\u00e9ronse alternativas \u00e1 selecci\u00f3n natural durante a chamada \"eclipse do darwinismo\" (entre 1880 e 1920), como a herdanza dos caracteres adquiridos (neolamarckismo), un impulso innato ao cambio (ortox\u00e9nese) e grandes e s\u00fabitas mutaci\u00f3ns (saltacionismo). A xen\u00e9tica mendeliana, baseada nunha serie de experimentos realizados por Gregor Mendel no s\u00e9culo XIX con distintas variedades de ch\u00edcharos e redescuberta en 1900, foi integrada xunto coa selecci\u00f3n natural por Ronald Fisher durante o per\u00edodo das d\u00e9cadas de 1910 a 1930 na teor\u00eda cromos\u00f3mica da herdanza, e xunto con J. B. S. Haldane e Sewall Wright fundou a nova disciplina da xen\u00e9tica de poboaci\u00f3ns. Durante as d\u00e9cadas de 1930 e 1940 a xen\u00e9tica de poboaci\u00f3ns integrouse noutras ramas da biolox\u00eda, orixinando unha teor\u00eda da evoluci\u00f3n amplamente aplicable que comprende gran parte dos co\u00f1ecementos biol\u00f3xicos, e que se denomina s\u00edntese evolutiva moderna.\nDespois do establecemento da biolox\u00eda evolutiva, os estudos das mutaci\u00f3ns e a diversidade xen\u00e9tica en poboaci\u00f3ns naturais, combinada coa bioxeograf\u00eda e a sistem\u00e1tica, orixinaron modelos de evoluci\u00f3n causais e matem\u00e1ticos sofisticados. A paleontolox\u00eda e a anatom\u00eda comparada pemitiron reconstruci\u00f3ns m\u00e1is detalladas da historia evolutiva da vida. Despois do xurdimento da xen\u00e9tica molecular na d\u00e9cada de 1950, desenvolv\u00e9ronse os campos da evoluci\u00f3n molecular, baseados en secuencias de prote\u00ednas e probas inmunol\u00f3xicas, e posteriormente incorpor\u00e1ronse estudos de ARN e ADN. A visi\u00f3n da evoluci\u00f3n centrada nos xenes apareceu na d\u00e9cada de 1960, seguida da teor\u00eda neutralista da evoluci\u00f3n molecular, suscitando debates sobre o adaptacionismo, a unidade de selecci\u00f3n e a importancia relativa da deriva xen\u00e9tica fronte \u00e1 selecci\u00f3n natural como causas da evoluci\u00f3n. Ao final do s\u00e9culo XX, a secuenciaci\u00f3n do ADN permitiu o nacemento da filoxenia molecular e a reorganizaci\u00f3n da \u00e1rbore da vida no sistema de tres dominios feita por Carl Woese. Ademais, os factores recentemente reco\u00f1ecidos da simbiox\u00e9nese e a transferencia horizontal de xenes introduciron a\u00ednda m\u00e1is complexidade na teor\u00eda evolutiva. Os descubrimentos da biolox\u00eda evolutiva fixeron un significativo impacto non s\u00f3 nas ramas tradicionais da biolox\u00eda, sen\u00f3n tam\u00e9n noutras disciplinas acad\u00e9micas, coma por exemplo na antropolox\u00eda e na psicolox\u00eda, e sobre a sociedade en xeral.\nAntig\u00fcidade.\nGregos.\nAs propostas de que un tipo de animal, incluso os humanos, pod\u00edan descender doutro tipo de animais rem\u00f3ntanse aos primeiros fil\u00f3sofos gregos presocr\u00e1ticos. Anaximandro de Mileto propuxo que os primeiros animais viv\u00edan na auga, durante a fase h\u00famida do pasado da Terra, e que os primeiros antepasados da humanidade que viv\u00edan en terra deberon ter nacido na auga, e s\u00f3 pasaban parte da s\u00faa vida en terra. Tam\u00e9n argumentou que os primeiros humanos coa forma que co\u00f1ecemos hoxe deberon ser fillos dun diferente tipo de animal, porque o home necesita uns coidados prolongados para vivir. Emp\u00e9docles argumentou que o que chamamos nacemento e morte nos animais son simplemente a mestura e separaci\u00f3n dos elementos que causan as incontables \"tribos de cousas mortais.\" Os primeiros animais e plantas eran como partes disxuntas dos que vemos hoxe, alg\u00fans dos cales sobreviviron un\u00edndose en diferentes combinaci\u00f3ns, e despois entremestur\u00e1ronse, e sempre que \"cada cousa resultase no que ser\u00eda se fose feita a mantenta, al\u00ed as criaturas sobreviv\u00edan, ao seren accidentalmente compostas nun modo adecuado.\" Outros fil\u00f3sofos que foron m\u00e1is influentes na Idade Media, inclu\u00edndo a Plat\u00f3n, Arist\u00f3teles e membros da escola de fil\u00f3sofos estoicos, cr\u00edan que as especies de todas as cousas, non s\u00f3 das cousas vivas, foran fixadas por dese\u00f1o divino.\nPlat\u00f3n foi denominado polo bi\u00f3logo Ernst Mayr \"o grande antiheroe do evolucionismo,\" porque promoveu a crenza no esencialismo, que tam\u00e9n se refire \u00e1 teor\u00eda das formas. Esta teor\u00eda sost\u00e9n que cada tipo natural de obxectos no mundo observable \u00e9 unha manifestaci\u00f3n imperfecta da forma ou \"especie\" ideal, que define ese tipo. No seu \"Timeo\", por exemplo, Plat\u00f3n fai que un personaxe conte unha historia na que o Demi\u00fargo crea o cosmos e todo o que hai nel porque, sendo bo, e, por tanto, \"...\u00a0libre de envexas, El desexaba que todas as cousas deber\u00edan ser como El mesmo, como pod\u00edan ser.\" O creador creou todas as concibibles formas de vida, xa que \"...\u00a0sen elas o universo estar\u00e1 incompleto, pois non conter\u00e1 cada tipo de animal que deber\u00eda conter, se \u00e9 que ten que ser perfecto.\" Este \"principio de plenitude\" (a idea de que todas as potenciais formas de vida son esenciais para unha perfecta creaci\u00f3n) influ\u00edu grandemente no pensamento cristi\u00e1n. Por\u00e9n, alg\u00fans historiadores da ciencia cuestionaron o peso da influencia que tivo o esencialismo de Plat\u00f3n na filosof\u00eda natural ao indicaren que moitos fil\u00f3sofos posteriores a Plat\u00f3n cr\u00edan que as especies ter\u00edan a capacidade de transformaci\u00f3n, e que a idea de que as especies biol\u00f3xicas eran fixas e posu\u00edan caracter\u00edsticas esencialmente invariables non adquiriu importancia ata o comezo da taxonom\u00eda biol\u00f3xica nos s\u00e9culos XVII e XVIII.\nArist\u00f3teles, o fil\u00f3sofo grego m\u00e1is influente en Europa na Idade Media, fora disc\u00edpulo de Plat\u00f3n, e \u00e9 tam\u00e9n un dos primeiros historiadores naturais cuxo traballo foi conservado en detalle. Os seus escritos sobre biolox\u00eda foron o resultado da s\u00faa investigaci\u00f3n na historia natural na illa de Lesbos, e sobreviviron en forma de catro libros, xeralmente co\u00f1ecidos polos seus t\u00edtulos en lat\u00edn, \"De anima\" (\"Sobre a alma\"), \"Historia animalium\" (\"Historia dos animais\"), \"De generatione animalium\" (\"A xeraci\u00f3n dos animais\") e \"De partibus animalium\" (\"As partes dos animais\"). Os traballos de Arist\u00f3teles conte\u00f1en algunhas observaci\u00f3ns e interpretaci\u00f3ns singularmente sagaces (xunto con variados mitos e erros) que reflicten o desigual estado dos co\u00f1ecementos do seu tempo. Por\u00e9n, para Charles Singer, \"Nada \u00e9 m\u00e1is salientable que os esforzos de Arist\u00f3teles de [mostrar] as relaci\u00f3ns das cousas vivas como unha \"scala naturae\".\" Esta \"scala naturae\", descrita en \"Historia animalium\", clasificaba os organismos en relaci\u00f3n a unha \"Escada da vida\" xer\u00e1rquica ou \"gran cadea de seres\", situ\u00e1ndoos segundo a s\u00faa complexidade de estrutura e funci\u00f3n, e os organismos que mostraban maior vitalidade e capacidade de moverse eran descritos como \"organismos superiores\". Arist\u00f3teles cr\u00eda que as caracter\u00edsticas dos organismos vivos mostraban claramente que deb\u00edan ter o que el chamaba unha causa final, \u00e9 dicir, que foran dese\u00f1ados cun prop\u00f3sito. Rexeitaba explicitamente a visi\u00f3n de Emp\u00e9docles de que as criaturas vivas puideran terse orixinado por casualidade.\nOutros fil\u00f3sofos gregos, como Zen\u00f3n de Citio, o fundador da escola estoica de filosof\u00eda, estaban de acordo con Arist\u00f3teles e outros fil\u00f3sofos anteriores en que a natureza mostraba claras evidencias de estar dese\u00f1ada cun prop\u00f3sito; esta visi\u00f3n co\u00f1\u00e9cese como teleolox\u00eda. O fil\u00f3sofo romano estoico Cicer\u00f3n escribiu que Zen\u00f3n era co\u00f1ecido por manter a idea, que \u00e9 central na f\u00edsica estoica, de que a natureza est\u00e1 principalmente \"dirixida e concentrada...para asegurar para o mundo...a estrutura m\u00e1is axeitada para a supervivencia.\"\nEpicuro anticipou a idea da selecci\u00f3n natural. O fil\u00f3sofo romano e atomista Lucrecio explicou estas ideas no seu poema \"De rerum natura\" (\"Sobre a natureza das cousas\"). No sistema epic\u00fareo, asum\u00edase que moitas especies foran xeradas de forma espont\u00e1nea por Gaia no pasado, pero que s\u00f3 sobreviviran as formas m\u00e1is funcionais para ter descendencia. Os epic\u00fareos non parece que anticipasen unha teor\u00eda completa da evoluci\u00f3n como se co\u00f1ece agora e parece que postulaban eventos abioxen\u00e9ticos separados para cada especie en vez de postular un s\u00f3 evento abioxen\u00e9tico acoplado coa diferenciaci\u00f3n das especies co tempo a partir dun s\u00f3 (ou un pequeno n\u00famero de) organismos parentais orixinadores.\nOs chineses.\nOs antigos pensadores chineses como Zhuang Zhou, un fil\u00f3sofo tao\u00edsta, expresaron ideas sobre especies biol\u00f3xicas cambiantes. Segundo Joseph Needham, o tao\u00edsmo nega explicitamente o fixismo das especies biol\u00f3xicas e os fil\u00f3sofos tao\u00edstas especularon sobre que as especies desenvolveran diferentes atributos en resposta a diferentes ambientes. O tao\u00edsmo consideraba que os humanos, a natureza e os ceos exist\u00edan nun estado de \"constante transformaci\u00f3n\" co\u00f1ecido como o \"Tao\", o que contrasta coas visi\u00f3ns da natureza m\u00e1is est\u00e1ticas t\u00edpicas do pensamento occidental.\nOs romanos.\nO poema de Lucrecio \"De rerum natura\" proporciona a mellor explicaci\u00f3n que chegou aos nosos d\u00edas das ideas dos fil\u00f3sofos epic\u00fareos gregos. Describe o desenvolvemento do cosmos, a Terra, as cousas vivas e a sociedade humana por medio de mecanismos puramente naturalistas, sen facer referencia a ningunha intervenci\u00f3n sobrenatural. \"De rerum natura\" influir\u00eda nas especulaci\u00f3ns cosmol\u00f3xicas e evolutivas dos fil\u00f3sofos e cient\u00edficos durante e despois do Renacemento. Esta visi\u00f3n estaba en forte contradici\u00f3n coas dos fil\u00f3sofos romanos da escola estoica como Cicer\u00f3n, S\u00e9neca o Novo e Plinio o Vello, que ti\u00f1an unhas ideas fortemente teleol\u00f3xicas o mundo natural que influenciaron \u00e1 teolox\u00eda cristi\u00e1. Cicer\u00f3n indicou que a visi\u00f3n estoica e peripat\u00e9tica (aristot\u00e9lica) da natureza como unha axencia preocupada basicamente en producir a vida \"m\u00e1is axeitada para a supervivencia\" era considerada cousa segura entre a elite helen\u00edstica.\nAgosti\u00f1o de Hipona.\nNa mesma li\u00f1a do pensamento grego inicial, o bispo e te\u00f3logo do s\u00e9culo IV Agosti\u00f1o de Hipona escribiu que a historia da creaci\u00f3n do libro do X\u00e9nese non deber\u00eda lerse literalmente. No seu libro \"De Genesi ad litteram\" (\"Sobre o significado literal do X\u00e9nese\"), indicou que nalg\u00fans casos poden orixinarse novas criaturas pola \"descomposici\u00f3n\" de formas de vida iniciais. Para Agusti\u00f1o, \"as plantas, aves e vida animal non son perfectas\u00a0... sen\u00f3n creadas nun estado de potencialidade\", a diferenza do que el considera as formas teoloxicamente perfectas dos anxos, o firmamento e a alma humana. A idea de Agosti\u00f1o \u00e9 \"que as formas de vida se transformaron \"lentamente co tempo\"\" o que lle deu p\u00e9 ao padre Giuseppe Tanzella-Nitti, profesor de teolox\u00eda na Universidade Pontificia da Santa Cruz de Roma, a dicir que Agosti\u00f1o suxerira unha forma de evoluci\u00f3n.\nHenry Fairfield Osborn escribiu o seguinte en \"From the Greeks to Darwin\", publicado en 1894:\nEn \"A History of the Warfare of Science with Theology in Christendom\", publicado en 1896, Andrew Dickson White escribiu sobre os intentos de Agosti\u00f1o de preservar este enfoque evolutivo da creaci\u00f3n como segue:\nEn \"De Genesi contra Manich\u00e6os\" de Agosti\u00f1o, dise sobre o X\u00e9nese: \"Supo\u00f1er que Deus formou o home do po con mans corporais \u00e9 moi infantil. ...Deus nin formou ao home con mans corporais nin botou o alento sobre el con gorxa e beizos.\" Agosti\u00f1o suxeriu noutro traballo a s\u00faa teor\u00eda do desenvolvemento final dos insectos a partir da prea, e a adopci\u00f3n da vella emanaci\u00f3n ou teor\u00eda da evoluci\u00f3n, mostrando que \"certos animais moi pequenos puideron non ser creados nos quinto e sesto d\u00edas, sen\u00f3n que puideron orixinarse posteriormente da materia en putrefacci\u00f3n.\" Refer\u00edndose \u00e1 obra de Agosti\u00f1o \"De Trinitate\" (\"Sobre a Trindade\"), White escribiu que Agosti\u00f1o \"...desenvolveu con detalle unha visi\u00f3n de que na creaci\u00f3n de seres vivos hab\u00eda algo similar a un crecemento, que Deus \u00e9 o autor final, pero act\u00faa a trav\u00e9s de causas secndarias; e finalmente argumenta que certas substancias foron dotadas por Deus co poder de producir certas clases de plantas e animais.\"\nIdade Media.\nA filosof\u00eda isl\u00e1mica e a loita pola existencia.\nA\u00ednda que as ideas evolutivas dos gregos e romanos se extinguiron en Europa despois da ca\u00edda do Imperio Romano, non se perderon entre os fil\u00f3sofos e cient\u00edficos isl\u00e1micos. Na Idade de ouro isl\u00e1mica entre os s\u00e9culos VIII e XIII, os fil\u00f3sofos exploraron ideas sobre a historia natural. Estas ideas inclu\u00edan a transmutaci\u00f3n do non vivo en vivo: \"de minerais a plantas, de plantas a animais e de animais a homes.\"\nNo mundo medieval isl\u00e1mico, o erudito al-J\u0101\u1e25i\u1e93 escribiu o seu \"Libro dos animais\" no s\u00e9culo IX. Conway Zirkle, escribindo sobre a historia da selecci\u00f3n natural en 1941, dixo que un fragmento da s\u00faa obra era a \u00fanica pasaxe relevante sobre o tema que encontrara sobre un erudito \u00e1rabe. El proporcionou unha cita que describe a loita pola existencia, citando unha traduci\u00f3n en castel\u00e1n do seu traballo: \"A rata sae a procurar a s\u00faa comida, e \u00e9 enxe\u00f1osa para conseguila, pois come todos os animais inferiores a ela en forza,\" e \u00e1 s\u00faa vez, \"ten que evitar os paxaros e serpes de presa, que a buscan para devorala\" e son m\u00e1is fortes que a rata. Os mosquitos \"co\u00f1ecen instintivamente que o sangue \u00e9 a cousa que os fai vivir\" e cando ven un animal, \"saben que a pel foi fabricada para servirlles como alimento.\" \u00c1 s\u00faa vez, as moscas cazan ao mosquito \"o cal \u00e9 o alimento do que m\u00e1is gustan\", e os predadores comen as moscas. \"Todos os animais, en resumo, non poden existir sen alimento, nin pode o animal cazador escapar de se cazado \u00e1 s\u00faa vez. Cada animal feble devora aos que son m\u00e1is febles ca el. Os animais fortes non poden escapar de ser devorados por outros animais m\u00e1is fortes ca eles. E nese sentido, o home non difire dos animais, alg\u00fans con respecto aos outros, a\u00ednda que eles non chegan aos mesmos extremos. En resumo, Deus dispuxo a alg\u00fans seres humanos como a causa da vida doutros, e igualmente, dispuxo os \u00faltimos como a causa da morte dos primeiros.\" Al-J\u0101\u1e25i\u1e93 tam\u00e9n escribiu descrici\u00f3ns da cadea tr\u00f3fica.\nAlg\u00fans dos pensamentos de Ibn Khald\u016bn, segundo alg\u00fans comentaristas, anticipan a teor\u00eda biol\u00f3xica da evoluci\u00f3n. En 1377, Ibn Khald\u016bn escribiu o \"Muqaddimah\" no cal afirmaba que os humanos se desenvolveran a partir do \"mundo dos monos\", nun proceso polo cal as \"especies se fan m\u00e1is numerosas\" No cap\u00edtulo 1 escribe: \"Este mundo con todas as cousas creadas nel ten unha certa orde e s\u00f3lida construci\u00f3n. Mostra nexos entre causas e cousas causadas, combinaci\u00f3ns dalgunhas partes da creaci\u00f3n con outras e transformaci\u00f3ns dalgunhas cousas existentes noutras, nun patr\u00f3n que \u00e9 destacable e interminable.\"\nO \"Muqaddimah\" tam\u00e9n indica no cap\u00edtulo 6:\nNas\u012br al-D\u012bn T\u016bs\u012b.\nTui, na s\u00faa obra Akhlaq-i-Nasri, presentou unha teor\u00eda b\u00e1sica da evoluci\u00f3n das especies case 600 nos antes de que nacese Charles Darwin. Empeza a s\u00faa teor\u00eda da evoluci\u00f3n co universo inicialmente constitu\u00eddo por elementos iguais e similares. Segundo Tusi, empezaron a aparecer contradici\u00f3ns internas, e como resultado, algunhas substancias empezaron a desenvolverse m\u00e1is r\u00e1pido e de forma diferente doutras substancias. Despois explica como evolucionaron os elementos en minerais, despois en plantas, despois en animais e finalmente nos humanos. Tusi continua explicando como a variabilidade hereditaria era un importante factor da evoluci\u00f3n biol\u00f3xica das cousas vivas:\nTusi discute como os organismos poden adaptarse ao seu ambiente:\nTusi reco\u00f1ece tres tipos de cousas vivas: plantas, animais e humanos. Escribiu o seguinte:\nTusi despois explica como evolucionaron os humanos a partir dos animais avanzados:\nA filosof\u00eda cristi\u00e1 e a gran cadea de seres.\nDurante a Alta Idade Media, a ensinanza dos gregos cl\u00e1sicos case se perdera en Occidente. Por\u00e9n, o contacto co mundo isl\u00e1mico, onde os manuscritos gregos foran conservados e expandidos, axi\u00f1a levou a un masivo torrente de traduci\u00f3ns ao lat\u00edn no s\u00e9culo XII. Os europeos estaban reintroducindo as obras de Plat\u00f3n e Arist\u00f3teles, xunto co pensamento isl\u00e1mico. Os pensadores cristi\u00e1ns da escola escol\u00e1stica, en especial Pierre Ab\u00e9lard e Tom\u00e9 de Aquino, combinaron a clasificaci\u00f3n aristot\u00e9lica coas ideas de Plat\u00f3n da bondade de Deus e de todas as formas de vida potenciais presentes nunha creaci\u00f3n perfecta, para organizar todos os seres inanimados, animados e espirituais nun enorme sistema interconectado: a \"scala naturae\", ou gran cadea de seres.\nNeste sistema cada cousa que exist\u00eda pod\u00eda ser situada por orde, desde o \"m\u00e1is baixo\" ao \"m\u00e1is alto\", situando o Inferno no fondo e a Deus na c\u00faspide; por debaixo de Deus, hab\u00eda unha xerarqu\u00eda anx\u00e9lica marcada polas \u00f3rbitas dos planetas, a raza humana estaba nunha posici\u00f3n intermedia, e os vermes eran os animais m\u00e1is inferiores. Conforme o universo foi finalmente perfecto, a gran cadea de seres foi tam\u00e9n perfecta. Non hab\u00eda elos baleiros na cadea, e ning\u00fan elo estaba representado por m\u00e1is dunha especie. Por tanto, ningunha especie puido nunca moverse dunha posici\u00f3n a outra. As\u00ed, nesta visi\u00f3n cristianizada do universo perfecto de Plat\u00f3n, as especies nunca pod\u00edan cambiar, sen\u00f3n que permanec\u00edan para sempre fixadas, de acordo co libro do X\u00e9nese. Que os humanos esquecesen a s\u00faa posici\u00f3n era considerado pecaminoso, tanto se se comportaban como animais inferiores ou aspiraban a unha posici\u00f3n m\u00e1is alta da que lle foi dada polo Creador.\nAs criaturas situadas en banzos adxacentes esper\u00e1base que se parecesen moito, unha idea expresada no dito: \"natura non facit saltum\" (\"a natureza non d\u00e1 saltos\"). Este concepto b\u00e1sico da gran cadea de seres influ\u00edu grandemente no pensamento da civilizaci\u00f3n occidental durante s\u00e9culos. Formou parte do argumento do dese\u00f1o presentado pola teolox\u00eda natural. Como sistema de clasificaci\u00f3n, converteuse no maior principio organizador e fundamento da ciencia emerxente da biolox\u00eda nos s\u00e9culos XVII e XVIII.\nTom\u00e9 de Aquino e a creaci\u00f3n e os procesos naturais.\nA\u00ednda que o desenvolvemento da gran cadea de seres e o argumento do dese\u00f1o dos te\u00f3logos cristi\u00e1ns contribu\u00edu \u00e1 visi\u00f3n de que o mundo natural se axustaba a unha xerarqu\u00eda dese\u00f1ada inmutable, alg\u00fans te\u00f3logos estaban m\u00e1is abertos \u00e1 posibilidade de que o mundo puidese terse desenvolvido por medio de procesos naturais. Tom\u00e9 de Aquino a\u00ednda foi m\u00e1is lonxe que Agosti\u00f1o de Hipona argumentando que os textos das escrituras do X\u00e9nese non deber\u00edan ser interpretados dun modo literal que entrase en conflito ou restrinxise o que aprenderan os fil\u00f3sofos naturais sobre os traballos do mundo natural. El sent\u00eda que a autonom\u00eda da natureza era un signo da bondade de Deus e de que non hab\u00eda conflito entre o concepto dun universo creado pola divindade e a idea de que o universo pod\u00eda evolucionar co tempo por medio de mecanismos naturais. Por\u00e9n, Tom\u00e9 de Aquino opo\u00f1\u00edase \u00e1s visi\u00f3ns dos que como o antigo fil\u00f3sofo grego Emp\u00e9docles sosti\u00f1an que tales procesos naturais mostraban que o universo puido terse desenvolvido sen un prop\u00f3sito subxacente. Contrariamente a isto, el sosti\u00f1a que: \"Por tanto, est\u00e1 claro que a natureza \u00e9 s\u00f3 un certo tipo de arte, \u00e9 dicir, a arte divina, impresa nas cousas, pola cal estas cousas se moven ata un determinado fin. \u00c9 como se un construtor de barcos puidese darlle \u00e1s madeiras aquilo polo cal se mover\u00edan soas para darlle forma a un barco.\"\nRenacemento e Ilustraci\u00f3n.\nNa primeira metade do s\u00e9culo XVII, a filosof\u00eda mec\u00e1nica de Ren\u00e9 Descartes favoreceu o uso da met\u00e1fora do universo considerado como unha m\u00e1quina, un concepto que acabar\u00eda por caracterizar a revoluci\u00f3n cient\u00edfica. Entre 1650 e 1800, alg\u00fans naturalistas, como Beno\u00eet de Maillet, presentaron teor\u00edas que manti\u00f1an que o universo, a Terra e a vida, se desenvolvera macanicamente, sen unha gu\u00eda divina. En contraste con isto, moitas teor\u00edas contempor\u00e1neas da evoluci\u00f3n, como as de Gottfried Leibniz e Johann Gottfried Herder, consideraban a evoluci\u00f3n como un proceso fundamentalmente \"espiritual\". En 1751, Pierre Louis Maupertuis deu un xiro a unha formulaci\u00f3n m\u00e1is materialista. Escribiu sobre as modificaci\u00f3ns naturais que ocorren durante a reproduci\u00f3n e se acumulan no decurso de moitas xeraci\u00f3ns, orixinando razas e mesmo novas especies, unha descrici\u00f3n que anticipaba en xeral o concepto da selecci\u00f3n natural.\nAs ideas de Maupertuis estaban en oposici\u00f3n \u00e1 influencia dos primeiros taxonomistas como John Ray. A finais do s\u00e9culo XVII, Ray dera a primeira definici\u00f3n formal de especie biol\u00f3xica, que describiu como caracterizada por caracter\u00edsticas inmutables esenciais, e afirmou que a semente dunha especie nunca poder\u00eda dar lugar a outra. As ideas de Ray e outros taxonomistas do s\u00e9culo XVII estaban influenciados pola teolox\u00eda natural e o argumento do dese\u00f1o.\nA palabra \"evoluci\u00f3n\" foi utilizada inicialmente para referirse ao desenvolvemento embriol\u00f3xico; o seu primeiro uso en relaci\u00f3n co desenvolvemento das especies foi en 1762, cando a usou Charles Bonnet para o seu concepto de \"preformaci\u00f3n\", no cal as femias portaban unha forma en miniatura das futuras xeraci\u00f3ns. O termo adquiriu gradualmente un significado m\u00e1is xeral de crecemento ou desenvolvemento progresivo.\nPosteriormente no s\u00e9culo XVIII, o fil\u00f3sofo franc\u00e9s Georges-Louis Leclerc, conde de Buffon, un dos naturalistas l\u00edderes do seu tempo, suxeriu que o que a maior\u00eda da xente chamaba especies eran realmente s\u00f3 variedades ben marcadas, modificadas a partir dunha forma natural por factores ambientais. Por exemplo, cr\u00eda que os le\u00f3ns, tigres, leopardos e gatos dom\u00e9sticos poder\u00edan ter todos un antepasado com\u00fan. Ademais, especulou que as aproximadamente 200 especies de mam\u00edferos co\u00f1ecidos ent\u00f3n descenderan de s\u00f3 38 formas animais orixinais. As ideas evolutivas de Buffon eran limitadas; el cr\u00eda que cada unha das formas orixinais se orixinaran por xeraci\u00f3n espont\u00e1nea e que cada unha tomaba a s\u00faa forma por medio de \"moldes internos\" que limitaban a cantidade de cambio. Os traballos de Buffon, \"Histoire naturelle\" (1749\u20131789) e \"\u00c9poques de la nature\" (1778), conti\u00f1an teor\u00edas ben desenvolvidas sobre unha orixe completamente materialista da Terra e as s\u00faas ideas que cuestionaban o car\u00e1cter fixo das especies, foron extremadamente influentes. Outro fil\u00f3sofo franc\u00e9s, Denis Diderot, tam\u00e9n escribiu que as cousas vivas puideron orixinarse inicialmente por xeraci\u00f3n espont\u00e1nea, e que as especies estaban sempre cambiando por medio dun proceso constante de experimentos dos que se orixinaron novas formas e sobreviv\u00edan ou non por ensaio e erro; unha idea que pode ser considerada unha anticipaci\u00f3n parcial da selecci\u00f3n natural. Entre 1767 e 1792, James Burnett, Lord Monboddo, inclu\u00edu nos seus escritos non s\u00f3 o concepto de que o home descendera dos primates, sen\u00f3n tam\u00e9n que, en resposta ao ambiente, as criaturas atoparan m\u00e9todos de transformar as s\u00faas caracter\u00edsticas ao longo de grandes intervalos de tempo. O av\u00f3 de Charles Darwin, Erasmus Darwin, publicou o libro \"Zoonomia\" (1794\u20131796) no que suxer\u00eda que \"todos os animais de sangue quente se orixinaron a partir dun filamento vivo.\" No seu poema \"Temple of Nature\" (1803), describiu a orixe da vida a partir de diminutos organismos que viv\u00edan no barro ata producir toda a s\u00faa moderna diversidade.\nInicios do s\u00e9culo XIX.\nPaleontolox\u00eda e xeolox\u00eda.\nEn 1796, Georges Cuvier publicou os ses descubrimentos sobre as diferenzas entre os elefantes vivos e os encontrados no rexistro f\u00f3sil. A s\u00faa an\u00e1lise identificou mamuts e mastodontes como especies diferentes, e diferentes de calquera animal vivo, e acabou definitivamente cun longo debate sobre se unha especie pod\u00eda extinguirse. En 1788, James Hutton describiu os procesos xeol\u00f3xicos graduais que operaban continuamente desde un tempo insondable ou profundo (\"deep time\"). Na d\u00e9cada de 1790, William Smith empezou a ordenaci\u00f3n dos estratos ao examinar f\u00f3siles nas capas mentres traballaba no seu mapa xeol\u00f3xico de Inglaterra. Independentemente, en 1811, Cuvier e Alexandre Brongniart publicaron un influente estudo da historia xeol\u00f3xica da rexi\u00f3n de Par\u00eds, baseado na sucesi\u00f3n estratigr\u00e1fica de capas de rochas. Estes traballos axudaron a establecer a antig\u00fcidade da Terra. Cuvier avogaba polo catastrofismo para explicar os patr\u00f3ns de extinci\u00f3n e a sucesi\u00f3n de faunas revelados polo rexistro f\u00f3sil.\nO co\u00f1ecemento do rexistro f\u00f3sil continuou avanzando rapidamente durante as primeiras d\u00e9cadas do s\u00e9culo XIX. Na d\u00e9cada de 1840, os perf\u00eds da escala de tempo xeol\u00f3xica empezaban a estar claros, e en 1841 John Phillips deulle nome a tres grandes eras, baseadas na fauna predominante de cada unha: o Paleozoico, dominado por invertebrados mari\u00f1os e peixes, o Mesozoico, a idade dos r\u00e9ptiles, e o actual Cenozoico era dos mam\u00edferos. Esta imaxe progresiva da historia da vida era aceptada mesmo polos conservadores xe\u00f3logos ingleses como Adam Sedgwick e William Buckland; por\u00e9n, igual que Cuvier, eles atribu\u00edan a progresi\u00f3n a episodios catastr\u00f3ficos repetidos de extinci\u00f3n seguidos de novos episodios de creaci\u00f3n. A diferenza de Cuvier, Buckland e alg\u00fans outros partidarios da teolox\u00eda natural entre os xe\u00f3logos brit\u00e1nicos fixeron esforzos por ligar explicitamente o \u00faltimo episodio catastr\u00f3fico proposto por Cuvier co diluvio b\u00edblico.\nDesde 1830 a 1833, o xe\u00f3logo Charles Lyell publicou o seu traballo en varios volumes \"Principles of Geology\", constru\u00eddo sobre as ideas de Hutton, que avogaba por unha alternativa uniformitarista da teor\u00eda catastr\u00f3fica da xeolox\u00eda. Lyell afirmaba que, as caracter\u00edsticas xeol\u00f3xicas da Terra, en vez de seren o produto de eventos catacl\u00edsmicos (e posiblemente sobrenaturais), expl\u00edcanse mellor como resultado das mesmas forzas xeol\u00f3xicas graduais que podemos observar no presente, pero que act\u00faan ao longo de per\u00edodos de tempo enormemente grandes. A\u00ednda que Lyell se opuxo \u00e1s ideas evolucionistas (mesmo cuestionando o consenso de que o rexistro f\u00f3sil demostraba unha verdadeira progresi\u00f3n), o seu concepto de que a Terra fora modelada por forzas que actuaban gradualmente durante extensos per\u00edodos, e a enorme idade que ti\u00f1a que ter a Terra asumida polas s\u00faas teor\u00edas, influenciar\u00edan fortemente aos futuros pensadores evolucionistas como Charles Darwin.\nA transmutaci\u00f3n das especies.\nJean-Baptiste Lamarck propuxo no seu libro \"Philosophie Zoologique\" de 1809, unha teor\u00eda da transmutaci\u00f3n das especies (\"transformismo\"). Lamarck non cr\u00eda que todas as cousas vivas compartisen un antepasado com\u00fan, sen\u00f3n que as formas simples de vida eran creadas continuamente por xeraci\u00f3n espont\u00e1nea. Tam\u00e9n cr\u00eda que unha fora vital innata conduce \u00e1s especies a facerse m\u00e1is complexas co paso do tempo, avanzando por unha escada lineal de complexidade que estaba relacionada coa gran cadea de seres. Lamarck reco\u00f1ec\u00eda que as especies se adaptaban ao seu ambiente. Explicou isto dicindo que a mesma forza innata que impulsaba cara a unha maior complexidade causaba que os \u00f3rganos dun animal (ou planta) cambiasen dependendo do uso ou desuso deses \u00f3rganos, igual que o exercicio afecta aos m\u00fasculos. Argumentaba que estes cambios ser\u00edan herdados pola seguinte xeraci\u00f3n e producir\u00edan unha lenta adaptaci\u00f3n ao ambiente. Era este mecanismo secundario de adaptaci\u00f3n por medio da herdanza de caracteres adquiridos o que se acabar\u00eda co\u00f1ecendo como lamarckismo e influenciar\u00eda as discusi\u00f3ns sobre evoluci\u00f3n no s\u00e9culo XX.\nUnha escola brit\u00e1nica radical de anatom\u00eda comparada \u00e1 que pertenc\u00eda o anatomista Robert Edmond Grant estaba en estreito contacto cos escola francesa de Lamarck do \"transformacionismo\". Un dos cient\u00edficos franceses que influ\u00edu en Grant era o anatomista \u00c9tienne Geoffroy Saint-Hilaire, cuxas ideas sobre a unidade do plan corporal de varios animais e a homolox\u00eda de certas estruturas anat\u00f3micas ser\u00edan moi influentes e orixinar\u00edan un intenso debate co seu colega Georges Cuvier. Grant converteuse nunha autoridade en anatom\u00eda e reproduci\u00f3n de invertebrados mari\u00f1os. Desenvolveu as ideas de Lamarck e Erasmus Darwin da transmutaci\u00f3n e o evolucionismo, e investigou a homolox\u00eda, mesmo chegando a propo\u00f1er que as plantas e os animais tiveran un punto de partida evolutivo com\u00fan. Cando era un estudante mozo, Charles Darwin uniuse a Grant en investigaci\u00f3ns do ciclo da vida dos animais mari\u00f1os. En 1826, un artigo an\u00f3nimo, probablemente escrito por Robert Jameson, alababa a Lamarck por explicar como \"evolucionaran\" os animis superiores a partir dos m\u00e1is simples vermes; este foi o primeiro uso da palabra \"evolucionar\" no sentido moderno.\nEn 1844, o escoc\u00e9s Robert Chambers publicou anonimamente un libro extremadamente controvertido pero amplamente lido titulado \"Vestiges of the Natural History of Creation\". Este libro propo\u00f1\u00eda un escenario evolutivo para as orixes do sistema solar e da vida na Terra. Afirmaba que o rexistro f\u00f3sil mostraba un ascenso progresivo dos animais, no que os animais actuais se ramificaban dunha li\u00f1a principal que levaba progresivamente \u00e1 humanidade. Isto implicaba que a transmutaci\u00f3n supo\u00f1\u00eda o despregamento dun plan preordenado que estaba tecido nas leis que gobernaban o universo. Neste sentido era menos completamente materialista que as ideas de radicais como Grant, pero a s\u00faa implicaci\u00f3n de que os humanos eran s\u00f3 o \u00faltimo banzo no ascenso da vida animal irritou a moitos pensadores conservadores. O alto perfil do debate p\u00fablico sobre \"Vestiges\", coa s\u00faa representaci\u00f3n da evoluci\u00f3n como un proceso progresivo, influir\u00eda grandemente na percepci\u00f3n polo p\u00fablico da teor\u00eda de Darwin unha d\u00e9cada despois.\nAs ideas sobre a transmutaci\u00f3n das especies estaban asociadas co materialismo radical da Ilustraci\u00f3n e foron atacadas polos pensadores m\u00e1is conservadores. Cuvier atacou as ideas de Lamarck e Geoffroy, concordando con Arist\u00f3teles en que as especies eran inmutables. Cuvier coidaba que as partes individuais dun animal estaban demasiado correlacionadas unhas con outras como para permitir que unha parte da anatom\u00eda cambiase illadamente das outras, e argumentaba que o rexistro f\u00f3sil mostraba patr\u00f3ns de extinci\u00f3ns catastr\u00f3ficas seguidas de repoboaci\u00f3ns, en vez de cambios graduais co tempo. Tam\u00e9n indicou que os debuxos de animais e momias de Exipto, que ti\u00f1an miles de anos de antig\u00fcidade, non mostraban signos de cambio cando os comparamos con animais modernos. A forza dos argumentos de Cuvier e a s\u00faa boa reputaci\u00f3n cient\u00edfica contribu\u00edron a manter as ideas transmutacionais f\u00f3ra da corrente cient\u00edfica principal durante d\u00e9cadas.\nEn Gran Breta\u00f1a, a filosof\u00eda da teolox\u00eda natural seguiu sendo moi influente. O libro de William Paley de 1802 \"Natural Theology or Evidences of the Existence and Attributes of the Deity\" coa s\u00faa famosa analox\u00eda do reloxeiro foi escrita polo menos en parte como unha resposta \u00e1s ideas transmutacionais de Erasmus Darwin. Os xe\u00f3logos que estaban influ\u00eddos pola teolox\u00eda natural, como Buckland e Sedgwick, adoptaron o costume de atacar regularmente as ideas evolucionistas de Lamarck, Grant e \"Vestiges\". A\u00ednda que Charles Lyell se opo\u00f1\u00eda \u00e1 xeolox\u00eda baseada nas escrituras sagradas, el tam\u00e9n cr\u00eda na inmutabilidade das especies, e nos seus \"Principles of Geology\" criticou as teor\u00edas de Lamarck do desenvolvemento. Os idealistas como Louis Agassiz e Richard Owen cr\u00edan que cada especie era fixa e non pod\u00eda cambiar porque representaba unha idea na mente do Creador. Cr\u00edan que as relaci\u00f3ns entre especies pod\u00edan discernirse a partir dos patr\u00f3ns de desenvolvemento embriol\u00f3xicos, e do rexistro f\u00f3sil, pero que estas relaci\u00f3ns representabn un patr\u00f3n subxacente do pensamento divino, cunha creaci\u00f3n progresiva que leva ao incremento da complexidade que culmina na humanidade. Owen desenvolveu a idea dos \"arquetipos\" na mente Divina que producir\u00edan unha secuencia de especies relacionadas por homolox\u00edas anat\u00f3micas, como as extremidades dos vertebrados. Owen liderou unha campa\u00f1a p\u00fablica que marxinou con \u00e9xito a Grant na comunidade cient\u00edfica. Darwin far\u00eda despois bo uso das homolox\u00edas analizadas por Owen na s\u00faa propia teor\u00eda, pero o duro tratamento dado a Grant, e a controversia que rodeou a \"Vestiges\", mostroulle a necesidade de asegurarse de que as s\u00faas propias ideas eran cientificamente s\u00f3lidas.\nAntecedentes da selecci\u00f3n natural.\nExisten antecedentes de case todas as ideas claves de Charles Darwin na historia da biolox\u00eda desde os antigos gregos en adiante. Por exemplo, Loren Eiseley atopou pasaxes illados escritos por Buffon que suxiren que el estaba case listo para elaborar unha teor\u00eda da selecci\u00f3n natural, pero eses antcedentes non deber\u00edan sacarse do contexto global dos escritos ou valores culturais do tempo que pod\u00edan facer impensables as ideas darwinistas da evoluci\u00f3n.\nCando Darwin estaba desenvolvendo a s\u00faa teor\u00eda, investigou o apareamento selectivo e quedou impresionado pola observaci\u00f3n de John Saunders Sebright de que \"Un duro inverno, ou unha escaseza de comida, ao destru\u00edr aos febles e con pouca sa\u00fade, ten todos os bos efectos da m\u00e1is h\u00e1bil selecci\u00f3n\" as\u00ed que \"os febles e os non saudables non viven para propagar as s\u00faas enfermidades.\" Darwin foi influenciado polas ideas de Charles Lyell do cambio ambiental que causaba cambios ecol\u00f3xicos, que orixinaban o que Augustin de Candolle chamara unha guerra entre especies de plantas en competencia, competici\u00f3n que foi ben descrita polo bot\u00e1nico William Herbert. Darwin quedou impactado pola frase de Thomas Robert Malthus \"loita pola exstencia\" usada para tribos humanas en guerra.\nVarios escritores anticiparon aspectos evolutivos da teor\u00eda de Darwin, e na terceira edici\u00f3n de \"A orixe das especies\" publicada en 1861 Darwin nomeou a aqueles que co\u00f1ec\u00eda nun ap\u00e9ndice introdutorio, \"An Historical Sketch of the Recent Progress of Opinion on the Origin of Species\", que el explicou en posteriores edici\u00f3ns.\nEn 1813, William Charles Wells leu perante a Royal Society ensaios nos que se consideraba que houbera evoluci\u00f3n humana, e reco\u00f1ec\u00edan os principios da selecci\u00f3n natural. Darwin e Alfred Russel Wallace non co\u00f1ec\u00edan este traballo cando publicaron conxuntamente a teor\u00eda en 1858, pero Darwin posteriormente reco\u00f1eceu que Wells identificara os principios antes ca el, e escribiu que o artigo \"An Account of a White Female, part of whose Skin resembles that of a Negro\" foi publicado en 1818, e \"el claramente reco\u00f1eceu o principio de selecci\u00f3n natural, e este \u00e9 o primeiro reco\u00f1ecemento que foi indicado; pero el apl\u00edcao s\u00f3 \u00e1s razas dos homes, e s\u00f3 a certas caracter\u00edsticas.\"\nPatrick Matthew escribiu no complicado libro \"On Naval Timber and Arboriculture\" (1831) sobre o \"continuo eqilibrio da vida coas circunstancias.\u00a0... [A] proxenie destes mesmos parentes, baixo grandes diferenzas nas circunstancias, poder\u00eda, en varias xeraci\u00f3ns, mesmo converterse en especies distintas, incapaces de correproduci\u00f3n.\" Charles Darwin descubriu este traballo despois da publicaci\u00f3n inicial de \"Origin\". No breve esbozo hist\u00f3rico que Darwin inclu\u00edu na 3\u00aa edici\u00f3n di: \"Desafortunadamente a visi\u00f3n deuna Mr. Matthew moi brevemente en pasaxes dispersos nun Ap\u00e9ndice dun traballo sobre un tema diferente\u00a0... El viu claramente, por\u00e9n, a forza completa do principio da selecci\u00f3n natural.\"\nNon obstante, como historiador da ciencia Peter J. Bowler di: \"Por medio dunha combinaci\u00f3n de pura teorizaci\u00f3n e avaliaci\u00f3n global, Darwin elaborou un concepto de evoluci\u00f3n que era \u00fanico naquel tempo.\" Bowler seguiu dicindo que a prioridade simple por si soa non \u00e9 dabondo para asegurarse unha praza na historia da ciencia; algu\u00e9n ten que desenvolver a idea e convencer a outros da s\u00faa importancia para que te\u00f1a un impacto real. Thomas Henry Huxley dixo no seu ensaio sobre a recepci\u00f3n de \"A orixe das especies\":\nSelecci\u00f3n natural.\nOs patr\u00f3ns bioxeogr\u00e1ficos que observou Charles Darwin en lugares como as illas Gal\u00e1pagos durante a segunda viaxe do HMS \"Beagle\" fix\u00e9rono dubidar da fixeza das especies, e en 1837 Darwin empezou a escribir o primeiro dunha serie de cadernos secretos sobre transmutaci\u00f3n. As observaci\u00f3ns de Darwin lev\u00e1rono a ver a transmutaci\u00f3n como un proceso de diverxencia e de ramificci\u00f3n, en lugar de como unha progresi\u00f3n ascendendo unha escada como a concib\u00edan Jean-Baptiste Lamarck e outros. En 1838 leu a nova 6\u00aa edici\u00f3n de \"An Essay on the Principle of Population\", escrito ao final do s\u00e9culo XVIII por Thomas Robert Malthus. A idea de Malthus do crecemento da poboaci\u00f3n que orixina unha loita pola supervivencia combinada co co\u00f1ecemento de Darwin sobre como os criadores de animais seleccionaban os seus trazos, motivouno a comezar a s\u00faa teor\u00eda da selecci\u00f3n natural. Darwin non publicou as s\u00faas ideas sobre evoluci\u00f3n ata 20 anos despois. Por\u00e9n, deullos a co\u00f1ecer a certos naturalistas e amigos, empezando por Joseph Dalton Hooker, con quen discutiu o seu ensaio non publicado de 1844 sobre selecci\u00f3n natural. Durante este per\u00edodo utilizou o tempo que puido restarlle aos seus outros traballos cient\u00edficos para refinar lentamente as s\u00faas ideas e, consciente da intensa controversia sobre a transmutaci\u00f3n, acumulou evidencias para apoialos. En setembro de 1854 empezou a trabllar con dedicaci\u00f3n completa na redacci\u00f3n do seu libro sobre selecci\u00f3n natural.\nA diferenza de Darwin, Alfred Russel Wallace, influ\u00eddo polo libro \"Vestiges of the Natural History of Creation\", xa sospeitaba que se produc\u00eda unha transmutaci\u00f3n das especies cando empezou a s\u00faa carreira como naturalista. En 1855, as s\u00faas observaci\u00f3ns bioxeogr\u00e1ficas durante o seu traballo de campo en Suram\u00e9rica e o arquip\u00e9lago malaio fix\u00e9rono estar o bastante seguro sobre o patr\u00f3n ramificado da evoluci\u00f3n como para publicar un artigo afirmando que cada especie se orixinou en estreita proximidade a outra especie existente estreitamente relacionada. Igual que pasara con Darwin, a consideraci\u00f3n de Wallace de como se poder\u00edan aplicar as ideas de Malthus \u00e1s poboaci\u00f3ns animais foi o que o fixo chegar a conclusi\u00f3ns moi similares \u00e1s que chegara Darwin sobre o papel da selecci\u00f3n natural. En febreiro de 1858, Wallace, que non co\u00f1ec\u00eda as ideas a\u00ednda non publicadas de Darwin, plasmou os seus pensamentos nun ensaio e envioullo por correo a Darwin, ped\u00edndolle a s\u00faa opini\u00f3n. O resultado foi a publicaci\u00f3n conxunta en xullo dun extracto do ensaio de 1844 de Darwin xunto coa carta de Wallace. Darwin tam\u00e9n empezou a traballar nun curto resumo da s\u00faa teor\u00eda, que publicar\u00eda en 1859 co t\u00edtulo \"On the Origin of Species\" (\"A orixe das especies\").\n1859\u20131939: Darwin e o seu legado.\nNa d\u00e9cada de 1850, discut\u00edase vivamente se as especies evolucionaban ou non, e hab\u00eda importantes cient\u00edficos en ambos os lados da pol\u00e9mica. A publicaci\u00f3n de \"A orixe das especies\" (\"On the Origin of Species\") de Charles Darwin transformou fundamentalmente a discusi\u00f3n sobre as orixes biol\u00f3xicas. Darwin argumentou que a s\u00faa versi\u00f3n ramificada da evoluci\u00f3n explicaba moitos feitos de bioxeograf\u00eda, anatom\u00eda, embriolox\u00eda e outros campos da biolox\u00eda. Tam\u00e9n proporcionou o primeiro mecanismo convincente polo cal pod\u00eda persistir o cambio evolutivo: a s\u00faa teor\u00eda da selecci\u00f3n natural.\nUn dos primeiros e m\u00e1is importantes naturalistas que foi convencido por \"Origin\" da realidade da evoluci\u00f3n foi o anatomista ingl\u00e9s Thomas Henry Huxley. Huxley reco\u00f1eceu que, a diferenza das anteriores ideas sobre transmutaci\u00f3n de Jean-Baptiste Lamarck e \"Vestiges of the Natural History of Creation\", a teor\u00eda de Darwin proporcionaba un mecanismo para a evoluci\u00f3n sen implicaci\u00f3n sobrenatural, mesmo se o propio Huxley non estaba completamente convencido de que a selecci\u00f3n natural era o mecanismo evolutivo clave. Huxley far\u00eda da defensa da evoluci\u00f3n unha peza clave do programa do Club X para reformar e profesionalizar a ciencia desprazando a teolox\u00eda natural polo naturalismo filos\u00f3fico e para acabar coa dominaci\u00f3n na ciencia natural brit\u00e1nica do clero. A inicios da d\u00e9cada de 1870 nos pa\u00edses de fala inglesa, grazas en parte a estes esforzos, a evoluci\u00f3n converteuse na explicaci\u00f3n cient\u00edfica prevalecente para a orixe das especies.\nNa s\u00faa campa\u00f1a a prol da aceptaci\u00f3n p\u00fablica e cient\u00edfica da teor\u00eda de Darwin, Huxley fixo un amplo uso de novas evidencias da evoluci\u00f3n tomadas da paleontolox\u00eda. Entre elas estaban as probas de que as aves evolucionaran dos r\u00e9ptiles, inclu\u00edndo o descubrimento do \"Archaeopteryx\" en Europa, e varios f\u00f3siles de aves primitivas con dentes atopados en Norteam\u00e9rica. Outra importante serie de probas foi o descubrimento de f\u00f3siles que axudaron a trazar a evoluci\u00f3n do cabalo desde os seus pequenos antepasados con cinco dedos. Por\u00e9n, a aceptaci\u00f3n da evoluci\u00f3n entre os cient\u00edficos nos pa\u00edses non anglosax\u00f3ns como Francia, e os pa\u00edses do sur de Europa e Am\u00e9rica Latina foi m\u00e1is lenta. Unha excepci\u00f3n foi Alema\u00f1a, onde tanto August Weismann coma Ernst Haeckel defenderon esta idea: Haeckel usou a evoluci\u00f3n para po\u00f1er en discusi\u00f3n a tradici\u00f3n establecida do idealismo metaf\u00edsico na biolox\u00eda alem\u00e1, igual que Huxley a usara para desafiar a teolox\u00eda natural en Gran Breta\u00f1a. Haeckel e outros cient\u00edficos alem\u00e1ns tomar\u00edan a dianteira iniciando un ambicioso programa para reconstru\u00edr a historia evolutiva da vida baseada na morfolox\u00eda e embriolox\u00eda.\nA teor\u00eda de Darwin tivo \u00e9xito en alterar profundamente a opini\u00f3n cient\u00edfica sobre o desenvolvemento da vida e en producir unha pequena revoluci\u00f3n filos\u00f3fica. Por\u00e9n, esta teor\u00eda non pod\u00eda explicar varios compo\u00f1entes claves do proceso evolutivo. Concretamente, Darwin non pod\u00eda explicar a fonte das variaci\u00f3ns nos trazos dentro dunha especie, e non pod\u00eda identificar un mecanismo que puidese transmitir os trazos fielmente dunha xeraci\u00f3n \u00e1 seguinte. A hip\u00f3tese de Darwin da panx\u00e9nese, a\u00ednda que depend\u00eda en parte da herdanza dos caracteres adquiridos, demostrou ser \u00fatil para os modelos estat\u00edsticos da evoluci\u00f3n que desenvolveu o seu parente Francis Galton e a escola \"biom\u00e9trica\" do pensamento evolucionista. Con todo, esta idea demostrou ser pouco \u00fatil para outros bi\u00f3logos.\nAplicaci\u00f3n aos humanos.\nCharles Darwin era consciente das graves reacci\u00f3ns que houbo en parte da comunidade cient\u00edfica en contra do suxerido no libro \"Vestiges of the Natural History of Creation\" de que os humanos se orixinaran a partir dos animais por un proceso de transmutaci\u00f3n. Por tanto, el ignorou case completamente o tema da evoluci\u00f3n humana en \"A orixe das especies\". Malia esta precauci\u00f3n, o asunto destacou prominentemente no debate que seguiu \u00e1 publicaci\u00f3n do libro. Durante a maior parte da primeira metade do s\u00e9culo XIX, a comunidade cient\u00edfica cr\u00eda que, a\u00ednda que a xeolox\u00eda mostrara que a vida na Terra era moi antiga, os seres humanos apareceran repentinamente xusto hai uns poucos miles de anos. Por\u00e9n, unha serie de descubrimentos arqueol\u00f3xicos feitos nas d\u00e9cadas de 1840 e 1850 desenterraron ferramentas de pedra asociadas con restos de animais extinguidos. A inicios da d\u00e9cada de 1860, como se resume no libro de Charles Lyell de 1863 \"Geological Evidences of the Antiquity of Man\", era amplamente aceptado que os humanos existiran durante un per\u00edodo prehist\u00f3rico, o que estend\u00eda a presenza humana en moitos miles de anos antes do comezo da historia escrita. Esta visi\u00f3n da historia humana era m\u00e1is compatible cunha orixe evolutiva da humanidade que a visi\u00f3n tradicional. Por outra parte, nese tempo non hab\u00eda evidencia f\u00f3sil que demostrase a evoluci\u00f3n humana. Os \u00fanicos humanos f\u00f3siles que se encontraron antes do descubrimento do home de Xava na d\u00e9cada de 1890 eran ou humanos anatomicamente modernos ou neanderthais que eran bastante pr\u00f3ximos, especialmente nas caracter\u00edsticas claves da capacidade cranial, aos humanos modernos como para que se lles considerase intermediarios convincentes entre os humanos e outros primates.\nPor tanto, o debate que inmediatamente seguiu \u00e1 publicaci\u00f3n de \"A orixe das especies\" centrouse nas semellanzas e diferenzas entre os humanos e os modernos simios. Carolus Linnaeus fora criticado no s\u00e9culo XVIII por agrupar aos humanos e simios xuntos como primates no seu innovador sistema de clasificaci\u00f3n. Richard Owen defend\u00eda vigorosamente a clasificaci\u00f3n suxerida por Georges Cuvier e Johann Friedrich Blumenbach, que situaba os humanos nunha orde separada de calquera outro animal, o cal desde os inicios do s\u00e9culo XIX se convertera na visi\u00f3n ortodoxa. Por outra parte, Thomas Henry Huxley tratou de demostrar unha relaci\u00f3n anat\u00f3mica estreita entre os humanos e os simios. Nun famoso incidente, que se acabou por co\u00f1ecer como a cuesti\u00f3n do hipocampo, Huxley mostrou que Owen estaba errado ao soster que os cerebros dos gorilas carec\u00edan dunha estrutura presente nos cerebros humanos. Huxley resumiu o seu argumento no seu moi influente libro de 1863 \"Evidence as to Man's Place in Nature\". Lyell e Alfred Russel Wallace avogaban por outro punto de vista. Estaban de acordo con que os humanos compart\u00edan un antepasado com\u00fan cos simios, pero cuestionaban que calquera mecanismo puramente materialista poder\u00eda explicar todas as diferenzas entre os humanos e os simios, especialmente alg\u00fans aspectos da mente humana.\nEn 1871, Darwin publicou \"The Descent of Man, and Selection in Relation to Sex\", libro que conti\u00f1a as s\u00faas visi\u00f3ns sobre a evoluci\u00f3n humana. Darwin coidaba que as diferenzas entre a mente humana e as mentes doutros animais superiores eran un asunto de grao m\u00e1is que de clase. Por exemplo, el v\u00eda que a moralidade era un resultado natural dos instintos que era beneficioso para os animais que viven en grupos sociais. Argumentou que todas as diferenzas entre os humanos e os simios se explicaban por unha combinaci\u00f3n de presi\u00f3ns selectivas que proceden de que os nosos devanceiros se moveron desde as \u00e1rbores ao chan, e da selecci\u00f3n sexual. O debate sobre a orixe humana, e sobre o grao de singularidade dos humanos continuou ben entrado o s\u00e9culo XX.\nAlternativas \u00e1 selecci\u00f3n natural.\nO concepto de evoluci\u00f3n era amplamente aceptado nos c\u00edrculos cient\u00edficos poucos anos despois da publicaci\u00f3n de \"Origin\", pero a aceptaci\u00f3n da selecci\u00f3n natural como o seu mecanismo impulsor estaba moito menos estendido. As catro principais alternativas \u00e1 selecci\u00f3n natural a finais do s\u00e9culo XIX eran a evoluci\u00f3n te\u00edsta, o neolamarckismo, a ortox\u00e9nese e o saltacionismo.\nA evoluci\u00f3n te\u00edsta era a idea de que Deus intervi\u00f1a no proceso de evoluci\u00f3n, para guiala de modo que o mundo vivente a\u00ednda pod\u00eda ser considerado como dese\u00f1ado. O termo foi promovido polo maior partidario americano de Charles Darwin, Asa Gray. Por\u00e9n, esta idea perdeu gradualmente o favor dos cient\u00edficos, xa que se fixeron cada vez m\u00e1is partidarios do naturalismo metodol\u00f3xico e cr\u00edan que as apelaci\u00f3ns a implicaci\u00f3ns sobrenaturais eran cientificamente improdutivas. Contra 1900, a evoluci\u00f3n te\u00edsta desaparecera en gran medida das discusi\u00f3ns cient\u00edficas profesionais, a\u00ednda que manti\u00f1a un forte seguimento popular.\nA finais do s\u00e9culo XIX, o termo neolamarckismo pasou a ser asociado coa posici\u00f3n de naturalistas que v\u00edan a herdanza dos caracteres adquiridos como o mecanismo evolutivo m\u00e1is importante. Entre os partidarios desta posici\u00f3n estaban o escritor brit\u00e1nico e cr\u00edtico das ideas de Darwin Samuel Butler, o bi\u00f3logo alem\u00e1n Ernst Haeckel e o paleont\u00f3logo americano Edward Drinker Cope. Consideraban que o lamarckismo era filosoficamente superior \u00e1 idea de Darwin de que a selecci\u00f3n actuaba sobre a variaci\u00f3n aleatoria. Cope buscaba (e cr\u00eda que encontrara) patr\u00f3ns de progresi\u00f3n linear no rexistro f\u00f3sil. A herdanza dos caracteres adquiridos formaba parte da teor\u00eda da recapitulaci\u00f3n da evoluci\u00f3n de Haeckel, que sosti\u00f1a que o desenvolvemento embriol\u00f3xico dun organismo repite a s\u00faa historia evolutiva. Os cr\u00edticos do neolamarckismo, como o bi\u00f3logo alem\u00e1n August Weismann e Alfred Russel Wallace, sinalaron que ningu\u00e9n presentara nunca evidencias s\u00f3lidas da herdanza dos caracteres adquiridcos. Malia estas cr\u00edticas, o neolamarckismo seguiu sendo a alternativa m\u00e1is popular \u00e1 selecci\u00f3n natural ao final do s\u00e9culo XIX, e seguir\u00eda sendo a posici\u00f3n dalg\u00fans naturalistas ata ben entrado o s\u00e9culo XX.\nA ortox\u00e9nese era a hip\u00f3tese de que a vida ti\u00f1a unha tendencia innata ao cambio, dun nmodo unilinear, cara a unha perfecci\u00f3n cada vez maior. Tivo un significativo seguimento no s\u00e9culo XIX, e entre os seus propo\u00f1entes estaban o bi\u00f3logo ruso Leo S. Berg e o paleont\u00f3logo norteamericano Henry Fairfield Osborn. A ortox\u00e9nese era popular entre alg\u00fans paleont\u00f3logos, que cr\u00edan que o rexistro f\u00f3sil mostraba un cambio unidireccional gradual e constante.\nO saltacionismo era a idea de que as novas especies se orixinan como resultado de grandes mutaci\u00f3ns. Consider\u00e1base unha alternativa moito m\u00e1is r\u00e1pida ao proceso gradual darwinista de variaci\u00f3ns aleatorias pequenas, e era impulsado por selecci\u00f3n natural, e era popular entre os primeiros xenetistas como Hugo de Vries, William Bateson, e, ao principio da s\u00faa carreira, Thomas Hunt Morgan. Converteuse na base da teor\u00eda mutacionista da evoluci\u00f3n.\nXen\u00e9tica mendeliana, biom\u00e9trica e mutaci\u00f3ns.\nO redescubrimento das leis de Mendel da herdanza en 1900 desencadeou un f\u00e9rido debate entre dous bandos de bi\u00f3logos. Nun bando estaban os mendelianos, que centraban a s\u00faa atenci\u00f3n nas variaci\u00f3ns discretas e as leis da herdanza. Estaban liderados por William Bateson (que acu\u00f1ou a palabra \"xen\u00e9tica\") e Hugo de Vries (que acu\u00f1ou a palabra \"mutaci\u00f3n\"). Os seus opo\u00f1entes eran os biom\u00e9trcos, que estaban interesados nas variaci\u00f3ns continuas das caracter\u00edsticas nas poboaci\u00f3ns. Os seus l\u00edderes, Karl Pearson e Walter Frank Raphael Weldon, seguidores da tradici\u00f3n de Francis Galton, enfocaban os seus estudos na medida e an\u00e1lise estat\u00edstica das variaci\u00f3ns na poboaci\u00f3n. Os biom\u00e9tricos rexeitaban a xen\u00e9tica mendeliana base\u00e1ndose en que as unidades discretas da herdanza, como os xenes, non pod\u00edan explicar o rango continuo de variaci\u00f3ns observadas nas poboaci\u00f3ns reais. Os traballos de Weldon con cangrexos e caracois proporcionaron evidencias de que a presi\u00f3n de selecci\u00f3n do ambiente pod\u00eda cambiar o rango de variaci\u00f3n nas poboaci\u00f3ns silvestres, pero os mendelianos sosti\u00f1an que as variaci\u00f3ns medidas polos biom\u00e9tricos eran demasiado insignificantes para explicar a evoluci\u00f3n de novas especies.\nCando Thomas Hunt Morgan empezou a experimentar con cruzamentos con moscas do vinagre \"Drosophila melanogaster\", era un saltacionista que esperaba demostrar que se pod\u00eda crear unha nova especies no laboratorio s\u00f3 por mutaci\u00f3ns. En vez diso, os traballos que fixo no seu laboratorio entre 1910 e 1915 reconfirmaron a xen\u00e9tica mendeliana e proporcionaron unha s\u00f3lida proba experimental que a ligaba coa herdanza cromos\u00f3mica. O seu traballo tam\u00e9n demostrou que a maior\u00eda das mutaci\u00f3ns ti\u00f1an efectos relativamente pequenos, como un cambio na cor dos ollos, e que en vez de crearse novas especies nun s\u00f3 paso, as mutaci\u00f3ns serv\u00edan para incrementar a variabilidade en poboaci\u00f3ns existentes.\n1920\u20131949.\nXen\u00e9tica de poboaci\u00f3ns.\nOs modelos mendeliano e biom\u00e9trico reconcili\u00e1ronse finalmente co desenvolvemento da xen\u00e9tica de poboaci\u00f3ns. Un paso fundamental foi o traballo do bi\u00f3logo e estat\u00edstico ingl\u00e9s Ronald Fisher. Nunha serie de artigos que comezou en 1918 e culminou no seu libro de 1930 \"The Genetical Theory of Natural Selection\", Fisher demostrou que a variaci\u00f3n continua medida polos biom\u00e9tricos pod\u00eda orixinarse pola acci\u00f3n combinada de moitos xenes discretos, e que a selecci\u00f3n natural pod\u00eda cambiar as frecuencias x\u00e9nicas nunha poboaci\u00f3n, causando evoluci\u00f3n. Nunha serie de artigos que comezou a publicar en 1924, outro xenetista ingl\u00e9s, J. B. S. Haldane, aplicou a an\u00e1lise estat\u00edstica a exemplos do mundo real de selecci\u00f3n natural, como o melanismo industrial na bolboreta nocturna \"Biston betularia\", que mostraba que a selecci\u00f3n natural actuaba a unha velocidade a\u00ednda m\u00e1is r\u00e1pida do que Fisher pensaba.\nO bi\u00f3logo americano Sewall Wright, que fixera experimentos sobre crianza selectiva de animais, centrouse en estudar as combinaci\u00f3ns de xenes interaccionantes, e os efectos da endogamia en poboaci\u00f3ns pequenas e relativamente illadas que presentaban deriva xen\u00e9tica. En 1932, Wright introduciu o concepto de paisaxe adaptativa e argumentou que a deriva xen\u00e9tica e a endogamia poder\u00edan pular a unha pequena subpoboaci\u00f3n illada f\u00f3ra do seu pico adaptativo (na paisaxe de fitness), permitindo que a selecci\u00f3n natural a impulsase cara a distintos picos adaptativos. Os traballos de Fisher, Haldane e Wright fundaron a disciplina da xen\u00e9tica de poboaci\u00f3ns. Esta integraba a selecci\u00f3n natural coa xen\u00e9tica mendeliana, que era o primeiro paso clave para desenvolver unha teor\u00eda unificada sobre o funcionamento da evoluci\u00f3n.\nS\u00edntese evolutiva moderna.\nNas primeiras d\u00e9cadas do s\u00e9culo XX, a maior\u00eda dos naturalistas de campo segu\u00edan crendo que os mecanismos lamarckistas e ortoxen\u00e9ticos da evoluci\u00f3n proporcionaban a mellor explicaci\u00f3n da complexidade que observabn no mundo vivo. Pero a medida que continuou o desenvolvemento do campo da xen\u00e9tica, estas visi\u00f3ns fix\u00e9ronse menos sostibles. Theodosius Dobzhansky, un investigador posdoutoral do lboratorio de Thomas Hunt Morgan, fora influenciado polo traballo sobre diversidade xen\u00e9tica do xenetista ruso Sergei Chetverikov. Axudou a tender unha ponte entre os fundamentos da microevoluci\u00f3n desenvolvidos polos xenetistas de poboaci\u00f3ns e os patr\u00f3ns da macroevoluci\u00f3n observados polos bi\u00f3logos de campo, coa publicaci\u00f3n do seu libro de 1937 \"Genetics and the Origin of Species\". Dobzhansky examinou a diversidade xen\u00e9tica de poboaci\u00f3ns silvestres e mostrou que, en contra do que asum\u00edan ao xenetistas de poboaci\u00f3ns, estas poboaci\u00f3ns ti\u00f1an unha gran cantidade de diversidade xen\u00e9tica, con marcadas diferenzas entre as subpoboaci\u00f3ns. O libro tam\u00e9n utilizou o traballo altamente matem\u00e1tico feito polos xenetistas de poboaci\u00f3ns e p\u00faxoo nunha forma m\u00e1is accesible. En Gran Breta\u00f1a, E. B. Ford, o pioneiro da xen\u00e9tica ecol\u00f3xica, continuou durante o per\u00edodo 1930-1949 demostrando o poder da selecci\u00f3n debido a factores ecol\u00f3xicos, como a capacidade de manter a diversidade xen\u00e9tica por medio de polimorfismos xen\u00e9ticos, como no caso dos grupos sangu\u00edneos humanos. O traballo de Ford contribuir\u00eda a cambiar a \u00e9nfase durante o curso da s\u00edntese moderna cara \u00e1 selecci\u00f3n natural en vez de cara \u00e1 deriva xen\u00e9tica, como se vi\u00f1a producindo desde hab\u00eda untempo.\nO bi\u00f3logo evolutivo Ernst Mayr foi influenciado polo traballo do bi\u00f3logo alem\u00e1n Bernhard Rensch que mostrou a influencia dos factores ambientais locais sobre a distribuci\u00f3n xeogr\u00e1fica de subespecies e especies estreitamente relacionadas. Mayr continuou os traballos de Dobzhansky cun libro de 1942 titulado \"Systematics and the Origin of Species\", que salientaba a importancia da especiaci\u00f3n alop\u00e1trica na formaci\u00f3n de novas especies. Esta forma de especiaci\u00f3n ocorr\u00eda cando o illamento xeogr\u00e1fico dunha subpoboaci\u00f3n vi\u00f1a seguido do desenvolvemento de mecanismos de illamento reprodutivo. Mayr tam\u00e9n formulou o concepto de especie biol\u00f3xica definindo especie como un grupo de poboaci\u00f3ns que se entrecruzan ou potencialmente poden entrecruzarse, que est\u00e1n reprodutivamente illadas doutras poboaci\u00f3ns.\nNo libro de 1944 \"Tempo and Mode in Evolution\", George Gaylord Simpson mostrou que o rexistro f\u00f3sil concordaba co patr\u00f3n non direccional irregular predito pola s\u00edntese evolutiva en desenvolvemento, e que as tendencias lineares que os paleont\u00f3logos iniciais afirmaban observar e dic\u00edan que que apoiaban a ortox\u00e9nese e o neolamarckismo non se pod\u00edan soster nun exame detallado. En 1950, G. Ledyard Stebbins publicou o libro \"Variation and Evolution in Plants\", que axudou a integrar a bot\u00e1nica na s\u00edntese evolutiva. O consenso interdisciplinar que xurdiu dos traballos sobre evoluci\u00f3n co\u00f1ecer\u00edase como a s\u00edntese evolutiva moderna. Recibiu este nome polo libro de 1942 \"\" de Julian Huxley.\nA s\u00edntese evolutiva proporcionaba un n\u00facleo conceptual (en especial, a selecci\u00f3n natural e a xen\u00e9tica de poboaci\u00f3ns mendeliana) que conectaba a maior\u00eda das disciplinas biol\u00f3xicas. Axudou a establecer a lexitimidade da biolox\u00eda evolutiva, unha ciencia principalmente cun compo\u00f1ente hist\u00f3rico, nun clima cient\u00edfico que favorec\u00eda m\u00e9todos experimentais sobre os m\u00e9todos hist\u00f3ricos. A s\u00edntese tam\u00e9n tivo como resultado un considerable estreitamento da gama de opci\u00f3ns do pensamento evolutivo da corrente cient\u00edfica principal (o que Stephen Jay Gould chamou o \"solidificaci\u00f3n da s\u00edntese\"): na d\u00e9cada de 1950, a selecci\u00f3n natural que actuaba sobre as variaci\u00f3ns xen\u00e9ticas era virtualmente o \u00fanico mecanismo aceptable do cambio evolutivo (panseleccionismo), e a macroevoluci\u00f3n era simplemente considerada o resultado dunha vasta microevoluci\u00f3n.\n1940\u20131969: A biolox\u00eda molecular e a evoluci\u00f3n.\nAs d\u00e9cadas de mediados do s\u00e9culo XX viron o xurdimento da biolox\u00eda molecular, e con ela chegou a comprensi\u00f3n da natureza qu\u00edmica dos xenes como secuencias da ADN e as s\u00faas relaci\u00f3ns (por medio do c\u00f3digo xen\u00e9tico) coas secuencias de prote\u00ednas. Ao mesmo tempo, apareceron t\u00e9cnicas cada vez m\u00e1is poderosas para a an\u00e1lise de prote\u00ednas, como a electroforese de prote\u00ednas e secuenciaci\u00f3n, que trouxeron os fen\u00f3menos bioqu\u00edmicos ao \u00e1mbito da teor\u00eda sint\u00e9tica da evoluci\u00f3n. A inicios da d\u00e9cada de 1960, os bioqu\u00edmicos Linus Pauling e Emile Zuckerkandl propuxeron a hip\u00f3tese do reloxo molecular, segundo a cal as diferenzas na secuencia entre prote\u00ednas hom\u00f3logas poder\u00edan utilizarse para calcular o tempo no que diverxiron d\u00faas especies. En 1969, Motoo Kimura e outros proporcionaron unha base te\u00f3rica para o reloxo molecular, argumentando que (polo menos a nivel molecular) a maior\u00eda das mutaci\u00f3ns xen\u00e9ticas non son nin dani\u00f1as nin beneficiosas e que as mutaci\u00f3ns e a deriva xen\u00e9tica (en vez da selecci\u00f3n natural) causan unha gran proporci\u00f3n do cambio xen\u00e9tico: a teor\u00eda neutralista da evoluci\u00f3n molecular. Estudos das diferenzas de prote\u00ednas \"dentro\" dunha especie tam\u00e9n proporcionaron datos moleculares para a xen\u00e9tica de poboaci\u00f3ns dando estimaci\u00f3ns do nivel de heterocigose en poboaci\u00f3ns naturais.\nDesde inicios da d\u00e9cada de 1960, a biolox\u00eda molecular era vista crecentemente como unha ameaza ao n\u00facleo tradicional da biolox\u00eda evolutiva. Os bi\u00f3logos evolutivos establecidos, especialmente Ernst Mayr, Theodosius Dobzhansky e George Gaylord Simpson, tres dos arquitectos da moderna s\u00edntese, eran extremadamente esc\u00e9pticos dos enfoques moleculares, especialmente cando se chegou \u00e1 conexi\u00f3n (ou falta de conexi\u00f3n) coa selecci\u00f3n natural. A hip\u00f3tese do reloxo molecular e a teor\u00eda neutralista eran especialmente pol\u00e9micas, orixinando o debate entre neutralistas e seleccionistas sobre a importancia relativa da mutaci\u00f3n, deriva e selecci\u00f3n, que continuou na d\u00e9cada de 1980 sen que se chegase a unha clara resoluci\u00f3n.\nFinais do s\u00e9culo XX.\nVisi\u00f3n centrada nos xenes.\nA mediados da d\u00e9cada de 1960, George C. Williams criticou duramente as explicaci\u00f3ns das adaptaci\u00f3ns expresadas en termos de \"supervivencia das especies\" (discusi\u00f3ns sobre a selecci\u00f3n de grupo). Tales explicaci\u00f3ns foron en gran medida substitu\u00eddas pola visi\u00f3n da evoluci\u00f3n centrada os xenes, representadas polos argumentos da selecci\u00f3n de parentesco de W. D. Hamilton, George R. Price e John Maynard Smith. Este punto de vista ser\u00eda resumido e popularizado nun influente libro de 1976 \"The Selfish Gene\" de Richard Dawkins. Os modelos dese per\u00edodo parec\u00edan mostrar que a selecci\u00f3n de grupo estaba gravemente limitada na s\u00faa forza; a\u00ednda que novos modelos admiten a posibilidade de selecci\u00f3n a multinivel significativa.\nEn 1973, Leigh Van Valen propuxo o termo \"Ra\u00ed\u00f1a Vermella,\" que tomou do libro \"Alicia do outro lado do espello\" (\"Through the Looking-Glass\") de Lewis Carroll, para describir un escenario no que unha especie implicada nunha (ou m\u00e1is) carreira de armamentos evolutiva ter\u00eda que cambiar constantemente s\u00f3 para manterse ao mesmo nivel das especies coas cales estaba coevolucionando. Hamilton, Williams e outros suxeriron que esta idea poder\u00eda explicar a evoluci\u00f3n da reproduci\u00f3n sexual: o incremento de diversidade xen\u00e9tica causado pola reproduci\u00f3n sexual axudar\u00eda a manter a resistencia contra parasitos que evolucionan rapidamente, o que far\u00eda que a reproduci\u00f3n sexual se fixese com\u00fan, malia o tremendo custo do punto de vista xene-c\u00e9ntrico dun sistema onde s\u00f3 a metade do xenoma dun organismo se transmite durante a reproduci\u00f3n.\nPor\u00e9n, en contra das expectativas da hip\u00f3tese da Ra\u00ed\u00f1a Vermella, Hanley \"et al.\" encontrou que a prevalencia, abundancia e intensidade media de \u00e1caros era significativamente maior en xec\u00f3nidos sexuais que en asexuais que comparten o mesmo h\u00e1bitat. Ademais, Parker, despois de revisar numerosos estudos xen\u00e9ticos sobre a resistencia a enfermidades en plantas, non conseguiu atopar un s\u00f3 exemplo consistente co concepto de que os pat\u00f3xenos son os principais axentes selectivos responsables da reproduci\u00f3n sexual dos seus h\u00f3spedes. A un nivel a\u00ednda m\u00e1is fundamental, Heng e Gorelick e Heng revisou as evidencias de que o sexo, en vez de aumentar a diversidade, act\u00faa como unha restrici\u00f3n \u00e1 diversidade xen\u00e9tica. Estes autores consideraron que o sexo act\u00faa como un filtro basto, erradicando os grandes cambios xen\u00e9ticos, como os rearranxos cromos\u00f3micos, pero permitindo que as variaci\u00f3ns menores, como os cambios a nivel de nucle\u00f3tido ou xene (que son a mi\u00fado neutros) pasen a trav\u00e9s do filtro do sexo. A funci\u00f3n adaptativa do sexo, hoxe, segue sendo un asunto non resolto en biolox\u00eda. Os modelos competidores para explicar a funci\u00f3n adaptativa do sexo foron revisados por Birdsell e Wills. Unha visi\u00f3n alternativa principal \u00e1 hip\u00f3tese da Ra\u00ed\u00f1a Vermella \u00e9 que o sexo se orixinou, e mantense, como un proceso para a reparaci\u00f3n de danos no ADN, e que a variaci\u00f3n xen\u00e9tica \u00e9 producida como un subproduto.\nA visi\u00f3n xene-c\u00e9ntrica tam\u00e9n aumentou o interese na vella idea de Charles Darwin da selecci\u00f3n sexual, e m\u00e1is recentemente en temas como o conflito sexual e o conflito intraxen\u00f3mico.\nSociobiolox\u00eda.\nOs traballos de W. D. Hamilton sobre selecci\u00f3n de parentesco contribu\u00edron ao xurdimento da disciplina da sociobiolox\u00eda. A existencia de comportamentos altru\u00edstas foi un problema dif\u00edcil para os te\u00f3ricos evolutivos desde o principio. Fix\u00e9ronse progresos significativos en 1964 cando Hamilton formulou a desigualdade da selecci\u00f3n de parentesco co\u00f1ecida como regra de Hamilton, que mostraba como a eusocialidade nos insectos (a existencia de clases de obreiras est\u00e9riles) e moitos outros exemplos de comortamento altru\u00edsta puido ter evolucionado por selecci\u00f3n de parentesco. Outras teor\u00edas apareceron despois, algunhas derivadas da teor\u00eda dos xogos, como o altru\u00edsmo rec\u00edproco. En 1975, E. O. Wilson publicou o influente pero moi pol\u00e9mico libro \"\", que afirmaba que a teor\u00eda evolutiva pod\u00eda axudar a explicar moitos aspectos do comportamento animal, inclu\u00edndo o humano. Os cr\u00edticos da sociobiolox\u00eda, entre eles Stephen Jay Gould e Richard Lewontin, afirmaban que a sociobiolox\u00eda esaxeraba moito o grao no que os comportamentos humanos complexos pod\u00edan estar determinados por factores xen\u00e9ticos. Tam\u00e9n sosti\u00f1an que as teor\u00edas dos sociobi\u00f3logos a mi\u00fado reflicten os seus propios nesgos ideol\u00f3xicos. Malia estas cr\u00edticas, o traballo en sociobiolox\u00eda continuou, as\u00ed como na disciplina relacionada da psicolox\u00eda evolutiva, inclu\u00edndo traballos noutros aspectos do problema do altru\u00edsmo.\nV\u00edas e procesos evolutivos.\nUn dos m\u00e1is salientables debates orixinados na d\u00e9cada de 1970 foi a discusi\u00f3n sobre a teor\u00eda do equilibrio interrompido (ou puntuado). Niles Eldredge e Stephen Jay Gould propuxeron que hab\u00eda un patr\u00f3n de especies f\u00f3siles que permanec\u00edan en gran medida sen cambios durante longos per\u00edodos de tempo (o que se denominou \"estase\" ou \"stasis\"), separados por per\u00edodos relatiamente breves de cambios r\u00e1pidos durante a especiaci\u00f3n. A mellora nos m\u00e9todos de secuenciaci\u00f3n do ADN orixinou un grande incremento dos xenomas secuenciados, o que permitiu a comprobaci\u00f3n e refinamento das teor\u00edas evolutivas usando esta enorme cantidade de datos xen\u00f3micos. As comparaci\u00f3ns entre estes xenomas proporcionan maiores co\u00f1ecementos sobre os mecanismos moleculares da especiaci\u00f3n e a adaptaci\u00f3n. Estas an\u00e1lises xen\u00f3micas orixinaron cambios fundamentais na comprensi\u00f3n da historia evolutiva da vida, como a proposta do sistema de tres dominios de Carl Woese.\nOs avances en hardware e software computacional prmitiron a comprobaci\u00f3n e extrapolaci\u00f3n de modelos evolutivos cada vez m\u00e1is avanzados e o desenvolvemento do campo de biolox\u00eda de sistemas. Un dos resultados foi un intercambio de ideas entre as teor\u00edas da evoluci\u00f3n biol\u00f3xica e o campo da ciencia da computaci\u00f3n co\u00f1ecido como computaci\u00f3n evolutiva, que intenta imitar a evoluci\u00f3n biol\u00f3xica co prop\u00f3sito de desenvolver novos algoritmos de computaci\u00f3n. Os descubrimentos en biotecnolox\u00eda agora permiten a modificaci\u00f3n de xenomas enteiros, facendo avanzar os estudos evolutivos a un nivel no que os futuros experimentos poden implicar a creaci\u00f3n de organismos enteiramente sint\u00e9ticos.\nMicrobiolox\u00eda, transferencia horizontal de xenes e endosimbiose.\nA microbiolox\u00eda foi en boa medida ignorada durante os inicios da teor\u00eda evolutiva. Isto deb\u00edase \u00e1 escaseza de trazos morfol\u00f3xicos e \u00e1 falta dun concepto claro de especie en microbiolox\u00eda, especialmente nos procariotas. Agora, as investigaci\u00f3ns evolutivas est\u00e1n aproveitando a mellora da comprensi\u00f3n \u00e1 que se chegou na fisiolox\u00eda e ecolox\u00eda microbianas, producida pola facilidade comparativa da xen\u00f3mica microbiana, para explorar a taxonom\u00eda e evoluci\u00f3n destes organismos. Estes estudos est\u00e1n revelando niveis inesperados de diversidade entre os microbios.\nUn importante descubrimento no estudo da evoluci\u00f3n microbiana chegou co descubrimento no Xap\u00f3n en 1959 da transferencia horizontal de xenes. Esta transferencia de material xen\u00e9tico entre diferentes especies de bacterias chamou a atenci\u00f3n dos cient\u00edficos porque xogaba un papel principal no espallamento da resistencia a antibi\u00f3ticos. M\u00e1is recentemente, a medida que o co\u00f1ecemento dos xenomas seguiu ampli\u00e1ndose, suxeriuse que a transferencia lateral de material xen\u00e9tico xogou un importante papel na evoluci\u00f3n de todos os organismos. Estes altos niveis de transferencia horizontal de xenes levaron a suxerir que a \u00e1rbore filoxen\u00e9tica de todos os organismos actuais, a denominada \"\u00e1rbore da vida\", \u00e9 m\u00e1is similar a unha ara\u00f1eira ou rede interconectada.\nA teor\u00eda endosimbi\u00f3tica sobre a orixe dos org\u00e1nulos considera a transferencia horizontal de xenes como un paso cr\u00edtico na evoluci\u00f3n dos eucariotas como fungos, algas, plantas e animais. A teor\u00eda endosimbi\u00f3tica mant\u00e9n que os org\u00e1nulos das c\u00e9luls eucariotas, como mitocondrias e cloroplastos, descenden de bacterias que eran independentes e que pasaron a vivir endosimboticamente dentro doutras c\u00e9lulas. Suxeriuse a finais do s\u00e9culo XIX cando se detectaron as semellanzas entre as mitocondrias e as bacterias, pero quedou relegada en gran medida ata que foi revitalizada e defendida por Lynn Margulis nas d\u00e9cadas de 1960 e 1970; Margulis fixo uso de novas evidencias como que eses org\u00e1nulos ti\u00f1an o seu propio ADN que se herdaba independentemente do que hai no n\u00facleo celular.\nBiolox\u00eda evolutiva do desenvolvemento.\nNas d\u00e9cadas de 1980 e 1990, as doutrinas da moderna s\u00edntese evolutiva cada vez se examinaban m\u00e1is a fondo. Hab\u00eda unha renovaci\u00f3n de temas estruturalistas en biolox\u00eda evolutiva nos traballos realizados por bi\u00f3logos como Brian Goodwin e Stuart Kauffman, que incorporaron ideas da cibern\u00e9tica e teor\u00eda de sistemas, e salientaron os procesos de autoorganizaci\u00f3n do desenvolvemento como factores que dirixen o curso da evoluci\u00f3n. A biolox\u00eda evolutiva de Stephen Jay Gould reviviu as ideas antigas de heterocron\u00eda, as alteraci\u00f3ns nas taxas relativas dos procesos de desenvolvemento sobre o curso da evoluci\u00f3n, para explicar a xeraci\u00f3n de novas formas e, xunto co bi\u00f3logo evolutivo Richard Lewontin, escribiu un influente artigo en 1979 suxerindo que un cambio nunha estrutura biol\u00f3xica, ou mesmo unha novidade estrutural, poder\u00eda orixinarse accidentalmente como un resultado casual da selecci\u00f3n sobre outra estrutura, en vez de por selecci\u00f3n directa para esa adaptaci\u00f3n particular. Chamaron a eses cambios estruturais accidentais \"enxunta\" igual que a caracter\u00edstica arquitect\u00f3nica hom\u00f3nima. Posteriormente, Gould e Elisabeth Vrba discutiron a adquisici\u00f3n de novas funci\u00f3ns para novas estruturas orixinadas desta maneira, cham\u00e1ndolles \"exaptaci\u00f3ns\".\nOs datos moleculares sobre os mecanismos subxacentes no desenvolvemento foron acumul\u00e1ndose rapidamente durante as d\u00e9cadas de 1980 e 1990. Quedou claro que a diversidade da morfolox\u00eda animal non era o resultado de diferentes conxuntos de prote\u00ednas que regulan o desenvolvemento de diferentes animais, sen\u00f3n de cambios no desenvolvemento causados por un pequeno conxunto de prote\u00ednas que eran com\u00fans a todos os animais. Estas prote\u00ednas co\u00f1\u00e9cense como \"as ferramentas xen\u00e9ticas do desenvolvemento.\" Tales perspectivas influenciaron as disciplinas da filoxen\u00e9tica, paleontolox\u00eda e biolox\u00eda do desenvolvemento comparativa, e xeraron a nova disciplina da biolox\u00eda evolutiva do desenvolvemento tam\u00e9n co\u00f1ecida como evo-devo.\nS\u00e9culo XXI.\nMacroevoluci\u00f3n e microevoluci\u00f3n.\nUn dos principios da s\u00edntese evolutiva moderna era que a macroevoluci\u00f3n (a evoluci\u00f3n dos clados filoxen\u00e9ticos a nivel de especies e por riba dese nivel) era resultado s\u00f3 dos mecanismos da microevoluci\u00f3n (cambios na frecuencia x\u00e9nica nas poboaci\u00f3ns) que act\u00faan sobre un per\u00edodo longo de tempo. Durante as \u00faltimas d\u00e9cadas do s\u00e9culo XX alg\u00fans paleont\u00f3logos suscitaron a cuesti\u00f3n de se outros factores, como o equilibrio interrompido e a selecci\u00f3n de grupo que act\u00faan ao nivel de especies enteiras e incluso en clados filoxen\u00e9ticos de nivel superior, deber\u00edan considerarse tam\u00e9n para explicar patr\u00f3ns na evoluci\u00f3n revelados pola an\u00e1lise estat\u00edstica do rexistro f\u00f3sil. Contra o final do s\u00e9culo XX alg\u00fans investigadores en biolox\u00eda de evolutiva do desenvolvemento suxeriron que as interacci\u00f3ns entre o ambiente e o proceso de desenvolvemeto poder\u00edan ser a fonte dalgunhas das innovaci\u00f3ns estruturais observadas en macroevoluci\u00f3n, pero outros investigadores da evo-devo mante\u00f1en que os mecanismos xen\u00e9ticos visibles a nivel de poboaci\u00f3n son sobradamente suficientes para explicar toda a macroevoluci\u00f3n.\nHerdanza epixen\u00e9tica.\nA epixen\u00e9tica \u00e9 o estudo de cambios herdables na expresi\u00f3n x\u00e9nica ou o fenotipo celular causados por mecanismos diferentes dos cambios na secuencia de ADN. Na primeira d\u00e9cada do s\u00e9culo XXI acabou por aceptarse que os mecanismos epixen\u00e9ticos foron unha parte necesaria na orixe evolutiva da diferenciaci\u00f3n celular. A\u00ednda que a epixen\u00e9tica en organismos multicelulares se considera xeralmente que \u00e9 un mecanismo implicado na diferenciaci\u00f3n, no que os patr\u00f3ns epixen\u00e9ticos se \"reconfiguran\" cando se reproducen os organismos, houbo algunhas observaci\u00f3ns de herdanza epixen\u00e9tica transxeneracional. Isto mostra que nalg\u00fans casos poden herdarse cambios non xen\u00e9ticos nun organismo e suxeriuse que esa herdanza pode contribu\u00edr \u00e1 adaptaci\u00f3n \u00e1s condici\u00f3ns locais e afectar \u00e1 evoluci\u00f3n. Alg\u00fans mesmo suxeriron que en certos casos pode ocorrer unha forma de evoluci\u00f3n lamarckista.\nTeor\u00edas evolutivas non convencionais.\nA teor\u00eda metaf\u00edsica do punto omega de Pierre Teilhard de Chardin, exposta no seu libro \"Le ph\u00e9nom\u00e8ne humain\" (1955), describe o desenvolvemento gradual do universo desde part\u00edculas subat\u00f3micas \u00e1 sociedade humana, que el v\u00eda como o seu estadio final e meta. As ideas de Teilhard de Chardin foron vistas polos partidarios da hip\u00f3tese Gaia proposta por James Lovelock como conectadas con ela. A hip\u00f3tese de Lovelock mant\u00e9n que as partes vivas e non vivas da Terra poden ser consideradas como un sistema complexo interactuante con semellanzas cun organismo simple. A hip\u00f3tese Gaia foi tam\u00e9n vista por Lynn Margulis e outros como unha extensi\u00f3n da endosimbiose e exosimbiose. Esta hip\u00f3tese modificada postula que todos os seres vivos te\u00f1en un efecto regulador sobre o ambiente da Terra, que promove a vida no seu conxunto.\nA s\u00edntese evolutiva estendida \u00e9 unha ampliaci\u00f3n da s\u00edntese moderna da evoluci\u00f3n, que revisa a importancia relativa de factores diferentes que act\u00faan na teor\u00eda evolutiva. Incl\u00fae conceptos e mecanismos como a teor\u00eda da selecci\u00f3n a multinivel, a herdanza epixen\u00e9tica transxeneracional, a construci\u00f3n de nicho e a evolucionabilidade. Pola s\u00faa banda o bi\u00f3logo Stuart Kauffman suxer\u00edu que a autoorganizaci\u00f3n pode ter un papel xunto \u00e1 selecci\u00f3n natural en tres \u00e1reas da biolox\u00eda evolutiva: a din\u00e1mica de poboaci\u00f3ns, a evoluci\u00f3n molecular e a morfox\u00e9nese. Por\u00e9n, Kauffman non ten en conta o papel esencial da enerx\u00eda nas reacci\u00f3ns bioqu\u00edmicas das c\u00e9lulas, como propuxo Christian DeDuve e modelaron matematicamente Richard Bagley e Walter Fontana. Os seus sistemas son autocatalizadores pero non sistemas termodinamicamente abertos precisando unha achega continua de enerx\u00eda."}
{"id": "347042", "revid": "98629", "url": "https://gl.wikipedia.org/wiki?curid=347042", "title": "Gran Premio de Alema\u00f1a de 1988", "text": "O Gran Premio de Alema\u00f1a de F\u00f3rmula 1 de (oficialmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 24 de xullo de 1988. Foi a novena rolda da tempada de , o 50\u00ba Gran Premio de Alema\u00f1a e o d\u00e9cimo segundo que se celebrou no circu\u00edto de Hockenheim. Disputouse sobre 44 voltas ao circu\u00edto de sete quil\u00f3metro nunha distancia de carreira de 299\u00a0km.\nAntes da carreira.\nNo punto medio da tempada, volv\u00e9ronse a avaliar os precualificados. Logo dun cuarto posto no Gran Premio de Detroit, Andrea de Cesaris (Rial) foi ascendido aos 26 mellores coches permitidos automaticamente sesi\u00f3ns de cualificaci\u00f3n. Relegando \u00e1 validez da cualificaci\u00f3n de Nicola Larini (Osella).\nAntes do Gran Premio de Alema\u00f1a, Williams anunciou que Thierry Boutsen unirase ao equipo en en substituci\u00f3n de Nigel Mansell que ser\u00eda fichara por Ferrari.\nNa primeira metade da tempada, os pilotos de Ferrari Michele Alboreto e Gerhard Berger foran obstaculizados tanto pola falta de resposta do acelerador como polo alto consumo de combustible dos seus motores V6 turbo. O consumo de combustible obrigara a mi\u00fado aos dous pilotos a levantar o pe do acelerador continuamente co fin de ter suficiente combustible para terminar. Ao principio da tempada o Director T\u00e9cnico do equipo John Barnard suxerira aos enxe\u00f1eiros que reduciran o n\u00famero de revoluci\u00f3ns en 1.000 rpm e re mapear o motor para compensar a perda de potencia. A medida que a relaci\u00f3n entre o equipo e Barnard tensouse os enxe\u00f1eiros ignoraran o seu consello. Con todo, logo de que os dous coches quedaran sen combustible no Reino Unido (que custoulle ao ga\u00f1ador da pole Berger perder o quinto lugar \u00e1 vista da bandeira, mentres que Alboreto quedou sen combustible 5 voltas antes), fix\u00e9ronse cambios no tipo 033A antes de Alema\u00f1a, que coincidiron coas suxesti\u00f3ns anteriores de Barnard. Como era de esperar o resultado non foi a perda de potencia, mentres que o consumo de combustible mellorouse de xeito significativo, malia que a\u00ednda non compet\u00eda co Honda V6 que alimentaba o McLaren.\nResumo de cualificaci\u00f3n.\nA grella formouse de novo cunha primeira fila cos dous McLaren - Honda de Ayrton Senna e Alain Prost, os dous Ferrari de Gerhard Berger e Michele Alboreto na segunda fila, co Lotus - Honda de Nelson Piquet, e o primeiro coche con motor atmosf\u00e9rico, o Benetton - Ford de Alessandro Nannini na terceira fila.\nA cualificaci\u00f3n viuse gravemente obstaculizada por violentas tormentas que afectaron a zona durante toda a fin de semana. Cando a pista estaba seca, os Ferrari pasaron polo control de velocidade a 328\u00a0km/h nas longas rectas de Hockenheim, a\u00ednda que o comentarista de televisi\u00f3n da BBC Murray Walker declarou na cobertura da carreira que os McLaren lograran 333\u00a0km/h na cualificaci\u00f3n final, o que os fac\u00eda m\u00e1is r\u00e1pidos que os Ferrari. O m\u00e1is r\u00e1pido dos coches 'atmo' nas longas rectas foi o March- Judd V8 de Ivan Capelli, que logrou 312\u00a0km/h. Nannini, o cualificador atmosf\u00e9rico m\u00e1is r\u00e1pido, foi 3\u00b46 segundos m\u00e1is lento que Senna.\nOs Lotus-Honda de Piquet e Satoru Nakajima non foron capaces de igualar aos McLaren cun motor similar, Piquet cualificou 3 segundos, e Nakajima 4 segundos m\u00e1is lento que o tempo da pole de Ayrton Senna. O Arrows - Megatron turbo de Derek Warwick e Eddie Cheever tam\u00e9n fallou na cualificaci\u00f3n, con Warwick 5\u00b48 e Cheever 6\u00b45 segundos m\u00e1is lento que Senna. O gur\u00fa do motor de Arrows, Heini Mader a\u00ednda non resolvera o problema da v\u00e1lvula de sobrepresi\u00f3n que a mi\u00fado deixaba a Warwick e Cheever cunha presi\u00f3n no turbo de s\u00f3 entre 2,1 e 2,3 bar en comparaci\u00f3n cos 2,5 bar dispo\u00f1ibles nos motores Honda e Ferrari. Os motores de Megatron correron aproximadamente con 40-80 CV menos que os seus 640 CV nominais. Os coches Arrows rexistraron un m\u00e1ximo de 315\u00a0km/h a trav\u00e9s do medidor de velocidade, moito m\u00e1is lento que os dous os McLaren e os Ferrari, e apenas m\u00e1is r\u00e1pido que o March-Judd de aspiraci\u00f3n natural.\nOs \u00fanicos equipos alem\u00e1ns na F\u00f3rmula Un en 1988, Zakspeed e Rial, cualificaron os seus coches para a carreira. Andrea de Cesaris cualificou o seu Rial - Ford no posto 14\u00ba (6\u00b44 segundos por detr\u00e1s de Senna), mentres que Bernd Schneider (o \u00fanico piloto alem\u00e1n na pista) e o seu compa\u00f1eiro de equipo Piercarlo Ghinzani cualificaron os seus Zakspeed 881 turbos en 22\u00aa e 23\u00aa posici\u00f3n respectivamente. Ambos Zakspeed eran m\u00e1is de 8 segundos m\u00e1is lentos que o McLaren-Honda de Senna. O \u00fanico outro coche turbo no campo, o Osella de Nicola Larini, que utilizaba un antigo motor Alfa Romeo V8 turbo (rebautizado Osella 890T en 1988), clasificouse 19\u00ba, a 7\u00b45 segundos da pole.\nResumo da carreira.\nA choiva continuou ata o domingo pola ma\u00f1\u00e1, cando finalmente det\u00edvose, pero exist\u00eda preocupaci\u00f3n polo tipo de pneum\u00e1tico m\u00e1is adecuado para a carreira. Ao final, todo o mundo comezou con pneum\u00e1ticos de choiva, coa excepci\u00f3n de Nelson Piquet, que xogou coa esperanza do secado da pista. Ayrton Senna liderou na sa\u00edda diante de Berger e Alessandro Nannini. Piquet retirouse na primeira volta, fixo aquaplaning quedando f\u00f3ra da pista na Ostkurve debido aos seus pneum\u00e1ticos lisos. Alain Prost recuperouse dun mal comezo no que quedou 4\u00ba, po\u00f1\u00e9ndose segundo detr\u00e1s de Senna, pero non puido atrapalo: problemas de tr\u00e1fico e un trompo na sa\u00edda da Ostkurve debido ao sobrequecemento dos pneum\u00e1ticos ao secarse a pista deix\u00e1rono a 13 segundos por detr\u00e1s ao final da carreira.\nNa volta 9, Philippe Alliot foise na chicana Ostkurve logo de apartarse da li\u00f1a seca para permitir a Senna dobralo. Alliot cambiara a pneum\u00e1ticos lisos para explotar a li\u00f1a seca e estar\u00eda nunha posici\u00f3n prometedora se a pista continuaba a secar.\nSenna e Prost mantiveron o seu 1-2 ata a bandeira a cadros, malia un estra\u00f1o trompo do franc\u00e9s que sa\u00eduse na chicana Ostkurve. Foi o sexto dobrete do ano para McLaren.\nNannini estivera en 3\u00aa e logo 4\u00ba lugar constantemente ata que tivo que entrar en boxes na volta 38 para reparar o soporte do acelerador roto do seu Benetton. Un anoxado Nannini perdeu 4 voltas e malia terminar soamente 18\u00ba, marcou a volta r\u00e1pida da carreira. Foi a segunda e \u00faltima volta r\u00e1pida dun atmosf\u00e9rico na tempada logo da volta r\u00e1pida de Mansell en Silverstone. Ironicamente as d\u00faas voltas r\u00e1pidas establecidas polos coches atmo fix\u00e1ronse en dous dos tres circu\u00edtos m\u00e1is r\u00e1pidos do calendario de 1988, que eran m\u00e1is propicios para os turbos que para os atmosf\u00e9ricos.\nFerrari terminou en 3\u00ba e 4\u00ba lugar coa preocupaci\u00f3n polo consumo de combustible, malia que a mellora no consumo de combustible foi menos importante que nas carreiras anteriores, mentres que Ivan Capelli, sen embrague nas \u00faltimas 30 voltas, tomou o 5\u00ba lugar. Thierry Boutsen ga\u00f1ou un punto no 6\u00ba lugar, nun veh\u00edculo preparado para a pista seca."}
{"id": "347044", "revid": "1576", "url": "https://gl.wikipedia.org/wiki?curid=347044", "title": "Bucareu", "text": ""}
{"id": "347045", "revid": "25871", "url": "https://gl.wikipedia.org/wiki?curid=347045", "title": "Cristina Losada", "text": "Cristina Losada Fern\u00e1ndez, nada en Vigo en 1954, \u00e9 unha xornalista, escritora e pol\u00edtica galega.\nTraxectoria.\nEstudou o bacharelato en Vigo e licenciouse en Ciencias Pol\u00edticas e Sociolox\u00eda na Universidade Complutense de Madrid, onde militou na Liga Comunista Revolucionaria entre 1972 e 1977. Foi documentalista e redactora do diario \"Pueblo\", tradutora e redactora da axencia Colpisa e colaborou en esRadio, COPE, Onda Cero e TVG. \u00c9 columnista de Libertad Digital, editora do blog Heterodoxias.net e coautora do programa El B\u00faho. Tam\u00e9n \u00e9 membro do consello de administraci\u00f3n de Telemadrid e presidenta da Asociaci\u00f3n Vigueses pola Liberdade. Foi candidata de Cidad\u00e1ns \u00e1 presidencia da Xunta nas elecci\u00f3ns ao Parlamento de Galicia 2016."}
{"id": "347046", "revid": "22570", "url": "https://gl.wikipedia.org/wiki?curid=347046", "title": "Cl\u00e1sica de San Sebasti\u00e1n 2016", "text": "A 36\u00aa edici\u00f3n da Cl\u00e1sica de San Sebasti\u00e1n disputouse o 30 de xullo de 2016 nun percorrido que discorreu \u00edntegro polo interior da provincia de Guipuzkoa con sa\u00edda e meta no centro da cidade de Donostia. Esta foi a vix\u00e9sima proba do UCI WorldTour 2016.\nO ga\u00f1ador foi o neerland\u00e9s Bauke Mollema, que venceu logo de escaparse no comezo do descenso do \u00faltimo porto a 8\u00a0km de meta, o Murgil Tontorra. No segundo caix\u00f3n do podio, finalizou o franc\u00e9s Tony Gallopin que lle ga\u00f1ou no sprint a Alejandro Valverde que quedou terceiro. Ademais, Moreno Moser ga\u00f1ou os premios secundarios da monta\u00f1a e dos sprints e Lotto-Soudal o dos equipos.\nPercorrido.\nA carreira disputouse sobre un percorrido de 220,2 quil\u00f3metros que contou cun total de 6 portos de monta\u00f1a, 3 de 2\u00aa categor\u00eda e 3 de 1\u00aa. \nEquipos.\nNa proba participaron 20 equipos ciclistas diferentes: os 18 do UCI WorldTour (de participaci\u00f3n obrigatoria) e 2 equipos invitados de categor\u00eda Profesional Continental.\nPremios.\nPuntos UCI WorldTour.\nBauke Mollema logrou 80 puntos, Tony Gallopin 60, Alejandro Valverde 50, Joaquim Rodr\u00edguez 40, Greg Van Avermaet 30, Gianluca Brambilla 22, Simon Yates 14, Tom Slagter 10, Nicolas Roche 6 e Dries Devenyns 2.\nPuntos UCI World Ranking.\nBauke Mollema logrou 400 puntos, Tony Gallopin 320, Alejandro Valverde 260, Joaquim Rodr\u00edguez 220, Greg Van Avermaet 180, Gianluca Brambilla 140, Simon Yates 120, Tom Slagter 100, Nicolas Roche 80 e Dries Devenyns 68."}
{"id": "347047", "revid": "27155", "url": "https://gl.wikipedia.org/wiki?curid=347047", "title": "Pensamento evolucionista", "text": ""}
{"id": "347048", "revid": "27155", "url": "https://gl.wikipedia.org/wiki?curid=347048", "title": "Historia do pensamento evolutivo", "text": ""}
{"id": "347049", "revid": "23204", "url": "https://gl.wikipedia.org/wiki?curid=347049", "title": "Engraulinos", "text": "A dos engraulinos (\"Engraulinae\") \u00e9 unha subfamilia da familia dos engr\u00e1ulidos que comprende numerosas especies de peixes denominados comunmente bocareus, bocartes, anchoas ou anchovetas, distribu\u00eddas por augas costeiras dos oc\u00e9anos Atl\u00e1ntico, Pac\u00edfico e \u00cdndico, as\u00ed como no mar Mediterr\u00e1neo e en grandes lagos de auga tanto doce como salgada, en zonas c\u00e1lidas e temperadas.\nTaxonom\u00eda.\nDescrici\u00f3n.\nA subfamilia foi descrita en 1861 polo icti\u00f3logo e paleont\u00f3logo estadounidense Theodore Nicholas Gill.\nEtimolox\u00eda.\nO nome cient\u00edfico \"Engraulinae\" est\u00e1 formado normalmente sobre a ra\u00edz do nome do se x\u00e9nero tipo, \"Engraulis\", coa adici\u00f3n da desinencia do lat\u00edn cient\u00edfico \"-inae\", propio das subfamilias de animais.\nSin\u00f3nimos.\nAdemais de polo nome que lle impuxo Gill, a subfamilia co\u00f1eceuse tam\u00e9n polo sin\u00f3nimo \"Engraulidinae\".\nX\u00e9neros.\nNa actualidade na subfamilia reco\u00f1\u00e9cense os x\u00e9neros seguintes: "}
{"id": "347052", "revid": "5863", "url": "https://gl.wikipedia.org/wiki?curid=347052", "title": "Sydney 2000", "text": ""}
{"id": "347053", "revid": "5863", "url": "https://gl.wikipedia.org/wiki?curid=347053", "title": "Atenas 2004", "text": ""}
{"id": "347054", "revid": "89787", "url": "https://gl.wikipedia.org/wiki?curid=347054", "title": "Coiliinos", "text": "A dos coiliinos (Coiliinae) \u00e9 unha subfamilia da familia dos engr\u00e1ulidos que comprende varias especies de peixes semellantes aos bocareus.\nTaxonom\u00eda.\nDescrici\u00f3n.\nA subfamilia foi descrita en 1925 polos icti\u00f3logos estadounidenses David Starr Jordan e Alvin Seale.\nEtimolox\u00eda.\nO nome cient\u00edfico \"Coiliinae\" est\u00e1 formado normalmente sobre a ra\u00edz do nome do se x\u00e9nero tipo, \"Coilia\", coa adici\u00f3n da desinencia do lat\u00edn cient\u00edfico \"-inae\", propio das subfamilias de animais.\nNota: Moitas veces o nome da subfamilia aparece incorrecto, como \"Coilinae\".\nX\u00e9neros.\nNa actualidade na subfamilia reco\u00f1\u00e9cense os x\u00e9neros seguintes:"}
{"id": "347055", "revid": "22795", "url": "https://gl.wikipedia.org/wiki?curid=347055", "title": "Coiliinae", "text": ""}
{"id": "347056", "revid": "5863", "url": "https://gl.wikipedia.org/wiki?curid=347056", "title": "Federaci\u00f3n Galiza Cultura", "text": ""}
{"id": "347057", "revid": "5863", "url": "https://gl.wikipedia.org/wiki?curid=347057", "title": "Bonaventura Gran", "text": "Miquel Baptista Gran Peris, tam\u00e9n co\u00f1ecido como Beato Bonaventura Gran ou frei Bonaventura de Barcelona, nado en Riudoms o 24 de novembro de 1620 e finado en Roma o 11 de setembro de 1684, foi un frade franciscano catal\u00e1n, fundador da \"Riformella\" (1662), proclamado beato pola Igrexa cat\u00f3lica.\nTraxectoria.\nNaceu en 1620 nunha modesta casa da r\u00faa Butxaca de Riudoms que hoxe leva o seu nome. Casou aos 18 anos por expreso desexo do seu pai pero quedou vi\u00favo aos poucos meses. Tras a morte da s\u00faa esposa, ingresou no convento de franciscanos de Escornalbou e procesou como relixioso o 14 de xullo de 1641, cambiando o seu nome polo de Bonaventura. Os anos seguintes foi destinado en M\u00f3ra d'Ebre, Figueres, la Bisbal d'Empord\u00e0 e Terrasa.\nEn 1658 foi enviado a Roma onde fundou o Santo Retiro, catro conventos entre os que se atopa o de Sant Bonaventura no monte Palatino. Foi conselleiro de catro Papas: Alexandre VII, Clemente IX, Clemente X e Inocencio XI. En 1662 fundou en Roma a \"Riformella\", un movemento de reforma dentro da Orde dos Irm\u00e1ns Menores Reformados da Estrita Observancia, para que os frades e sacerdotes franciscanos que se dedicaban ao apostolado popular puidesen recollerse en casas de recollemento e retiro espiritual, vivindo as\u00ed o esp\u00edrito fundacional da orde franciscana.\nEn 1679, a petici\u00f3n dos xurados riudomenses, enviou desde Roma as reliquias de San Bonifacio, San Juli\u00e1n e San Vicente. Desde ent\u00f3n, o segundo domingo de maio cel\u00e9brase en Riudoms a festa das Santas Reliquias.\nMorreu en Roma en 1684.\nVeneraci\u00f3n.\nEn 1775 foi declarado venerable e en 1906 foi beatificado polo Papa P\u00edo X, despois de que se desen por probadas d\u00faas curaci\u00f3ns consideradas milagrosas. Unha delas produciuse en 1790 cando unha muller, que estaba en estado moi grave tras unha ca\u00edda de cabalo, curouse ao ser tocada pola reliquia do beato. A outra curaci\u00f3n ocorreu en 1818 cando outra muller, que quedara inconsciente durante tres d\u00edas despois dun parto, recuperouse ao ser tocada por unhas reliquias do venerable.\nEn Riudoms cons\u00e9rvanse os seus restos mortais desde 1972, cando foron trasladados desde Roma. Actualmente at\u00f3panse na capela do Sant\u00edsimo da igrexa de San Jaime. En Riudoms existe unha gran devoci\u00f3n polo beato e cel\u00e9brase unha festa en honra s\u00faa cada 24 de novembro, na que se sacan os seus restos en procesi\u00f3n polo pobo."}
{"id": "347060", "revid": "23204", "url": "https://gl.wikipedia.org/wiki?curid=347060", "title": "Anchoa (x\u00e9nero)", "text": "Anchoa \u00e9 un x\u00e9nero de peixes da orde dos clupeiformes e familia dos engr\u00e1ulidos.\nCaracter\u00edsticas e distribuci\u00f3n.\nAs especies deste x\u00e9nero son pequenos peixes prateados que miden entre os case 6 e os 24\u00a0cm, que se distrib\u00faen ao longo de ambas as Am\u00e9ricas, sobre todo nos oc\u00e9anos Pac\u00edfico e Atl\u00e1ntico.\nA m\u00e1is pequena das especies \u00e9 \"Anchoa belizensis\" (5,8\u00a0cm), e a m\u00e1is grande, \"Anchoa spinifer\" (24,0\u00a0cm: comunmente 20\u00a0cm).\nTaxonom\u00eda.\nDescrici\u00f3n.\nO x\u00e9nero foi descrito en 1927 polos icti\u00f3logos estadounidenses David Starr Jordan e Barton Warren Evermann.\nEtimolox\u00eda.\nProbabelmente o nome do x\u00e9nero procede do espa\u00f1ol \"anchoa\"., e este quizais prove\u00f1a do catal\u00e1n \"anxova\", este do xenov\u00e9s (\"zeneize\") \"anci\u00f6a\", e este do grego \u1f00\u03c6\u03cd\u03b7 \"aph\u00fd\u0113\", \"bocareu\".\nEspecies.\nReco\u00f1ecense as seguintes 35 especies:"}
{"id": "347061", "revid": "98629", "url": "https://gl.wikipedia.org/wiki?curid=347061", "title": "Fari\u00f1a de peixe", "text": "A fari\u00f1a de peixe \u00e9 un produto obtido do procesamento de peixe, eliminando o seu contido de auga e aceite. O aceite de pescado \u00e9 un importante produto secundario.\nCun 70 % ao 80 % do produto en forma de prote\u00ednas e graxas dixer\u00edbeis, o seu contido de enerx\u00eda \u00e9 notabelmente maior que moitas outras fontes de prote\u00ednas animais ou vexetais, xa que subministra unha fonte concentrada de prote\u00ednas de alta calidade e unhas graxas ricas en \u00e1cidos graxos omega-3, DHA e EPA, indispens\u00e1beis para o r\u00e1pido crecemento dos animais.\nOs principais produtores no mundo son Chile e o Per\u00fa.\nUso.\nUtil\u00edzase como ingrediente de alimentos para aves (po\u00f1edoras e de carne), porcos, ruminantes (gando vac\u00fan, ovino e caprino), e animais acu\u00e1ticos (camar\u00f3ns, peixes e outros), diminu\u00edndo notabelmente os custos de produci\u00f3n industrial destes animais polo seu r\u00e1pido crecemento, a s\u00faa mellor nutrici\u00f3n, a mellora da fertilidade e a notoria diminuci\u00f3n de pos\u00edbeis enfermidades.\nRequirimentos.\nDe acordo con estudos realizados pola \"International Fishmeal and Fish Oil Organisation\" (IFFO), estim\u00e1base que para o ano 2013 os requirimentos de fari\u00f1a de peixe elevar\u00edanse a catro mill\u00f3ns de toneladas m\u00e9tricas, debido \u00e1 variedade de aplicaci\u00f3ns deste produto industrial.\nO seu uso pode estar limitado pola dispo\u00f1ibilidade ou o custo.\nPrincipais mercados.\nOs principais mercados de consumo son a Rep\u00fablica Popular Chinesa e a Uni\u00f3n Europea, a\u00ednda que as exportaci\u00f3ns se realizan a m\u00e1is de cincuenta pa\u00edses polos dous produtores mundiais m\u00e1is importantes, achegando estes o setenta por cento da oferta de fari\u00f1a de peixe a nivel global. Na China util\u00edzase a fari\u00f1a de peixe sobre todo para a acuicultura.\nNo ano 2003, Chile e o Per\u00fa presentaron conxuntamente a s\u00faa protesta ante a Organizaci\u00f3n Mundial do Comercio (OMC), polas restrici\u00f3ns \u00e1 importaci\u00f3n que, con fins proteccionistas, pretend\u00eda implantar a Uni\u00f3n Europea.\nRiscos.\nA fari\u00f1a de peixe pode presentar combusti\u00f3n espont\u00e1nea, polo tanto d\u00e9bense ter as precauci\u00f3ns necesarias para previr este fen\u00f3meno cando se almacene ou transporte. Ditas precauci\u00f3ns est\u00e9ndense, pero non est\u00e1n limitadas, a ventilaci\u00f3n, distribuci\u00f3n f\u00edsica e control de cambios de temperatura."}
{"id": "347062", "revid": "89787", "url": "https://gl.wikipedia.org/wiki?curid=347062", "title": "Xo\u00e1n Garc\u00eda Manrique", "text": "Xo\u00e1n Garc\u00eda Manrique, finado en Co\u00edmbra en 1416, foi un eclesi\u00e1stico e home de estado castel\u00e1n.\nTraxectoria.\nSegundo fillo de Garc\u00eda II Fern\u00e1ndez Manrique de Lara, que foi V se\u00f1or de Amusco e adiantado maior de Castela, e de Urraca de Leyva.\nFoi arcediago de Talavera e bispo de Ourense baixo a protecci\u00f3n do seu t\u00edo paterno o arcebispo de Toledo G\u00f3mez Manrique; \u00e1 morte deste unha parte do cabido toledano elixiulle para ocupar a arquidiocese toledana, mentres a outra se decantou en favor de Pedro Cabeza de Vaca, mais o papa Gregorio XI resolveu a disputa nomeado para ese efecto a Pedro Tenorio. Juan Garc\u00eda Manrique ocupou ent\u00f3n o bispado de Sig\u00fcenza, sendo \u00e1 vez chanceler maior dos reis Henrique II e Xo\u00e1n I; de al\u00ed pasou \u00e1 diocese de Burgos, e desta foi promovido ao arcebispado de Santiago de Compostela, onde destacou como l\u00edder nos enfrontamentos armados habidos durante a crise de 1383-1385.\nA finais do s\u00e9culo XIV, posto a mal co arcebispo toledano Pedro Tenorio e descontento porque o rei castel\u00e1n Henrique III reco\u00f1ecese o papado de Avi\u00f1\u00f3n, emigrou a Portugal, onde coa mediaci\u00f3n do rei portugu\u00e9s Xo\u00e1n I foi nomeado arcebispo de Braga e bispo de Co\u00edmbra."}
{"id": "347071", "revid": "98629", "url": "https://gl.wikipedia.org/wiki?curid=347071", "title": "Espazo de Hilbert", "text": "En matem\u00e1ticas, un espazo de Hilbert \u00e9 unha xeneralizaci\u00f3n do concepto de espazo euclidiano. Esta xeneralizaci\u00f3n permite que noci\u00f3ns e t\u00e9cnicas alx\u00e9bricas e xeom\u00e9tricas aplicables aos espazos de dimensi\u00f3n dous e tres se estendan a espazos de dimensi\u00f3n arbitraria, inclu\u00edndo espazos de dimensi\u00f3n infinita. Exemplos desas noci\u00f3ns e t\u00e9cnicas son a de \u00e1ngulo entre vectores, ortogonalidade de vectores, o teorema de Pit\u00e1goras, proxecci\u00f3n ortogonal, distancia entre vectores e converxencia dunha sucesi\u00f3n. O nome dado a estes espazos \u00e9 en honor ao matem\u00e1tico David Hilbert quen os empregou no seu estudo das ecuaci\u00f3ns integrais.\nM\u00e1is formalmente, def\u00ednese como un espazo de produto interior que \u00e9 completo con respecto \u00e1 norma vectorial definida polo produto interior. Os espazos de Hilbert serven para clarificar e para xeneralizar o concepto de series de Fourier, certas transformaci\u00f3ns lineares tales como a transformaci\u00f3n de Fourier, e son de importancia crucial na formulaci\u00f3n matem\u00e1tica da mec\u00e1nica cu\u00e1ntica.\nOs espazos de Hilbert e as s\u00faas propiedades est\u00fadanse dentro da an\u00e1lise funcional.\nIntroduci\u00f3n.\nCada produto interior &lt;..&gt; nun espazo vectorial \"H\", que pode ser real ou complexo, d\u00e1 lugar a unha norma ||.|| que se define como:\n\"H\" \u00e9 un espazo de Hilbert se \u00e9 completo con respecto a esta norma. Completo neste contexto significa que calquera sucesi\u00f3n de Cauchy de elementos do espazo converxe a un elemento no espazo, no sentido que a norma das diferenzas tende a cero. Cada espazo de Hilbert \u00e9 xa que logo un espazo de Banach (pero non ao contrario).\nTodos os espazos finito-dimensionais con produto interior (tales como o espazo euclidiano co produto escalar ordinario) son espazos de Hilbert. Isto permite que poidamos extrapolar noci\u00f3ns dende os espazos de dimensi\u00f3n finita aos espazos de Hilbert de dimensi\u00f3n infinita (por exemplo os espazos de funci\u00f3ns). Por\u00e9n, os exemplos infinito-dimensionais te\u00f1en moitas m\u00e1is aplicaci\u00f3ns. Estas incl\u00faen:\nO produto interior permite que se adopte unha visi\u00f3n \"xeom\u00e9trica\" e que se utilice a linguaxe xeom\u00e9trica familiar dos espazos de dimensi\u00f3n finita. De todos os espazos vectoriais topol\u00f3xicos infinito-dimensionais, os espazos de Hilbert son os de \"mellor comportamento\" e os m\u00e1is pr\u00f3ximos aos espazos finito-dimensionais.\nOs elementos dun espazo de Hilbert abstracto ch\u00e1manse \u00e1s veces \"vectores\". Nas aplicaci\u00f3ns, son tipicamente sucesi\u00f3ns de n\u00fameros complexos ou de funci\u00f3ns. Na mec\u00e1nica cu\u00e1ntica por exemplo, un conxunto f\u00edsico \u00e9 descrito por un espazo complexo de Hilbert que conte\u00f1a as \"funci\u00f3ns de ondas\" para os estados posibles do conxunto.\nUnha das metas do an\u00e1lise de Fourier \u00e9 facilitar un m\u00e9todo para escribir unha funci\u00f3n dada como a suma (posiblemente infinita) de m\u00faltiplos de funci\u00f3ns baixas dadas. Este problema p\u00f3dese estudar de xeito abstracto nos espazos de Hilbert: cada espazo de Hilbert ten unha base ortonormal, e cada elemento do espazo de Hilbert pode escribirse nun xeito \u00fanico como suma de m\u00faltiplos destes elementos baixos.\nOs espazos de Hilbert denomin\u00e1ronse as\u00ed por David Hilbert, que os estudou no contexto das ecuaci\u00f3ns integrais. A orixe da designaci\u00f3n, a\u00ednda que \u00e9 confuso, foi empregado xa por Hermann Weyl no seu famoso libro \"a teor\u00eda de grupos e a mec\u00e1nica cu\u00e1ntica\" publicado en 1931. John von Neumann foi quizais o matem\u00e1tico que m\u00e1is claramente reco\u00f1eceu a s\u00faa importancia.\nExemplos.\nNos seguintes exemplos, asumiremos que o corpo subxacente de escalares \u00e9 formula_1, a\u00ednda que as definici\u00f3ns son similares ao caso de que o corpo subxacente de escalares sexa formula_2.\nEspazos euclidianos.\nO primeiro exemplo constit\u00faeno os espazos de dimensi\u00f3n finita co produto escalar ordinario. Noutras palabras, formula_1\"n\" coa definici\u00f3n de produto interior seguinte:\nonde a barra sobre un n\u00famero complexo denota a s\u00faa conxugaci\u00f3n complexa.\nEspazos de sucesi\u00f3ns.\nOs espazos de Hilbert non necesariamente te\u00f1en dimensi\u00f3n finita, de feito en moitas aplicaci\u00f3ns tipicamente o espazo de Hilbert considerado \u00e9 un espazo de Hilbert infinito-dimensional. Un dos exemplos de espazo de Hilbert de dimensi\u00f3n infinita \u00e9 o seguinte: se \"B\" \u00e9 un conxunto, definimos formula_4 sobre \"B\", da forma:\nEste espazo conv\u00e9rtese nun espazo de Hilbert co produto interior\npara todo \"x\" e \"y\" en formula_4. \"B\" non ten por que ser un conxunto numerable nesta definici\u00f3n, a\u00ednda que se \"B\" non \u00e9 numerable, o espazo de Hilbert que resulta non \u00e9 separable. Expresado de xeito m\u00e1is concreto, cada espazo de Hilbert \u00e9 isomorfo a un da forma formula_6 para un conxunto adecuado \"B\". Se \"B\" = N, escr\u00edbese simplemente formula_7. Alg\u00fans exemplos de sucesi\u00f3ns de formula_8:\nEn cambio:\n, \\frac{1}{\\sqrt{3}}, \\dots \\right)\\notin \\ell^2, \\qquad\n\\|w\\|\\text{ non est\u00e1 definida, xa que } \\lim_{N\\to \\infty}\\sum_{n=1}^N \\frac{1}{n} = \\infty&lt;/math&gt;\nEspazos de Lebesgue.\nOutro exemplo interesante de espazos de Banach de dimensi\u00f3n infinita son os espazos \"Lp\". Estes son espazos funcionais asociados a espazos de medida (\"X\", \"M\", \u03bc), onde \"M\" \u00e9 unha \u03c3-\u00e1lxebra de subconxuntos de \"X\" e \u03bc \u00e9 unha medida numerablemente aditiva en \"M\". Se \"p\" = 2 estes espazos son ademais un espazo de Hilbert, sexa por tanto, \"L\"\u00b2 \u03bc(\"X\") o espazo de funci\u00f3ns medibles cadrado-integrables complexo-valoradas en \"X\", m\u00f3dulo o subespazo desas funci\u00f3ns cunha integral cuadr\u00e1tica que sexa cero, ou equivalentemente igual a cero case por todas as partes. Cadrado integrable significa que a integral do cadrado do seu valor absoluto \u00e9 finita. \"M\u00f3dulo igualdade case por todas as partes\" significa que as funci\u00f3ns son identificadas se e s\u00f3 se son \"iguais ag\u00e1s nun conxunto de medida 0\".\nO produto interior das funci\u00f3ns \"f\" e \"g\" d\u00e1se como:\nPrec\u00edsase demostrar:\nEstes son feitos tecnicamente doados. C\u00f3mpre observar que ao empregar a integral de Lebesgue aseg\u00farase de que o espazo sexa completo.\nEspazos de Sobolev.\nOs espazos de Sobolev, denotados por formula_9 son outro exemplo de espazos de Hilbert, que adoitan empregarse no marco das ecuaci\u00f3ns en derivadas parciais definidas sobre un certo dominio formula_10. Os espazos de Sobolev xeneralizan os espazos \"Lp\".\nAdemais dos espazos de Sobolev xerais formula_11 \u00fasanse certas notaci\u00f3ns particulares para certo tipo de espazos:\nBases ortonormais.\nUn concepto importante \u00e9 o dunha base ortonormal dun espazo de Hilbert \"H\": esta \u00e9 unha familia {\"e\"\"k\"}\"k\" \u2208 \"B\" de \"H\" 'satisfaciendo:\nTam\u00e9n empregamos as expresi\u00f3ns \"secuencia ortonormal\" e \"conxunto ortonormal\". Os exemplos de bases ortonormais incl\u00faen:\nC\u00f3mpre observar que no caso infinito-dimensional, unha base ortonormal non ser\u00e1 unha base no sentido da \u00e1lxebra linear; para distinguir as d\u00faas, a \u00faltima base ch\u00e1mase base de Hamel.\nUsando o lema de Zorn, p\u00f3dese demostrar que \"cada\" espazo de Hilbert admite unha base ortonormal; ademais, d\u00faas bases ortonormais calquera do mesmo espazo te\u00f1en o mesmo cardinal. Un espazo de Hilbert \u00e9 separable se e s\u00f3 se admite unha base ortonormal numerable.\nPosto que todos os espazos separables infinito-dimensionais de Hilbert son isomorfos, e posto que case todos os espazos de Hilbert usados na f\u00edsica son separables, cando os f\u00edsicos falan de \"espazo de Hilbert\" queren significar o separable.\nSe {\"e\"\"k\"}\"k\" \u2208 \"B\" \u00e9 unha base ortonormal de \"H\", ent\u00f3n cada elemento \"x\" de \"H\" pode escribirse como:\nMesmo se \"B\" non \u00e9 numerable, case todos os termos nesta suma ser\u00e1n iguais a cero, e a expresi\u00f3n est\u00e1 polo tanto ben definida. Esta suma tam\u00e9n se chama a \"expansi\u00f3n de Fourier\" de \"x\".\nSi {\"e\"\"k\"}\"k\" \u2208 \"B\" \u00e9 unha base ortonormal de \"H\", ent\u00f3n \"H\" \u00e9 \"isomorfo\" a \"l\"\u00b2(\"B\") no sentido seguinte: existe unha funci\u00f3n linear bixectiva \u03a6 : \"H\" \u2192 \"l\"\u00b2(\"B\") tal que\npara todo \"x\" e \"y\" en \"H\".\nOperaci\u00f3ns nos espazos de Hilbert.\nSuma directa e produto tensorial.\nDados dous (o m\u00e1is) espazos de Hilbert, podemos combinalos nun espazo m\u00e1is grande de Hilbert tomando a s\u00faa suma directa ou o seu produto tensorial. A primeira construci\u00f3n bas\u00e9ase na uni\u00f3n de conxuntos e a segunda no produto cartesiano.\nA suma directa require que formula_15, e \u00e9 o m\u00ednimo espazo de Hilbert que \"cont\u00e9n\" a uni\u00f3n dos dous conxuntos:\nMentres que o produto tensorial \u00e9 o m\u00ednimo espazo de Hilbert que \"cont\u00e9n\" o produto castesiano:\nComplementos e proxecci\u00f3ns ortogonais.\nSe \"S\" \u00e9 un subconxunto do espazo de Hilbert \"H\", definimos o conxunto de vectores ortogonais a \"S\"\nformula_16 \u00e9 un subespazo pechado de \"H\" e forma, polo tanto, un espazo de Hilbert. Se \"V\" \u00e9 un subespazo cerrado de \"H\", ent\u00f3n o formula_17 ch\u00e1mase o \"complemento ortogonal\" de \"V\". De feito, cada \"x\" en \"H\" pode ent\u00f3n escribirse univocamente como \"x\" = \"v\" + \"w\" con \"v\" en \"V\" e \"w\" en formula_17. Polo tanto, \"H\" \u00e9 a suma directa interna de Hilbert de \"V\"y formula_17. O operador linear P\"V\" : \"H\" \u2192 \"H\" que leva \"x\" en \"v\" ch\u00e1mase a \"proxecci\u00f3n ortogonal\" sobre \"V\".\nTeorema. A proxecci\u00f3n ortogonal P\"V\" \u00e9 un operador linear auto-adxunto en \"H\" con norma \u2264 1 coa propiedade P\"V\"\u00b2 = P\"V\". Por outra banda, calquera operador linear E \"auto-adxunto\" tal que \"E\"\u00b2 = \"E\" \u00e9 da forma P\"V\", onde \"V\" \u00e9 o rango de \"E\". Para cada \"x\" en \"H\", P\"V\"(\"x\") \u00e9 o elemento \u00fanico \"v\" en \"V\" que minimiza a distancia ||\"x\" - \"v\"||.\nIsto proporciona a interpretaci\u00f3n xeom\u00e9trica de P\"V\"(\"x\"): \u00e9 a mellor aproximaci\u00f3n a \"x\" por un elemento de \"V\".\nReflexividade.\nUnha propiedade importante de calquera espazo de Hilbert \u00e9 a s\u00faa reflexividade, \u00e9 dicir, o seu espazo bidual (dual do dual) \u00e9 isomorfo ao propio espazo. De feito, se ten a\u00ednda m\u00e1is, o propio espazo dual \u00e9 isomorfo ao espazo orixinal. Tense unha descrici\u00f3n completa e conveniente do espazo dual (o espazo de todas as funci\u00f3ns lineares continuas do espazo \"H\" no corpo base), que \u00e9 en si mesmo un espazo de Hilbert. De feito, o teorema de representaci\u00f3n de Riesz establece que para cada elemento \u03c6 do \"H\" ' dual existe un e s\u00f3 un \"u\" en \"H\" tal que\npara todo \"x\" en \"H\" e a asociaci\u00f3n \u03c6 \u2194 \"u\" proporciona un isomorfismo antilinear entre \"H\" e \"H\" '.\nOperadores en espazos de Hilbert.\nOperadores limitados.\nPara un espazo H de \"Hilbert\", os operadores lineares continuos \"A\": \"H\" \u2192 \"H\" son de interese particular. Un operador continuo \u00e9 limitado no sentido que aplica conxuntos limitados a conxuntos limitados. Isto permite definir a s\u00faa norma como\nA suma e a composici\u00f3n de dous operadores lineares continuos son \u00e1 s\u00faa vez continuos e lineares. Para \"y\" en \"H\", a funci\u00f3n que env\u00eda \"x\" a &lt;\"y\", \"Ax\"&gt; \u00e9 linear e continua, e segundo o teorema de representaci\u00f3n de Riesz p\u00f3dese polo tanto representar na forma\nIsto define outro operador linear continuo \"A\"*: \"H\" \u2192 \"H\", o \"adxunto\" de \"A\".\nO conxunto L(\"H\") de todos os operadores lineares continuos en \"H\", xunto coa adici\u00f3n e as operaci\u00f3ns de composici\u00f3n, a norma e a operaci\u00f3n adxunto, forman unha C*-\u00e1lxebra; de feito, esta \u00e9 a orixe da motivaci\u00f3n e o m\u00e1is importante exemplo dunha C*-\u00e1lxebra.\nUn elemento \"A\" en L(\"H\") ch\u00e1mase \"auto-adxunto\" ou \"hermitiano\" se \"A\"* = \"A\". Estes operadores comparten moitas propiedades dos n\u00fameros reais e vense \u00e1s veces como xeneralizaci\u00f3ns deles.\nUn elemento \"U\" de L(\"H\") ch\u00e1mase \"unitario\" se \"U\" \u00e9 invertible e o seu inverso v\u00e9n dado por \"U\"*. Isto pode tam\u00e9n expresarse requirindo que &lt;\"Ux\", \"Uy\"&gt; = &lt;\"x\", \"y\"&gt; para todos os \"x\", \"y\" en \"H\". Os operadores unitarios forman un grupo baixo composici\u00f3n, que se pode ver como o grupo de automorfismos de \"H\".\nOperadores non limitados.\nEn mec\u00e1nica cu\u00e1ntica, tam\u00e9n se consideran operadores lineares, que non necesariamente son continuos e que non necesariamente est\u00e1n definidos en todo espazo \"H\". Requ\u00edrese s\u00f3 que se definan nun subespazo denso de \"H\". \u00c9 posible definir operadores non limitados auto-adxuntos, e estes desempe\u00f1an o papel dos \"observables\" na formulaci\u00f3n matem\u00e1tica da mec\u00e1nica cu\u00e1ntica.\nExemplos de operadores non limitados auto-adxuntos no espazo de Hilbert \"L\"\u00b2(R) son:\nestes corresponden aos observables de momento e posici\u00f3n, respectivamente, expresados en unidades at\u00f3micas. C\u00f3mpre observar que nin \"A\" nin \"B\" se definen en todo \"H\", posto que no caso de \"A\" a derivada non necesita existir, e no caso de \"B\" a funci\u00f3n do produto non precisa ser cadrado-integrable. En ambos os casos, o conxunto de argumentos posibles forman subespazos densos de \"L\"\u00b2(R)."}
{"id": "347072", "revid": "1131", "url": "https://gl.wikipedia.org/wiki?curid=347072", "title": "C-550", "text": "A estrada comarcal C-550 foi unha v\u00eda de comunicaci\u00f3n costeira da fachada atl\u00e1ntica galega. Estend\u00edase ao longo das R\u00edas Baixas, desde Cee at\u00e9 Tui e a fronteira con Portugal, ao longo duns 360\u00a0km. A nomenclatura desta v\u00eda, as\u00ed como do resto das estradas nacionais de Espa\u00f1a, estableceuse no cuarto plan xeral de estradas de 1939-41 (Plan Pe\u00f1a).\nPercorrido.\nComparte coa estrada N-550 os tramos Padr\u00f3n-Pontecesures e Vilaboa-Redondela. Ap\u00f3s a transferencia da titularidade das estradas \u00e1s comunidades aut\u00f3nomas, e cos cambios de denominaci\u00f3n, a estrada foi dividida en diversas estradas de distinto rango: AC-550 (Cee-Ribeira), AC-305 (Ribeira-Padr\u00f3n), PO-548 (Pontecesures-Vilagarc\u00eda de Arousa), PO-549 (Vilagarc\u00eda de Arousa-Cambados), PO-550 (Cambados-A Lanzada), PO-316 (A Lanzada-O Grove), PO-308 (A Lanzada-Pontevedra), PO-546 (Pontevedra-Mar\u00edn), PO-551 (Mar\u00edn-Bueu), PO-315 (Bueu-Cangas), PO-551 (Cangas-Domaio), N-554 (Domaio-Vilaboa), N-552 (Redondela-Vigo), PO-552 (Vigo-Tui)."}
{"id": "347074", "revid": "1131", "url": "https://gl.wikipedia.org/wiki?curid=347074", "title": "AC-862", "text": "A estrada auton\u00f3mica AC-862 \u00e9 unha v\u00eda pertencente \u00e1 Rede Primaria B\u00e1sica convencional da Rede de estradas de Galicia. Parte do l\u00edmite municipal de Ferrol con Nar\u00f3n e termina o seu trazado no l\u00edmite coa provincia de Lugo, no termo municipal do Vicedo, tras cruzar o R\u00edo Sor. Anteriormente denomin\u00e1base C-642.\nCaracter\u00edsticas.\nNo seu trazado, atravesa o n\u00facleo urbano de Nar\u00f3n, o barrio de Xuvia, e os n\u00facleos urbanos de San Sadurni\u00f1o e Ortigueira, entre outros lugares. Tras superar a entrada da vila do Barqueiro, unha ponte cruza o r\u00edo Sor, logo do cal comeza a provincia de Lugo, onde a estrada cambia de nomenclatura, pasando a denominarse LU-862. Xa con esta denominaci\u00f3n, conecta con Viveiro e termina o seu percorrido nos arredores de San Cibrao, no cruzamento coa estrada N-642.\nActualmente, at\u00f3pase en diversas fases de construci\u00f3n o CG-1.3 no seu percorrido pola provincia da Coru\u00f1a, que servir\u00e1 de alternativa \u00e1 AC-862. A variante de Ortigueira foi inaugurada o 2 de xullo de 2013."}
{"id": "347077", "revid": "89787", "url": "https://gl.wikipedia.org/wiki?curid=347077", "title": "N-642", "text": "A estrada nacional N-642 \u00e9 unha v\u00eda de 50\u00a0km que vai desde Ribadeo at\u00e9 San Cibrao (Lieiro).\nTrazado.\nNace na aldea de Porto de Abaixo, no l\u00edmite con Asturias, nun cruzamento coa N-640 preto da Veiga. Sobe en paralelo \u00e1 R\u00eda de Ribadeo, alcanzando esta localidade a uns 10\u00a0km tras un sinuoso pero apreciado percorrido.\nDesde esta localidade, coincide coa N-634 (e perde o nome \u00f3 seu favor) at\u00e9 un cruzamento \u00e1 sa\u00edda da localidade de Barreiros (km 25), onde se separa de novo, tomando a direcci\u00f3n Foz. Nos \u00faltimos anos reforzouse e ampliouse o firme e fix\u00e9ronse ademais as variantes de Foz e Burela, necesarias polo volume de tr\u00e1fico que soporta a estrada, v\u00eda principal de comunicaci\u00f3n da Mari\u00f1a luguesa.\nAo chegar \u00e1 localidade de San Cibrao (km 55), at\u00f3pase unha intersecci\u00f3n na que a N-642 xira \u00e1 dereita para chegar \u00e1 factor\u00eda de Alcoa, convert\u00e9ndose na LU-142. A estrada que d\u00e1 continuidade \u00e1 N-642 desde a intersecci\u00f3n de San Cibrao denom\u00ednase LU-862, con competencias asumidas pola Xunta de Galicia."}
{"id": "347083", "revid": "895", "url": "https://gl.wikipedia.org/wiki?curid=347083", "title": "AC-840", "text": "A estrada auton\u00f3mica AC-840 que discorre pola provincia da Coru\u00f1a, desde Betanzos at\u00e9 a fronteira coa provincia de Pontevedra. A s\u00faa antiga nomenclatura era C-540, que segu\u00eda at\u00e9 a vila pontevedresa de Agolada, polo tramo da actual PO-840.\nSae desde a intersecci\u00f3n coa estrada AC-542 que vai cara ao Mes\u00f3n do Vento e Santiago de Compostela, e atravesa Oza dos R\u00edos, Curtis, Vilasantar e Melide."}
{"id": "347085", "revid": "1131", "url": "https://gl.wikipedia.org/wiki?curid=347085", "title": "LU-539", "text": "A estrada LU-539, tam\u00e9n co\u00f1ecida popularmente como variante de Viveiro, \u00e9 unha estrada comarcal administrada pola Xunta de Galicia que discorre integramente no municipio de Viveiro, na provincia de Lugo.\nCaracter\u00edsticas.\nEsta estrada discorre de norte a sur, unindo a estrada LU-862 \u00e1 altura da Capela da Misericordia coa estrada LU-540, preto da estaci\u00f3n ferroviaria de Feve Viveiro, cun percorrido total de 990 metros.\nO seu trazado \u00e9 paralelo \u00e1 li\u00f1a de ferrocarril Ferrol-Xix\u00f3n, evitando as\u00ed que os veh\u00edculos pasen polo centro urbano. A pesar de que se dese\u00f1ou como unha estrada variante de poboaci\u00f3n, menos dunha d\u00e9cada despois de inaugurarse quedou obsoleta polo tr\u00e1fico diario que soporta, planific\u00e1ndose que o seu labor de variante pase a ser desenvolvido pola V\u00eda de Alta Capacidade da Costa Norte."}
{"id": "347086", "revid": "1131", "url": "https://gl.wikipedia.org/wiki?curid=347086", "title": "LU-540", "text": "A estrada LU-540 (anteriormente denominada C-640) \u00e9 unha estrada comarcal administrada pola Xunta de Galicia que discorre pola provincia de Lugo. Vai de norte a sur desde a vila de Viveiro, situada na franxa costeira da Mari\u00f1a Occidental, at\u00e9 a localidade de Xermade, situada na comarca da Terra Ch\u00e1.\nComeza o seu trazado no centro do n\u00facleo urbano da cidade de Viveiro, que une coa estrada LU-862. A estrada continua en direcci\u00f3n sur, cara a Ourol, atravesando a Serra do Xistral no alto do porto da Ga\u00f1idoira, para finalmente terminar na rotonda situada na parroquia de Cabreiros, nos arredores de Xermade, un\u00edndose neste sitio \u00e1 autoestrada auton\u00f3mica."}
{"id": "347087", "revid": "1131", "url": "https://gl.wikipedia.org/wiki?curid=347087", "title": "LU-862", "text": "A LU-862 (anteriormente co\u00f1ecida como C-642) \u00e9 unha estrada da rede primaria b\u00e1sica da Xunta de Galicia que discorre pola provincia de Lugo, entre O Vicedo e San Cibrao (Cervo). Atravesa a comarca da Mari\u00f1a Occidental de leste a oeste pasando pola capital comarcal, Viveiro.\nComeza o seu trazado na ponte sobre a R\u00eda do Barqueiro, que une coa estrada AC-862 \u00e1 altura do Vicedo. En Viveiro cr\u00fazase coa LU-540 para finalmente terminar no cruzamento de Fontecova nos arredores de San Cibrao, un\u00edndose \u00e1 N-642.\nEst\u00e1 previsto a construci\u00f3n dunha alternativa \u00e1 LU-842, denominada como CG-2.3."}
{"id": "347131", "revid": "127649", "url": "https://gl.wikipedia.org/wiki?curid=347131", "title": "V-18", "text": "O Viario 18 ou Conexi\u00f3n da autov\u00eda AC-14 coa autoestrada de peaxe AP-9, \u00e9 unha v\u00eda de alta capacidade en proxecto que supor\u00eda unha alternativa para desconxestionar o tr\u00e1fico existente entre a AC-11 e a AP-9.\nHistoria.\nNomeado provisionalmente no proxecto como V-18, de forma an\u00e1loga ao Viario 14 (V-14), foi planificado polo Ministerio de Fomento de Espa\u00f1a, para buscar alternativas que permitan desconxestionar a AC-11. En abril de 2012, encargouse un primeiro estudo baixo a xesti\u00f3n da ministra Ana Pastor Juli\u00e1n.\nO maior volume do tr\u00e1fico da entrada e sa\u00edda da cidade A Coru\u00f1a \u00e9 a AP-9, a pesar de que se trata dunha autoestrada de pago, xa que funciona como conexi\u00f3n m\u00e1is directa coa A-6 cara a Lugo e Castela e Le\u00f3n ademais dos destinos que lle son propios. Ademais, a AP-9, ten un tramo de peaxe na sombra (o comprendido entre o acceso da Barcala e a AC-11) desde maio de 2006, que lle d\u00e1 maior volume de tr\u00e1fico \u00e1 Coru\u00f1a desde Cambre, San Pedro de N\u00f3s, O Temple e O Burgo, especialmente nas horas punta dos d\u00edas labor\u00e1beis.\nAs\u00ed, esta alternativa desde a AP-9, permitir\u00eda ter unha conexi\u00f3n polo sur ao oeste da Coru\u00f1a a trav\u00e9s da AC-14 e a V-14, a barrios como o dos Rosales, A Agra do Orz\u00e1n, O Ventorillo, Elvi\u00f1a, O Birloque, San Pedro de Visma, Laba\u00f1ou - San Roque, Os Mallos, Vio\u00f1o etc. Contando, asemade, cunha conexi\u00f3n aos pol\u00edgonos industriais A Grela-Bens, Pocomaco e V\u00edo, evitando deste xeito conexi\u00f3ns desde a AC-11, que na actualidade repercuten en conxesti\u00f3ns de tr\u00e1fico en v\u00edas como a Avenida de San Cristovo, a Ronda de Outeiro ou a Avenida de Arteixo at\u00e9 os accesos a ditos pol\u00edgonos."}
{"id": "347162", "revid": "22570", "url": "https://gl.wikipedia.org/wiki?curid=347162", "title": "Gustavo Bueno", "text": "Gustavo Bueno Mart\u00ednez, nado en Santo Domingo de la Calzada o 1 de setembro de 1924 e finado en Niembro o 7 de agosto de 2016, foi un fil\u00f3sofo espa\u00f1ol.\nTraxectoria.\nFoi catedr\u00e1tico de Filosof\u00eda da Universidade de Oviedo durante case 30 anos. Desenvolveu o sistema filos\u00f3fico denominado \u00abmaterialismo filos\u00f3fico\u00bb. A s\u00faa obra constru\u00eduse en constante intercambio coas ciencias e a historia da filosof\u00eda. \u00c9 autor de numerosos libros e artigos sobre ontolox\u00eda, filosof\u00eda da ciencia, historia da filosof\u00eda, antropolox\u00eda, filosof\u00eda da relixi\u00f3n, filosof\u00eda pol\u00edtica, ate\u00edsmo e televisi\u00f3n. Colaborou asiduamente na revista electr\u00f3nica \"El Catoblepas\", coa secci\u00f3n \u00abRasgu\u00f1os\u00bb. F\u00edxose popular en Espa\u00f1a pola s\u00faa participaci\u00f3n en debates e programas de televisi\u00f3n. Recibiu o t\u00edtulo de fillo adoptivo de Oviedo en 1996. \u00c9 pai do tam\u00e9n fil\u00f3sofo Gustavo Fernando Bueno S\u00e1nchez."}
{"id": "347163", "revid": "1888", "url": "https://gl.wikipedia.org/wiki?curid=347163", "title": "Gustavo Bueno Mart\u00ednez", "text": ""}
{"id": "347170", "revid": "98629", "url": "https://gl.wikipedia.org/wiki?curid=347170", "title": "Gran Premio de Hungr\u00eda de 1988", "text": "O Gran Premio de Hungr\u00eda de 1988, foi unha carreira de F\u00f3rmula Un que se disputou o 7 de agosto de 1988, no circu\u00edto de Hungaroring. Foi a d\u00e9cima carreira da tempada de 1988. A carreira, disputada sobre 76 voltas, ga\u00f1ouna Ayrton Senna, pilotando un McLaren - Honda, co seu compa\u00f1eiro de equipo Alain Prost segundo e Thierry Boutsen terceiro nun Benetton - Ford. A vitoria, a sexta de Senna na tempada, levouno a igualar a puntos con Prost no campionato de pilotos.\nInforme.\nClasificaci\u00f3n.\nA estreita e revirada pista de Hungaroring ofreceu unha oportunidade para que os coches con motor motor atmosf\u00e9rico contra os coches con motor turbo, e lograron sete das dez primeiras posici\u00f3ns na cualificaci\u00f3n. Con todo, Ayrton Senna conseguiu a pole no seu McLaren - Honda, a s\u00faa oitava da tempada, imp\u00faxose ao Williams de Nigel Mansell por 0\u00b41 segundos. Mansell pilotaba contra as recomendaci\u00f3ns m\u00e9dicas, xa que ti\u00f1a a varicela. Na segunda fila da grella estaban Thierry Boutsen no Benetton e Ivan Capelli no March, e na terceira fila estaban Alessandro Nannini no segundo Benetton e Riccardo Patrese no segundo Williams. O compa\u00f1eiro de Senna Alain Prost s\u00f3 puido cualificarse s\u00e9timo, mentres que Gerhard Berger foi noveno no seu Ferrari, os dous separados polo segundo March de Maur\u00edcio Gugelmin. Completando os dez primeiros estaba Alex Caffi no Dallara.\nCarreira.\nMansell fixo unha boa sa\u00edda e case se puxo por diante, pero Senna aferrouse \u00e1 s\u00faa posici\u00f3n, e grazas \u00e1 potencia superior do seu motor Honda adiantouse lixeiramente na recta principal para dirixirse \u00e1 curva 1. Patrese tam\u00e9n fixo un excelente inicio escalando de sexto a terceiro mentres que Prost era lento e s\u00f3 estaba noveno ao final da primeira volta. Capelli fixo unha gran sa\u00edda e de feito case superou a Mansell na primeira curva antes de que o seu motor de s\u00fapeto avariouse e tivo que entrar en boxes logo de s\u00f3 2 voltas para investigar o fallo de encendido. Na volta 12, Mansell perdeu carga aerodin\u00e1mica cando corr\u00eda detr\u00e1s do McLaren e trompeou baixando ao 4\u00ba lugar, deixando a Senna defendendose dos ataques do outro Williams de Patrese. O italiano despois caeu de novo con problemas no motor, mentres que problemas similares aflixiron a Nannini.\nNa volta 32, Prost subira ao 3\u00ba lugar detr\u00e1s de Senna e Boutsen. Na volta 37, Mansell entrou a cambiar os pneum\u00e1ticos, que estaban causandolle vibraci\u00f3ns irregulares no coche. Prost pasou a Boutsen na volta 47 e sa\u00edu na persecuci\u00f3n de Senna. D\u00faas voltas m\u00e1is tarde, mentres que Senna preparabase a dobrar a Yannick Dalmas no Lola e Gabriele Tarquini no Coloni, Prost pasou os tres nun impresionante ataque na recta principal. Con todo, \u00eda demasiado r\u00e1pido e sa\u00eduse na primeira curva permitindo a Senna recuperar o liderado. Prost conseguiu a volta r\u00e1pida da carreira, pero viuse obrigado a caer de novo debido as vibraci\u00f3ns causadas por un coxinete da roda solto. Na volta 58 Mansell retirouse debido aos efectos da varicela. Posteriormente, admitiu que disputar a carreira de Hungr\u00eda fora un erro, xa que a continuaci\u00f3n viuse obrigado a perderse as d\u00faas pr\u00f3ximas carreiras. Boutsen acercouse a Prost, pero o franc\u00e9s seguiu diante e empuxou a Senna. S\u00f3 hab\u00eda medio segundo de separaci\u00f3n cando os dous McLaren cruzaron a li\u00f1a de meta. Boutsen logrou o terceiro lugar no podio, incapaz de desafiar a\u00ednda m\u00e1is debido a un escape roto. Berger, Gugelmin e Patrese completaron os puntos."}
{"id": "347173", "revid": "98629", "url": "https://gl.wikipedia.org/wiki?curid=347173", "title": "Magdalena Barahona", "text": "Magdalena Barahona Mart\u00edn, nada en Zamora en 1953, \u00e9 unha soci\u00f3loga e pol\u00edtica galega.\nTraxectoria.\nTraballou nas Canarias entre 1983 e 1986. Desde 1989 \u00e9 profesora de sociolox\u00eda da Universidade de Vigo. Estivo vinculada a Izquierda Unida. En agosto de 2016 foi proposta por Podemos para concorrer \u00e1s primarias para ser candidata \u00e1 presidencia da Xunta. Nas elecci\u00f3ns ao Parlamento de Galicia 2016 foi elixida deputada por En Marea pola provincia da Coru\u00f1a."}
{"id": "347174", "revid": "1888", "url": "https://gl.wikipedia.org/wiki?curid=347174", "title": "Magdalena Barahona Mart\u00edn", "text": ""}
{"id": "347175", "revid": "1131", "url": "https://gl.wikipedia.org/wiki?curid=347175", "title": "Pola de Siero", "text": "Pola de Siero, A Pola de Siero (en asturiano e oficialmente La Pola Siero) \u00e9 unha parroquia do concello asturiano de Siero, Espa\u00f1a, e unha vila de devandita parroquia. A vila \u00e9 a capital do concello. No ano 2014 contaba cunha poboaci\u00f3n empadroada de 12\u00a0755 habitantes.\nPola de Siero est\u00e1 situada no centro do municipio, estando este este no centro de Asturias, e en particular na \u00e1rea metropolitana da\u00a0\"Cidade Astur,\"\u00a0a cal conta con m\u00e1is de 800.000 habitantes. Rodeada de importantes comunicaci\u00f3ns como a autov\u00eda A-64 que a comunica coa capital do Principado en s\u00f3 10 minutos (15 Km); tam\u00e9n 45 minutos do oriente asturiano, cabendo destacar que se atopa moi preto de todos os pol\u00edgonos industriais do centro de Asturias. Tam\u00e9n pasa polo seu per\u00edmetro a AS-1 (Autov\u00eda mineira) que a comunica con Xix\u00f3n noutros 15 minutos (dista 16 Km) e noutros 15 minutos das Concas do Nal\u00f3n e do Caudal. \n\u00c9 unha das poucas zonas de Asturias, xunto con Oviedo e Xix\u00f3n, que segue a ga\u00f1ar poboaci\u00f3n, a pesar da dr\u00e1stica ca\u00edda da natalidade asturiana, deixando en niveis moi baixos a taxa de mantemento da poboaci\u00f3n (aproximadamente, un terzo desta).\nEntre as s\u00faas festividades destacan as do Carm\u00edn (luns seguinte \u00e1 festividade da Virxe do Carmen, en xullo), Comadres (xoves previo ao m\u00e9rcores de cinza) e G\u00fcevos Pintos (martes seguinte ao domingo de Pascua). Ademais, a fin de semana previa ao martes de Pascua cel\u00e9brase un Mercado Tradicional.\nO casco antigo da Pola de Siero a\u00ednda conserva zonas arquitect\u00f3nicas tradicionais que resultan atractivas para o turismo da vila.\nV\u00e9xase tam\u00e9n.\nLigaz\u00f3ns externas.\nP\u00e1xina do Concello de Siero"}
{"id": "347176", "revid": "89787", "url": "https://gl.wikipedia.org/wiki?curid=347176", "title": "Carmen Santos", "text": "Carmen Santos Queiruga, nada en Queiruga (Porto do Son) en 1981, \u00e9 unha pol\u00edtica galega.\nTraxectoria.\nLicenciada en Ciencias Pol\u00edticas pola Universidade de Santiago de Compostela, \u00e9 funcionaria do Instituto de Investigaci\u00f3ns Mari\u00f1as do CSIC en Vigo dende 2007. En abril de 2016 foi elixida secretaria xeral de Podemos Galicia, mant\u00e9ndose ata outubro de 2018. Foi elixida en primarias para encabezar a candidatura de En Marea pola provincia de Pontevedra para as elecci\u00f3ns galegas de 2016 e foi elixida deputada."}
{"id": "347177", "revid": "56817", "url": "https://gl.wikipedia.org/wiki?curid=347177", "title": "Carmen Santos (hom\u00f3nimos)", "text": "Co nome de Carmen Santos podemos referirnos a:"}
{"id": "347178", "revid": "127649", "url": "https://gl.wikipedia.org/wiki?curid=347178", "title": "AG-57", "text": "A autoestrada do Val Mi\u00f1or, denominada oficialmente AG-57, \u00e9 unha autoestrada de peaxe que vai desde a autov\u00eda urbana de Vigo (VG-20) at\u00e9 a estrada PO-552, no lugar de Rocamar (Baredo). Conta cuns 22,6\u00a0km, se ben orixinalmente estaban proxectados 25. Ten un ramal a Nigr\u00e1n denominado AG-57N, duns 3,3\u00a0km.\nHistoria.\nFoi inaugurada o 24 de maio do ano 1999. Orixinalmente o traxecto contaba uns 25 quil\u00f3metros, mais cando se inaugurou a conexi\u00f3n urbana da VG-20 modificouse todo o traxecto, unha pequena parte liberado das peaxes e a maior\u00eda parte mant\u00e9n a peaxe.\nIMD.\nA intensidade media diaria da v\u00eda foi:\nConcesi\u00f3n.\nA autoestrada do Val Mi\u00f1or ten un contrato dunha empresa de concesi\u00f3n at\u00e9 o ano 2045, cuxa duraci\u00f3n da concesi\u00f3n son 50 anos. A empresa It\u00ednere \u00e9 a encargada da concesi\u00f3n do tramo Vigo-Baiona. O traxecto da concesi\u00f3n son 25 quil\u00f3metros en total."}
{"id": "347179", "revid": "1888", "url": "https://gl.wikipedia.org/wiki?curid=347179", "title": "Jos\u00e9 Chapela Gonz\u00e1lez", "text": ""}
{"id": "347180", "revid": "1822", "url": "https://gl.wikipedia.org/wiki?curid=347180", "title": "Fari\u00f1a de pescado", "text": ""}
{"id": "347181", "revid": "1987", "url": "https://gl.wikipedia.org/wiki?curid=347181", "title": "R\u00edo Nab\u00e3o", "text": "O r\u00edo Nab\u00e3o \u00e9 un r\u00edo portugu\u00e9s afluente do r\u00edo Z\u00e9zere que pasa pola cidade de Tomar. Nace no concello de Ansi\u00e3o, no lugar dos Olhos de \u00c1gua, e a el x\u00fantase, a dez quil\u00f3metros de Tomar, o nacemento do Agroal. O r\u00edo Nab\u00e3o desauga na marxe dereita do r\u00edo Z\u00eazere, despois dun curso de 61,47\u00a0km. Ten como principais afluentes a Ribeira da Beselga, a ribeira do Olival e a Ribeira de Sei\u00e7a.\n\u00d3 r\u00edo Nab\u00e3o est\u00e1 asociada a lenda de Santa Irene (ou Santa Iria)."}
{"id": "347182", "revid": "1987", "url": "https://gl.wikipedia.org/wiki?curid=347182", "title": "Efecto barba verde", "text": "O efecto barba verde (\"green-beard effect\") \u00e9 unha hip\u00f3tese utilizada en biolox\u00eda evolutiva para explicar o altru\u00edsmo selectivo entre individuos dunha especie. O comportamento altru\u00edsta \u00e9 paradoxal cando se ve \u00e1 luz das vellas ideas da teor\u00eda evolutiva que enfatizaban o papel da competici\u00f3n. A evoluci\u00f3n do altru\u00edsmo expl\u00edcase mellor por medio da visi\u00f3n da evoluci\u00f3n centrada nos xenes, que fai unha interpretaci\u00f3n da selecci\u00f3n natural desde o punto de vista do xene, o cal act\u00faa como un axente que ten o \"obxectivo ego\u00edsta\" (metaforicamente) de maximizar a s\u00faa propia propagaci\u00f3n. Un xene para o altru\u00edsmo (de comportamento) selectivo pode ser favorecido pola selecci\u00f3n natural se o altru\u00edsmo \u00e9 dirixido principalmente a outros individuos que comparten ese xene. Como os xenes son invisibles, dito efecto require que aparezan marcadores perceptibles de comportamento altru\u00edsta.\nUn efecto barba verde ocorre cando un alelo, ou un conxunto de alelos ligados, produce tres efectos expresados (ou fenot\u00edpicos), que son:\nO portador do xene (ou un alelo espec\u00edfico) ten esencialmente a capacidade de reco\u00f1ecer copias do mesmo xene (ou un alelo espec\u00edfico) noutros individuos. Mentres que a selecci\u00f3n de parentesco implica o altru\u00edsmo con individuos relacionados que comparten xenes dun modo non espec\u00edfico, os alelos barba verde promoven o altru\u00edsmo cara a individuos que comparten un xene que \u00e9 expresado por medio dun trazo fenot\u00edpico espec\u00edfico. Alg\u00fans autores tam\u00e9n indican que os efectos barba verde poden inclu\u00edr o rexeitamento dos individuos que carecen do xene barba verde. Isto pode ter o efecto de delimitar un conxunto de organismos dentro dunha poboaci\u00f3n que se caracteriza porque os seus membros mostran un gran comportamento cooperativo entre eles, formando as\u00ed un grupi\u00f1o ou \"irmandade\" que pode ser vantaxoso para os seus membros que non necesariamente te\u00f1en que ser parentes.\nO efecto barba verde poder\u00eda incrementar o altru\u00edsmo nos fenotipos barba verde e, por tanto, a s\u00faa presenza na poboaci\u00f3n, mesmo se os xenes axudan ao incremento de xenes que non son copias exactas; todo o que c\u00f3mpre para o efecto barba verde \u00e9 que expresen as tres caracter\u00edsticas requiridas. Os alelos barba verde son vulnerables a mutaci\u00f3ns que producen o trazo perceptible pero sen o comportamento colaborador.\nA idea dun alelo de tipo barba verde foi proposta por William D. Hamilton nos seus artigos de 1964, pero o seu nome de \"barba verde\" procede dun exemplo que utilizou Richard Dawkins no seu libro \"The Selfish Gene\" de 1976 (\"\"Eu te\u00f1o unha barba verde e serei altru\u00edsta con calquera que te\u00f1a barba verde\").\nExemplos.\nOs bi\u00f3logos evolutivos debateron sobre a validez do concepto dos xenes barba verde, indicando que ser\u00eda extraordinariamente raro que un xene ou un conxunto de xenes ligados producisen tres efectos fenot\u00edpicos complexos. Estas cr\u00edticas levaron a alg\u00fans a crer que simplemente non pod\u00edan existir ou que s\u00f3 poder\u00edan presentarse en organismos menos complexos, como os microorganismos. Varios descubrimentos apoiaban a validez desta cr\u00edtica.\nO concepto permaneceu como unha posibilidade te\u00f3rica no modelo de xene ego\u00edsta de Dawkins ata 1998, cando se atopou o primeiro alelo barba verde na natureza, na formiga \"Solenopsis invicta\". As ra\u00ed\u00f1as das colonias polix\u00ednicas (con varias ra\u00ed\u00f1as) son heterocigotas (Bb) no locus do xene Gp-9. A s\u00faa descendencia de obreiras pode ter tanto xenotipos heterocigotos (Bb) coma homocigotos (BB). Os investigadores descubriron que as ra\u00ed\u00f1as homocigotas dominantes (BB), que na s\u00faa forma silvestre producen colonias monox\u00ednicas (cunha soa ra\u00ed\u00f1a) en vez de polix\u00ednicas, son matadas especificamente cando se introducen en colonias polix\u00ednicas, xeralmente por obreiras hterocigotas (Bb) e non homocigotas (BB). Conclu\u00edron que o alelo Gp-9b est\u00e1 ligado a un alelo barba verde, o cal induce \u00e1s obreiras que levan este alelo a matar a todas as ra\u00ed\u00f1as que non o te\u00f1en. Unha conclusi\u00f3n final foi que as obreiras poden distinguir as ra\u00ed\u00f1as BB das ra\u00ed\u00f1as Bb base\u00e1ndose en pistas odor\u00edferas.\nO xene csA no mofo mucilaxinoso \"Dictyostelium discoideum\", descuberto en 2003, codifica unha prote\u00edna de adhesi\u00f3n celular que se une a prote\u00ednas gp80 doutras c\u00e9lulas, o que permite a formaci\u00f3n no solo do corpo frut\u00edfero multicelular. Mesturas de c\u00e9lulas knockout csA con c\u00e9lulas de tipo silvestre orixinan esporas, orixinadas en corpos frut\u00edferos, que son nun 82% de tipo silvestre ou salvaxe. Isto d\u00e9bese a que as c\u00e9lulas de tipo silvestre son mellores para adherirse e comb\u00ednanse m\u00e1is eficazmente formando agregados; as c\u00e9lulas knockout son superadas. Sobre substancias m\u00e1is adhesivas pero menos naturais, as c\u00e9lulas knockout poden adherirse; as c\u00e9lulas silvestres a\u00ednda poden adherirse mellor, siu\u00e1ndose preferentemente no talo.\nEn 2006, observouse un reco\u00f1ecemento de tipo barba verde no comportamento cooperativo entre morfos de cor de lagartos do x\u00e9nero \"Uta\", a\u00ednda que os trazos parec\u00edan estar codificados por m\u00faltiples loci ao longo do xenoma.\nUn exemplo m\u00e1is recente, atopado en 2008, \u00e9 un xene que fai que o l\u00e9vedo de panader\u00eda se aglomere en resposta a unha toxina como o alcohol. Investigando a floculaci\u00f3n, un tipo de autoadherencia presente xeralmente en agregaci\u00f3ns asexuais, Smukalla \"et al.\" mostraron que \"Saccharomyces cerevisiae\" \u00e9 un modelo da evoluci\u00f3n do comportamento cooperativo. Cando este l\u00e9vedo expresa o xene FLO1 no laboratorio, recup\u00e9rase a floculaci\u00f3n. A floculaci\u00f3n \u00e9 aparentemente protectora para as c\u00e9lulas FLO1+, as cales est\u00e1n protexidas de certos estreses (o etanol, por exemplo). Ademais, as c\u00e9lulas FLO1+ adh\u00edrense preferentemente unhas a outras. Os autores conclu\u00edron que a floculaci\u00f3n est\u00e1 impulsada por este alelo barba verde.\nUn exemplo en mam\u00edferos parece ser a estratexia reprodutora do rato \"Apodemus sylvaticus\", o cal mostra cooperaci\u00f3n entre espermatozoides. Os espermatozoides nesta especie eng\u00e1nchanse uns a outros formando trens de esperma, que poden moverse m\u00e1is r\u00e1pido xuntos do que o far\u00eda un espermatozoide por separado.\nSuxeriuse ademais que poder\u00eda producirse especiaci\u00f3n pola manifestaci\u00f3n dun efecto barba verde."}
{"id": "347183", "revid": "27155", "url": "https://gl.wikipedia.org/wiki?curid=347183", "title": "Greenbeard", "text": ""}
{"id": "347184", "revid": "15490", "url": "https://gl.wikipedia.org/wiki?curid=347184", "title": "Giovannino de Grassi", "text": "Giovannino de Grassi nado en Mil\u00e1n cara a 1350 e finado o 6 de xullo de 1398, foi un pintor, escultor, arquitecto e miniaturista italiano g\u00f3tico.\nTraxectoria.\nDesco\u00f1\u00e9cese o ano do seu nacemento. A s\u00faa actividade tense documentado dende o ano 1389; dende 1392 traballou coma escultor e arquitecto para a construci\u00f3n da Catedral de Mil\u00e1n mais non salientou coma escultor, sen\u00f3n coma pintor e debuxante. Foi asesor na construci\u00f3n da catedral de Pavia.\nDende 1370 ilustrou preto de 50 folios do Offiziolo de Gian Galeazzo Visconti con imaxes naturalistas. A obra at\u00f3pase actualmente na Biblioteca Nacional Central de Florencia.\nTam\u00e9n no seu \u00abTaccuino dei disegni\u00bb (albume de debuxos), custodiado na biblioteca Angelo Mai de B\u00e9rgamo, que \u00e9 considerado o exemplo m\u00e1is importante da arte italiana tardo-g\u00f3tica, dominan escenas da actividade diaria, animais e imaxes da natureza. Realizado \u00e1 finais do s\u00e9culo XIV preto da corte dos Visconti conta con 77 debuxos e 24 letras miniadas do alfabeto. Alg\u00fans debuxos semellan copias do natural, mais outras resultan copias doutros cadros. Semella ser unha obra non propia de Grassi, sen\u00f3n realizada coa colaboraci\u00f3n dun taller. Tam\u00e9n traballou co seu irm\u00e1n Porrino e o seu fillo Salomone. A Grassi e \u00f3 seu taller ou achegados atrib\u00faenselle algunhas iluminaci\u00f3ns do manuscrito \u00abTacuinum Sanitatis\u00bb, conservado na Biblioteca Nacional de Francia, Par\u00eds.\nA\u00ednda que a actividade m\u00e1is co\u00f1ecida de Grassi son estas iluminaci\u00f3ns, tense constancia que tam\u00e9n traballou noutras formas art\u00edsticas, das que hoxe en d\u00eda case non quedan restos: pend\u00f3ns de igrexas, retablos, cart\u00f3ns para tracerias de xanelas, atribu\u00edndoselle a realizaci\u00f3n dunha maqueta en madeira da catedral.\nGiovannino de Grassi tivo varios alumnos, sendo o m\u00e1is notable Michelino da Besozzo."}
{"id": "347185", "revid": "4817", "url": "https://gl.wikipedia.org/wiki?curid=347185", "title": "Quick Scatterometer", "text": ""}
{"id": "347337", "revid": "98629", "url": "https://gl.wikipedia.org/wiki?curid=347337", "title": "Pacto Kellogg-Briand", "text": "O Pacto Kellogg-Briand, tam\u00e9n co\u00f1ecido como Pacto de Par\u00eds, por conta da cidade onde foi asinado o 27 de agosto de 1928, foi un tratado internacional \"estipulando a renuncia \u00e1 guerra como un instrumento de pol\u00edtica nacional\". Fracasou no seu prop\u00f3sito, mais foi significativo no desenvolvemento posterior do dereito internacional. Recibiu o nome do Secretario de Estado dos Estados Unidos de Am\u00e9rica Frank B. Kellogg e do ministro franc\u00e9s de relaci\u00f3ns exteriores Aristide Briand, que rachou o pacto.\nAsinantes.\nAp\u00f3s negociaci\u00f3ns, o pacto foi asinado en Par\u00eds no ministerio dos negocios estranxeiros franc\u00e9s por representantes de Australia, B\u00e9lxica, Canad\u00e1, Checoslovaquia, Francia, Alema\u00f1a, India brit\u00e1nica, Estado Libre Irland\u00e9s, Italia, Xap\u00f3n, Nova Zelandia, Polonia, Uni\u00f3n Surafricana, Reino Unido. e os Estados Unidos. Estabeleceuse que entrar\u00eda en vigor o 24 de xullo de 1929. Nesa data, as seguintes naci\u00f3ns participaban, ou xa se ti\u00f1an aderido en definitiva, \u00f3s termos do pacto: Afeganist\u00e1n, Albania, Austria, Bulgaria, China, Cuba, Dinamarca, Rep\u00fablica Dominicana, Exipto, Estonia, Etiop\u00eda, Finlandia, Guatemala, Hungr\u00eda, Islandia, Letonia, Liberia, Lituania, Pa\u00edses Baixos, Nicaragua, Noruega, Panam\u00e1, Per\u00fa, Portugal, Roman\u00eda, Uni\u00f3n Sovi\u00e9tica, Reino dos serbios, croatas e eslovenos, Siam, Espa\u00f1a, Suecia e Turqu\u00eda. Oito estados m\u00e1is xunt\u00e1ronse despois desa data (Persia, Grecia, Honduras, Chile, Luxemburgo, Danzig, Costa Rica e Venezuela.) cun total de 54 asinantes. En 1971, Barbados declarou a adhesi\u00f3n \u00f3 tratado.\nNos Estados Unidos, o Senado aprobou por longa marxe o tratado, 85\u20131, tan s\u00f3 co voto contrario do republicano de Wisconsin John J. Blaine."}
{"id": "347338", "revid": "23204", "url": "https://gl.wikipedia.org/wiki?curid=347338", "title": "Pacto de Par\u00eds", "text": ""}
{"id": "347339", "revid": "23204", "url": "https://gl.wikipedia.org/wiki?curid=347339", "title": "Pacto Briand-Kellogg", "text": ""}
{"id": "347340", "revid": "61897", "url": "https://gl.wikipedia.org/wiki?curid=347340", "title": "Argumentum ad hominem", "text": ""}
{"id": "347341", "revid": "65337", "url": "https://gl.wikipedia.org/wiki?curid=347341", "title": "Ceca de Xuvia", "text": ""}
{"id": "347342", "revid": "65337", "url": "https://gl.wikipedia.org/wiki?curid=347342", "title": "Ceca da Coru\u00f1a", "text": ""}
{"id": "347346", "revid": "23204", "url": "https://gl.wikipedia.org/wiki?curid=347346", "title": "Volta a Portugal 2016", "text": "A 78\u00aa edici\u00f3n da Volta a Portugal foi unha carreira ciclista por etapas que se disputou en Portugal. Comezou cun pr\u00f3logo de 3,6\u00a0km o 27 de xullo en Oliveira de Azem\u00e9is e acabou cunha contra reloxo con fin en Lisboa o 7 de agosto. Esta proba forma parte do UCI Europe Tour coa categor\u00eda 2.1.\nA carreira correuse en 11 etapas: 9 etapas en li\u00f1a das cales 2 son de alta monta\u00f1a, 1 pr\u00f3logo de 3,6\u00a0km por Oliveira de Azem\u00e9is e 1 contra reloxo individual final de 32\u00a0km entre Vila Franca de Xira e a capital. En total, os ciclistas fixeron 1.618,7\u00a0km.\nO ga\u00f1ador da \"Grand\u00edssima\" foi o luso Rui Vinhas que aproveitou unha fuga de case 5 minutos con respecto ao pelot\u00f3n na terceira etapa, que lle serviu para aguantar co xersei amarelo at\u00e9 o final. Na segunda posici\u00f3n final rematou o galego ga\u00f1ador das d\u00faas edici\u00f3ns anteriores e m\u00e1ximo favorito ao t\u00edtulo, Gustavo C\u00e9sar Veloso. Ademais, o arous\u00e1n ga\u00f1ou tres etapas (as d\u00faas m\u00e1is importantes e a contra reloxo final) e maillot verde dos puntos. No terceiro lugar rematou o tam\u00e9n luso Daniel Silva.\nNas clasificaci\u00f3ns secundarias, o colombiano Wilson D\u00edaz levou a clasificaci\u00f3n da monta\u00f1a, o ruso Alexander Vdovin o xersei branco de mellor xove e o W52-FC Porto-Porta canal a clasificaci\u00f3n por equipos por terceira vez consecutiva.\nEquipos.\nTras varios anos con tan s\u00f3 1 equipo Profesional Continental, este ano a calidade volveu aumentar. Na carreira participaron 18 conxuntos, dos cales 5 foron de categor\u00eda Profesional Continental e 13 de categor\u00eda Continental (6 portugueses e o resto estranxeiros).\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "347348", "revid": "98629", "url": "https://gl.wikipedia.org/wiki?curid=347348", "title": "Cruz pat\u00e9", "text": "A cruz pat\u00e9 ou cruz patada \u00e9 aquela cruz cuxos brazos se estreitan \u00f3 chegar \u00f3 centro e se ensanchan nos extremos. O seu nom\u00e9 prov\u00e9n de que os brazos deste tipo de cruz semellan patas. Existen moitos tipos de cruces pat\u00e9.\nA cruz pat\u00e9 as\u00f3ciase cos cabaleiros templarios. \u00abO 24 de abril de 1147, o papa Ux\u00edo III, papa concedeu \u00f3s templarios o dereito a levar permanentemente a cruz; cruz sinxela, pero ancorada ou pat\u00e9, que simbolizaba o martirio de Cristo; de cor vermella, porque o vermello era o s\u00edmbolo do sangue verquido por Cristo, pero tam\u00e9n da vida. A cruz estaba colocada no seu manto sobre o ombreiro esquerdo, enriba do coraz\u00f3n.\u00bb\nPosteriormente, foi utilizada polos cabaleiros teut\u00f3nicos (o seu emblema era unha cruz pat\u00e9 negra sobre fondo branco) e m\u00e1is tarde foi asociada a Prusia e \u00f3 Imperio alem\u00e1n de 1871 a 1918. Os militares alem\u00e1ns continuaron usando esta cruz despois de 1918. Unha versi\u00f3n da cruz de ferro \u00e9 empregada polo ex\u00e9rcito alem\u00e1n coma o seu s\u00edmbolo e p\u00edntase en avi\u00f3ns e veh\u00edculos militares.\nEsta cruz tam\u00e9n se coloca diante do nome dun bispo que emite o imprimatur ou en determinados mapas e sinala o lugar onde se atopa unha localizaci\u00f3n cristi\u00e1.\nA cruz pat\u00e9 \u00e9 emblem\u00e1tica da rexi\u00f3n xeogr\u00e1fica do Vexin, no noroeste de Francia, onde se atopa en numerosos marcos e cruces de monumentos.\nUnha versi\u00f3n da Cruz Pat\u00e9 \u00e9 empregada por Telet\u00f3n, un evento ben\u00e9fico de axuda a nenos tolleitos, nas Telet\u00f3ns de Chile, o Per\u00fa e o Uruguai.\nAlgunhas variantes das cruces pat\u00e9:"}
{"id": "347349", "revid": "23204", "url": "https://gl.wikipedia.org/wiki?curid=347349", "title": "Cruz patada", "text": ""}
{"id": "347351", "revid": "23204", "url": "https://gl.wikipedia.org/wiki?curid=347351", "title": "Convento da Orde de Cristo", "text": ""}
{"id": "347352", "revid": "23204", "url": "https://gl.wikipedia.org/wiki?curid=347352", "title": "Convento de Cristo", "text": "O Convento de Cristo en Tomar, (Portugal), pertenceu \u00e1 Orde do Temple e \u00e9 un dos principais monumentos da arquitectura portuguesa. Fundado en 1162 polo Gran Mestre do Temple en Portugal, Gualdim Pais, o Convento de Cristo a\u00ednda conserva recordos deses monxes cabaleiros e dos seus herdeiros no cargo, a Orde de Cristo, que fixeron deste edificio a s\u00faa sede. Baixo o infante Henrique o Navegante, mestre da orde dende 1418, foron constru\u00eddos os claustros entre a deambulatorio e a fortaleza dos Templarios, pero as maiores modificaci\u00f3ns execut\u00e1ronse no reinado de Xo\u00e1n III de Portugal (1529-1557). Arquitectos como Jo\u00e3o de Castilho e Diogo de Arruda procuraran expresar o poder da Orde constru\u00edndo a igrexa que acadou o seu m\u00e1ximo esplendor na portada principal asinada por Jo\u00e3o de Castilho e as d\u00faas fiestras da fachada occidental, a inferior de Arruda e a superior de Castilho, e os claustros , dous deles g\u00f3ticos e seis en estilo renacentista de dese\u00f1o de Jo\u00e3o de Castilho.\nTr\u00e1tase dunha construci\u00f3n periurbana, que se atopa no acumio dun outeiro que domina a chaira onde se estende a cidade. Est\u00e1 arrodeado polas murallas do castelo de Tomar. \u00c1mbolos elementos foron declarados Patrimonio da Humanidade pola Unesco o 30 de xu\u00f1o de 1983.\nHoxe en d\u00eda \u00e9 un espazo cultural, tur\u00edstico e de devoci\u00f3n. A arquitectura cont\u00e9n elementos rom\u00e1nicos, g\u00f3ticos, manuelinos, renacentistas, manieristas e barrocos.\nGaler\u00eda de imaxes.\n&lt;br&gt;"}
{"id": "347354", "revid": "98629", "url": "https://gl.wikipedia.org/wiki?curid=347354", "title": "Vestiges of the Natural History of Creation", "text": "Vestiges of the Natural History of Creation (Vestixios da historia natural da Creaci\u00f3n) \u00e9 un libro de 1844 de historia natural especulativa e de filosof\u00eda escrito por Robert Chambers. Foi publicado anonimamente en Inglaterra, e exp\u00f3n diversas ideas sobre a evoluci\u00f3n estelar xunto coa transmutaci\u00f3n das especies progresiva, usando unha narrativa accesible na que vai inclu\u00edndo numerosas teor\u00edas cient\u00edficas da \u00e9poca.\nO libro foi inicialmente ben recibido pola educada sociedade vitoriana contempor\u00e1nea e chegou a ser un \u00e9xito de vendas internacional, pero os seus temas non ortodoxos contradic\u00edan a teolox\u00eda natural daquela de moda e foi denigrado polos cregos da \u00e9poca, e seguidamente polos cient\u00edficos, que rapidamente atoparon fallos e deficiencias de leigo. As ideas do libro foron celebradas polos radicais, pero a s\u00faa argumentaci\u00f3n seguiu sendo popular ante un p\u00fablico moito m\u00e1is amplo. O pr\u00edncipe Alberto leullo en alto \u00e1 ra\u00ed\u00f1a Vitoria en 1845. \"Vestiges\" causou un cambio na opini\u00f3n popular, que (como cr\u00eda Charles Darwin) preparou a mente do p\u00fablico para as teor\u00edas cient\u00edficas da evoluci\u00f3n por selecci\u00f3n natural formuladas no libro de Darwin \"On the Origin of Species\" de 1859.\nComo se publicou anonimamente, durante d\u00e9cadas houbo especulaci\u00f3n sobre a s\u00faa autor\u00eda. A 12\u00aa edici\u00f3n, publicada en 1884, revelou oficialmente que o autor era Robert Chambers, un xornalista escoc\u00e9s, que escribira o libo en St Andrews entre 1841 e 1844 mentres se recuperaba dunha doenza psiqui\u00e1trica. Inicialmente, Chambers propuxera para o libro o t\u00edtulo \"The Natural History of Creation\" (A historia natural da Creaci\u00f3n), pero os seus amigos persuad\u00edrono para que revisase o t\u00edtulo en deferencia ao xe\u00f3logo escoc\u00e9s James Hutton, que salientara que a xeolox\u00eda era insondable no tempo: \"ning\u00fan \"vestixio\" dun principio, ningunha \"perspectiva\" dun final\". Parte da inspiraci\u00f3n da obra derivaba da Sociedade Frenol\u00f3xica de Edinburgo, cuxa influencia materialista chegou ao seu cl\u00edmax entre 1825 e 1840. George Combe, que encabezaba o pensamento frenol\u00f3xico, publicara o seu influente libro \"The Constitution of Man\" (A constituci\u00f3n do home) en 1828. Chambers estaba estreitamente implicado con asociados de Combe como William A.F. Browne e Hewett Cottrell Watson, que contribu\u00edron moito \u00e1s explicaci\u00f3ns da teor\u00eda materialista da mente. Chambers morreu en 1871 e est\u00e1 enterrado na catedral de St Andrews, dentro da antiga capela de St Regulus.\nPublicaci\u00f3n.\nO libro foi publicado polo editor John Spriggs Morss Churchill en Londres. Pux\u00e9ronse os m\u00e1ximos coidados en asegurar que a autor\u00eda do libro permanecese secreta para Churchill e o p\u00fablico. Despois de que Chambers completaba cada secci\u00f3n, a s\u00faa muller copiaba o manuscrito, porque Chambers era ben co\u00f1ecido no oficio. Alexander Ireland de Manchester enviou o manuscrito ao editor. As probas foron entregadas de novo polo impresor Mr. Savill a Alexander Ireland, quen llas pasou a Chambers. Chambers revelou o segredo a s\u00f3 catro persoas: a s\u00faa muller, ao seu irm\u00e1n William, a Ireland, e a Robert Cox. Toda a correspondencia dirixida ou procedente de Chambers pasaba por Ireland como intermediario. Dous anos despois da publicaci\u00f3n inicial, en 1846, un tal Dr. Neil Arnott foi tam\u00e9n engadido ao reducido c\u00edrculo dos que co\u00f1ec\u00edan o segredo.\nContido.\nO trabllo presenta unha teor\u00eda c\u00f3smica da transmutaci\u00f3n como \"a historia natural da creaci\u00f3n\" que agora chamamos evoluci\u00f3n. Suxire que todas as cousas que existen se desenvolveron a partir de formas anteriores: o sistema solar, a Terra, as rochas, as plantas e os corais, peixes, plantas terrestres, r\u00e9ptiles e aves, mam\u00edferos, e finalmente o home.\nO libro empeza abordando as orixes do sistema solar, usando a hip\u00f3tese nebular para explicar a s\u00faa formaci\u00f3n enteiramente por medio das leis naturais. Explica as orixes da vida por xeraci\u00f3n espont\u00e1nea, citando alg\u00fans cuestionables experimentos que afirmaban que se xeraban espontaneamente insectos por medio da electricidade. Despois apela \u00e1 xeolox\u00eda para demostrar a progresi\u00f3n no rexistro f\u00f3sil desde os organismos m\u00e1is simples aos m\u00e1is complexos, culminando finalmente no home, identificando imperturbablemente aos europeos caucasianos como o pin\u00e1culo dese proceso, xusto por riba doutras razas e do resto do reino animal. Incluso vai m\u00e1is lonxe e conecta o poder de razoamento mental do home co resto dos animais como un paso evolutivo avanzado que pode ser rastreado cara a atr\u00e1s a trav\u00e9s do resto dos animais inferiores. Neste sentido, as ideas evolutivas presentadas en \"Vestiges\" pretenden ser completas e universais.\nCont\u00e9n varios comentarios que \u00e9 interesante mencionar \u00e1 luz dos debates recentes nalg\u00fans pa\u00edses sobre o Dese\u00f1o intelixente. Por exemplo:\nNingunha das especies de calquera criatura que floreceu antes o Terciario (ag\u00e1s os infusorios de Ehrenberg) existe agora; e dos mam\u00edferos que se orixinaron durante esa serie, moitas formas desapareceron, mentres que das outras temos agora s\u00f3 especies emparentadas. As\u00ed, encontrar non s\u00f3 frecuentes adici\u00f3ns a formas previamente existentes, sen\u00f3n frecuentes retrocesos de formas que aparentemente se volveran inapropiadas (un constante cambio e avance), \u00e9 un feito calculado moi convincentemente como para cativar a atenci\u00f3n. Unha consideraci\u00f3n sincera de todas estas circunstancias apenas pode deixar de introducir nas nosas mentes unha idea algo diferente da creaci\u00f3n org\u00e1nica do que ata agora xeralmente se considera. (p.152)\nNoutras palabras, o feito da extinci\u00f3n, que pode observarse nos estratos f\u00f3siles, suxire que alg\u00fans dese\u00f1os eran defectuosos. A partir disto, o autor concl\u00fae:\nDebe ent\u00f3n chegarse a algunhas outras ideas con respecto ao \"modo\" no cal o Divino Autor procedeu na creaci\u00f3n org\u00e1nica. (p.153)\nPero a suxesti\u00f3n non \u00e9 un mecanismo, como Darwin propor\u00eda quince anos despois. O autor simplemente indica que un Deus continuamente activo \u00e9 innecesario:\n...como podemos supo\u00f1er que o Ser augusto que lle deu forma a todos estes incontables mundos polo simple establecemento dun principio natural que flu\u00eda da s\u00faa mente, \u00eda interferir persoalmente e especialmente en cada ocasi\u00f3n cando un novo molusco ou r\u00e9ptil \u00eda ser levado \u00e1 existencia \"nun\" deses mundos? Seguramente esta idea \u00e9 demasiado rid\u00edcula para ser considerada nin por un momento. (p.154)\nAdemais suxire que esta interpretaci\u00f3n pode estar baseada nunha teolox\u00eda corrupta:\nAs\u00ed, a obxecci\u00f3n baseada nas escrituras rapidamente se desvanece, e as ideas prevalentes sobre a creaci\u00f3n org\u00e1nica aparecen s\u00f3 como unha inferencia errada sacada do texto, formado nun tempo no que a ignorancia do home imped\u00edalle sacar de a\u00ed unha xusta conclusi\u00f3n. (p.156)\nE loa a Deus pola s\u00faa prevision de xerar tan abraiante variedade por medio dun m\u00e9todo tan elegante, mentres que reproba aos que sobresimplifican o Seu logro:\nPara unha mente razoable deben aparecer os atributos Divinos, non diminu\u00eddos ou reducidos dalg\u00fan modo, ao supo\u00f1er unha creaci\u00f3n por leis, sen\u00f3n infinitamente exaltados. \u00c9 a m\u00e1is estrieta de todas as visi\u00f3ns da Deidade, e caracter\u00edstica dunha clase humilde de intelectos, supo\u00f1er que El act\u00faa constantemente por cami\u00f1os particulares para cada ocasi\u00f3n particular. Iso, en primeiro lugar, r\u00e9stalle valor grandemente \u00e1 s\u00faa previsi\u00f3n, o m\u00e1is innegable de todos os atributos de Omnipotencia. Isto reb\u00e1ixao ao nivel dos nosos humildes intelectos. Moito m\u00e1is digno del seguramente \u00e9 supo\u00f1er que todas as cousas foron encargadas por El desde o principio, a\u00ednda que tampouco est\u00e1 El ausente dunha part\u00edcula da corrente dos asuntos naturais en certo sentido, vendo que o sistema completo est\u00e1 continuamente sostido pola s\u00faa providencia. (pp.156\u2013157)\nDespois da s\u00faa publicaci\u00f3n, houbo un crecente apoio \u00e1s ideas da coexistencia de Deus e a Natureza, nas que a deidade establec\u00eda as leis naturais en vez de intervir continuamente con milagros. Quizais por esa raz\u00f3n \"On the Origin of Species\" de Darwin foi aceptado tan doadamente, despois da s\u00faa publicaci\u00f3n. Por outra parte, o co\u00f1ecemento do esc\u00e1ndalo e a experiencia da reacci\u00f3n dos seus amigos cient\u00edficos confirmaron a reticencia de Darwin a publicar as s\u00faas propias ideas ata que tivera respostas ben elaboradas a todas as posibles obxecci\u00f3ns (a\u00ednda que, ao final, Darwin tivo que publicar o libro antes do que el quer\u00eda).\nOs \"Vestiges\" e Lamarck.\nO libro avogaba por unha visi\u00f3n evolutiva da vida co mesmo esp\u00edrito co que o fixo o franc\u00e9s Jean-Baptiste Lamarck. Lamarck estaba desacreditado entre os intelectuais na d\u00e9cada de 1840 e as teor\u00edas evolutivas (ou desenvolvementos) eran moi impopulares, excepto entre os pol\u00edticos radicais, materialistas, e ateos. Charles Lyell criticara amplamente as ideas de Lamarck na s\u00faa segunda edici\u00f3n da s\u00faa monumental obra \"Principles of Geology\" (Principios de xeolox\u00eda). As\u00ed, era natural que alg\u00fans cr\u00edticos intentasen simplemente desestimar \"Vestiges\" como un libro lamarckista. Por\u00e9n, Chambers tratou de distanciar explicitamente a s\u00faa propia teor\u00eda da de Lamarck neg\u00e1ndolle ao mecanismo evolutivo de Lamarck calquera plausibilidade.\nAgora \u00e9 posible que os desexos e o exercicio das facultades entrasen dalgunha maneira na produci\u00f3n dos fen\u00f3menos que estivemos considerando; pero certamente non na maneira suxerida por Lamarck, cuxa completa noci\u00f3n \u00e9 obviamente tan inadecuada para explicar a aparici\u00f3n dos reinos org\u00e1nicos, que s\u00f3 podemos situala con pena entre as loucuras dos sabios. (p.231)\nNun prefacio autobiogr\u00e1fico (an\u00f3nimo) escrito en terceira persoa que s\u00f3 apareceu na 10\u00aa edici\u00f3n, Chambers sinalou que \"O\u00edra falar das hip\u00f3teses de Lamarck; peroparec\u00e9ronlles que avanzaban nun c\u00edrculo vicioso, e descartounas como totalmente inadecuadas para explicar a existencia das especies animadas.\""}
{"id": "347357", "revid": "27155", "url": "https://gl.wikipedia.org/wiki?curid=347357", "title": "Dique", "text": "O termo dique, pode referirse a:"}
{"id": "347359", "revid": "47401", "url": "https://gl.wikipedia.org/wiki?curid=347359", "title": "Autoestrada AG-55", "text": ""}
{"id": "347360", "revid": "98629", "url": "https://gl.wikipedia.org/wiki?curid=347360", "title": "Dique (construci\u00f3n)", "text": "Un dique \u00e9 unha obra de enxe\u00f1ar\u00eda hidr\u00e1ulica constru\u00edda co fin de manter determinadas porci\u00f3ns de terra seca a trav\u00e9s do embalsamento das augas correntes.\nA s\u00faa estrutura pode ser de formig\u00f3n, terra ou rochas, e fai pos\u00edbel manter \u00e1reas secas chamadas polders.\nEtimolox\u00eda.\nO termo dique procede do neerland\u00e9s \"dijk\", que significa \"muro ou construci\u00f3n para conter as augas\".\nDiferenzas en relaci\u00f3n a quebraondas e molles.\nNon se debe confundir un dique, o cal ten sempre os dous extremos en terra, cun quebraondas, que ten as d\u00faas extremidades dentro da auga, nin cun molle, que ten un extremo en terra e o outro no mar.\nA pesar desta diferenza fundamental, en hidr\u00e1ulica mar\u00edtima esta confusi\u00f3n \u00e9 moi com\u00fan non s\u00f3 entre as persoas leigas, sen\u00f3n tam\u00e9n entre o persoal t\u00e9cnico e nos medios de comunicaci\u00f3n.\nV\u00e9xase, a t\u00edtulo de exemplos:\nUsos.\nOs diques poden seren utilizados para:\nDiques de contenci\u00f3n.\nEstes diques tradicionalmente foron constru\u00eddos amontoado terra \u00e1 beira o r\u00edo. Son amplos na base e afiados no cumio, onde se adoitan po\u00f1er sacos de area.\nNo altiplano andino, particularmente na rexi\u00f3n peruana, antigamente se constru\u00edan cos chamados \"champas\", anacos cadrados de terra vexetal duns 30 x 30\u00a0cm, cun espesor vari\u00e1bel duns 15\u00a0cm. Estas \"champas\", sen eliminar a vexetaci\u00f3n, coloc\u00e1banse invertidos coa intenci\u00f3n de que a vexetaci\u00f3n ao crecer, sobre todo nos bordos libres, consolidasen a estrutura. Lamentabelmente verificaouse que o procedemento non se demostradou que fose moi eficiente, e na actualidade estase lentamente a substitu\u00edr estas estruturas de terra por estruturas constru\u00eddas tecnicamente.\nModernamente os diques de defensas ribeir\u00e1s constr\u00faense seguindo os criterios t\u00e9cnicos modernos para estruturas de terra e, en moitos casos, a s\u00faa estrutura \u00e9 complexa, comprendendo unha parte de soporte, un n\u00facleo imperme\u00e1bel e sistemas de drenaxe para minimizar o risco de rupturas.\nExisten importantes sistemas modernos de diques ao longo dos r\u00edos Mississippi e en EE. UU., e o Po e o Danubio en Europa.\nPartes dun dique de contenci\u00f3n contra inundaci\u00f3ns.\nA secci\u00f3n transversal que se aprecia na figura ao lado \u00e9 a secci\u00f3n dun dique de contenci\u00f3n en terra, con n\u00facleo imperme\u00e1ble. As s\u00faas partes son:\nDiques crebaondas.\nSon estruturas artificiais creadas mediante superposici\u00f3n de capas de elementos de diferentes granulometr\u00edas e materiais encami\u00f1ada a reducir a cantidade de enerx\u00eda proveniente das ondas que entran nun lugar que se quere abrigar, por exemplo un porto. Contrariamente aos diques de contenci\u00f3n, non te\u00f1en unha funci\u00f3n de impedir a filtraci\u00f3n da auga.\nExisten diferentes tipolox\u00edas de diques, tam\u00e9n chamados espig\u00f3ns:\nOs diques en talude tradicionalmente constru\u00edronse mediante un n\u00facleo enriba do cal se superpo\u00f1\u00edan capas de elementos de tama\u00f1o crecente separados por capas de filtro. Actualmente, os elementos maiores (que conforman os mantos exteriores) son pezas de formig\u00f3n en masa de diferentes formas (cubos, dolos, tetr\u00e1podes, etc.), que substit\u00faen \u00e1 coieira. Os diques en talude que non resisten a ondada provocan a rotura do mesmo.\nOs diques verticais est\u00e1n formados por caix\u00f3ns de formig\u00f3n armado que se trasladan flotando ao lugar de fondeo, onde se afunden, para despois enchelos con \u00e1ridos, de forma que constit\u00faan unha estrutura r\u00edxida. As vantaxes deste tipo de diques son que para unha mesma profundidade, requiren moito menos material que os diques crebaondas, e que se poden prefabricar. Con todo, presentan algunhas desvantaxes como son que concentran o seu peso nunha superficie menor, e polo tanto requiren un solo m\u00e1is resistente para a s\u00faa colocaci\u00f3n, e que reflicten gran parte da ondada que incide sobre eles, aumentando os esforzos sobre a estrutura e dificultando a navegaci\u00f3n nas inmediaci\u00f3ns do dique vertical. Ademais, non presentan unha rotura gradual como os seus hom\u00f3logos diques en talude, cousa que provoca que se te\u00f1an que dimensionar para ondas de m\u00e1is altura.\nExemplos.\nActualmente os Pa\u00edses Baixos te\u00f1en a m\u00e1is avanzada rede de diques no mundo. O principal desaf\u00edo destas obras de enxe\u00f1ar\u00eda \u00e9 facer resistir \u00e1s tempestades mar\u00edtimas ou \u00e1s enchentes no caso de r\u00edos. Para escoar as augas, utiliz\u00e1banse, na antiga Holanda, os mu\u00ed\u00f1os de vento e, actualmente, as bombas, principalmente do tipo parafuso de Arqu\u00edmedes.\nO paso do furac\u00e1n Katrina por Nova Orle\u00e1ns, nos Estados Unidos, o d\u00eda 29 de agosto de 2005, causou gran n\u00famero de mortes e moita destruci\u00f3n debido \u00e1 rotura dos diques da cidade.\nNa Am\u00e9rica do Sur, existen diques que protexen a rexi\u00f3n costeira da G\u00fciana (inclu\u00edndo a s\u00faa capital, Georgetown), sendo esta unha das rexi\u00f3ns m\u00e1is baixas do continente."}
{"id": "347361", "revid": "1131", "url": "https://gl.wikipedia.org/wiki?curid=347361", "title": "Enrique Peinador (hom\u00f3nimos)", "text": "O nome de Enrique Peinador pode referirse a:"}
{"id": "347362", "revid": "23204", "url": "https://gl.wikipedia.org/wiki?curid=347362", "title": "Sinagoga de Tomar", "text": "A Sinagoga de Tomar \u00e9 a mellor conservada das sinagogas medievais de Portugal. At\u00f3pase no centro hist\u00f3rico da cidade de Tomar, e cont\u00e9n un pequeno museo xudeu.\nA sinagoga de Tomar foi constru\u00edda a metade do s\u00e9culo XV pola pr\u00f3spera comunidade xud\u00eda da cidade. Dende o exterior, non semella diferente das outras casas da r\u00faa. A actual entrada principal, que d\u00e1 cara \u00f3 norte, non exist\u00eda na Idade Media. Era o arco g\u00f3tico que apunta cara \u00f3 leste - en direcci\u00f3n de Xerusal\u00e9n - o que adoitaba ser a entrada principal \u00f3 templo."}
{"id": "347368", "revid": "27155", "url": "https://gl.wikipedia.org/wiki?curid=347368", "title": "Dique (xeolox\u00eda)", "text": "En xeolox\u00eda, un dique \u00e9 unha formaci\u00f3n \u00edgnea intrusiva de forma tabular.\nO seu espesor \u00e9 xeralmente moito menor que as s\u00faas restantes dimensi\u00f3ns, e pode variar desde alg\u00fans mil\u00edmetros at\u00e9 moitos metros, mentres que a s\u00faa extensi\u00f3n lateral pode alcanzar moitos quil\u00f3metros.\nAs intrusi\u00f3ns de diques adoitan producirse a favor de fracturas de car\u00e1cter distensivo.\nUn dique atravesa capas ou corpos rochosos preexistentes, o que implica que un dique \u00e9 sempre m\u00e1is recente que a rocha encaixante.\nCase sempre presenta unha grande inclinaci\u00f3n ou unha inclinaci\u00f3n pr\u00f3xima \u00e1 vertical, pero a deformaci\u00f3n de orixe tect\u00f3nica pode provocar a rotaci\u00f3n dos estratos atravesados polo dique de tal forma que este pode volverse horizontal. As intrusi\u00f3ns conformadas case horizontalmente ao longo de estratos denom\u00ednase sills.\nOs diques ocorren con frecuencia en \"enxames\" radiais ou conc\u00e9ntricos ao redor de intrusi\u00f3ns plut\u00f3nicas ou xunto a zonas de alimentaci\u00f3n de volc\u00e1ns.\nEn termos da s\u00faa composici\u00f3n e textura, os diques poden ser:\nPolo menos no caso dos diques bas\u00e1lticos, constatatouse que poden formarse baleiros no seu interior, que xeran un tipo de cova volc\u00e1nica."}
{"id": "347369", "revid": "98629", "url": "https://gl.wikipedia.org/wiki?curid=347369", "title": "Illa Inaccesible", "text": "Illa inaccesible \u00e9 un volc\u00e1n extinguido (activo por \u00faltima vez fai seis mill\u00f3ns de anos) co pico Cairn alcanzando 449 m. A illa ten 14 km\u00b2 de superficie, no Oc\u00e9ano Atl\u00e1ntico Sur a 45\u00a0km ao suroeste de Tristan da Cunha.\nForma parte do arquip\u00e9lago de Trist\u00e1n d\u00e1 Cunha, que \u00e9 parte do territorio de ultramar do Reino Unido co\u00f1ecido como Santa Helena, Ascensi\u00f3n e Tristan da Cunha. Xunto coa Illa Gough, Illa Inaccesible \u00e9 unha reserva natural protexida e ambos forman o Patrimonio da Humanidade da UNESCO das Illas Gough e Inaccesible.\nHistoria.\nA illa inaccesible foi descuberta en xaneiro de 1656, durante unha viaxe por \"\u00b4t Nachtglas\", un buque holand\u00e9s baixo o mando de Jan Jacobszoon, 146 anos logo de que Trist\u00e1n d\u00e1 Cunha foi vista por primeira vez polos mari\u00f1eiros portugueses. Jacobszoon nomeou orixinalmente a illa como \"Nachtglas\".\nHai d\u00faas explicaci\u00f3ns para o nome da illa \"inaccesible\". Unha \u00e9 que nos mapas da illa recentemente descubertos era referida como \"inaccesibles\" porque o equipo holand\u00e9s que desembarcou non foi capaz de chegar ao seu interior. Outras afirmaci\u00f3ns din que o capit\u00e1n franc\u00e9s d'Etcheverry cambiou o nome da illa en 1778 logo de non poder desembarcar. En 1803, cazadores de focas estadounidenses dirixidos por Amasa Delano tocou terra na illa.\nOs irm\u00e1ns Stoltenhoff, que chegaron de Alema\u00f1a a Inaccesible en 1871, viviron al\u00ed durante varios anos coa intenci\u00f3n de facer a caza de focas a s\u00faa forma de vida e vender os seus produtos aos comerciantes que pasaban (esquecendo a escasa frecuencia na que Inaccesible ti\u00f1a visitantes). Debido \u00e1 escaseza de alimentos, \"encheronse de alegr\u00eda\" ao ser rescatados en 1873 durante a visita do HMS \"Challenger\" para examinar a flora e a fauna existente. O autor de Sur\u00e1frica Eric Rosenthal relatou a aventura en 1952. A pr\u00f3xima Illa Stoltenhoff leva o nome dos irm\u00e1ns.\nEn 1922, o barco Quest da Expedici\u00f3n Shackleton-Rowett, det\u00edvose brevemente en Inaccesible, o naturalista de a bordo Hubert Wilkins descubriu un paxaro chamado m\u00e1is tarde (logo del) do verder\u00f3n Wilkins (\"Nesospiza wilkinsi\").\nEn 1938, unha Expedici\u00f3n Cient\u00edfica Noruega pasou tres semanas na illa, tempo durante o cal ama\u00f1ouse para acceder \u00e1 meseta e catalogar amplamente plantas, paxaros, e rochas.\nOutro intento de topografiar a illa f\u00edxose durante a expedici\u00f3n de 1962 da Royal Society a Trist\u00e1n d\u00e1 Cunha, que levou cient\u00edficos \u00e1 illa Inaccesible. Do mesmo xeito que moitos outros exploradores antes que eles, os cient\u00edficos non foron capaces de chegar ao interior da illa.\nInaccesible illa foi declarada reserva natural en virtude da Ordenanza de Conservaci\u00f3n de Tristan da Cunha de 1976. Aos insulares de Tristan, con todo, a\u00ednda se lles permite explotar as aves mari\u00f1as da illa.\nNunha expedici\u00f3n de 1982 (16 de outubro de 1982 ao 10 de febreiro de 1983), os estudantes e profesores do Colexio Denstone en Inglaterra fixeron mapas detallados da illa, estudaron a flora, a fauna e a xeolox\u00eda. Levando a cabo un programa de marcado de m\u00e1is de 3.000 paxaros.\nEn 1997, as augas territoriales da illa Inaccesible de 22\u00a0km foron declarados reserva natural en virtude da Ordenanza de Conservaci\u00f3n de Tristan da Cunha, de 1976. Na actualidade, s\u00f3 perm\u00edteselles aos gu\u00edas de Trist\u00e1n visitar con barcos a illa Inaccesible; de feito, a maior\u00eda das viaxes \u00e1 illa fanse a petici\u00f3n de expatriados.\nEn 2004 a illa Inaccesible engadiuse ao Patrimonio da Humanidade da UNESCO xunto a illa Gough para crear un novo sitio de Gough and Inaccessible Islands.\nCon frecuencia at\u00f3pase nas listas de nomes de lugares infrecuentes.\nNaufraxios.\nPolo menos tres naufraxios confirmados produc\u00edronse na costa da illa inaccesible.\nO primeiro, e m\u00e1is dram\u00e1tico, foi o do \"Blenden Hall\", un buque brit\u00e1nico fretado pola Compa\u00f1\u00eda Brit\u00e1nica das Indias Orientais, que partiu en 1821 con 84 pasaxeiros e tripulantes a bordo. Coa intenci\u00f3n de pasar de longo Santa Helena, as correntes adversas lev\u00e1rono cara a Tristan da Cunha. Encallou na illa Inaccesible e sufriu unha fractura na popa, pero o castelo de proa acabou preto da costa. Todos menos dous das persoas a bordo sobreviviron ao naufraxio, e subsistiron a base de apio silvestre, focas, ping\u00fc\u00edns e albatros, lograron constru\u00edr barcas alg\u00fans meses m\u00e1is tarde. O primeiro intento de navegar a Trist\u00e1n fallou, o que resultou na perda de seis persoas, pero o segundo intento alertou aos Tristanians da s\u00faa dif\u00edcil situaci\u00f3n. O resto foi ent\u00f3n levado a Tristan, onde a maior\u00eda deles foron logo levados por un bergant\u00edn a Cidade do Cabo, Sur\u00e1frica.\nOs outros dous naufraxios son os restos do naufraxio do \"Shakespeare\" en Pig Beach en 1883 e o \"Helen S Lea\" no North Point en 1897."}
{"id": "347371", "revid": "98629", "url": "https://gl.wikipedia.org/wiki?curid=347371", "title": "Dique natural", "text": "Ch\u00e1mase dique natural ao dep\u00f3sito de material arrastrado por un r\u00edo nas s\u00faas beiras, durante as enchentes, o que vai ocasionando, progresivamente, a elevaci\u00f3n da ribeira..\n\u00c1 s\u00faa vez, a ribeira dun r\u00edo tam\u00e9n recibiu o nombe de ribazo ou terrapl\u00e9n aluvial, e mesmo o de \"lev\u00e9e\", como en franc\u00e9s ou ingl\u00e9s (neste \u00faltimo caso, sen acento)..\nSituaci\u00f3n.\nSon moi frecuentes nos r\u00edos de chairas, cun curso divagante e de moi escasa pendente. \u00c1 s\u00faa vez, a elevaci\u00f3n das ribeiras d\u00e9bese \u00e1 perda de velocidade das augas xunto a elas, xa que durante as enchentes, as augas alcanzan maior velocidade na li\u00f1a central do r\u00edo, cortando os meandros pola parte convexa, ao rev\u00e9s do que sucede nas augas baixas, cando a forza centr\u00edfuga da auga tende a desprazar a corrente cara \u00e1 parte c\u00f3ncava. Este feito \u00e9 o que explica os graves efectos da gran inundaci\u00f3n de Valencia do 14 de outubro de 1957, e que causou polo menos 81 mortos, ademais moitos danos materiais: ao chegar a Valencia, o r\u00edo Turia describe unha ampla curva ou meandro rodeando a cidade pola s\u00faa marxe dereita (parte convexa). \nEstudo.\nO estudo dos diques naturais dos r\u00edos, as\u00ed como dos puntos vulner\u00e1beis que presentan para o eventual reforzamento e elevaci\u00f3n con diques artificiais, constit\u00fae un concepto esencial nos traballos de mantemento que deben realizar en todas as concas hidrogr\u00e1ficas, sobre todo nas zonas ou \u00e1reas de escasa pendente, que son as m\u00e1is vulner\u00e1beis \u00e1s inundaciones producidas polos r\u00edos. As\u00ed, na imaxe de sat\u00e9lite do delta do Mississippi p\u00f3dense ver alg\u00fans cortes nos diques naturais dos brazos do r\u00edo que act\u00faan como aliviadeiro nas \u00e9pocas de enchente das augas: a especie de pequenos deltas de cor branca producidos polos sedimentos ao sa\u00edren do r\u00edo e espallarse constit\u00faen unha mostra do que aqu\u00ed se ha explicou.\nProblemas.\nOs diques naturais dos grandes r\u00edos constit\u00faen enormes problemas de ordenamento das concas hidrogr\u00e1ficas polas graves inundaci\u00f3ns que poden causar a rotura dos mesmos. Para complicar a\u00ednda m\u00e1is a situaci\u00f3n, a rotura deses diques pode ser tanto por raz\u00f3ns naturais como por obra humana, para evitar inundaci\u00f3ns maiores en \u00e1reas m\u00e1is baixas da conca. O caso do r\u00edo Amarelo na China \u00e9 emblem\u00e1tico neste sentido, xa que o desv\u00edo do seu curso que sufriu por causas naturais repetiuse hai m\u00e1is de medio s\u00e9culo por obra humana. E no ano 2014, na conca do Mississipi tam\u00e9n se decidiu abrir un aliviaidero en Vicksburg.\nAsimetr\u00eda.\nOs diques naturais dos r\u00edos son asim\u00e9tricos en canto \u00e1 s\u00faa altura, constituci\u00f3n e extensi\u00f3n da chaira de inundaci\u00f3n a que dan lugar, debido aos efectos do movemento de rotaci\u00f3n terrestre, efectos que se refiren \u00e1 desviaci\u00f3n cara \u00e1 esquerda dos corpos en movemento no hemisferio norte (r\u00edos, ventos, correntes mari\u00f1as, avi\u00f3ns, ferrocarr\u00eds, disparos de can\u00f3ns e outras armas, etc.) e \u00e1 dereita no hemisferio sur. Nos r\u00edos do hemisferio norte, os diques naturais da esquerda te\u00f1en case sempre menor altura, polo que as inundaci\u00f3ns, formaci\u00f3n de meandros e migraci\u00f3n do curso sempre adoitan producirse por dito lado. No hemisferio sur, ao contrario, o dique natural ou ribazo da dereita \u00e9 o que adoota ter menor altura polo que \u00e9 proclive a producir inundaci\u00f3ns, meandros e migraci\u00f3ns do curso por dito lado.\nImaxes de sat\u00e9lite.\nNos programas de libre acceso sobre imaxes de sat\u00e9lite (Google Earth, Google Maps, WikiMapia, etc.) poden verse exemplos de diques naturais ao longo dalg\u00fans r\u00edos, sobre todo nos casos de inundaci\u00f3ns, nos que se ven \"debuxadas\" as ribeiras dos r\u00edos sobresa\u00edndo entre as augas, tanto as do propio curso como as da chaira de inundaci\u00f3n. Un exemplo moi interesante \u00e9 o do r\u00edo Paragua, o maior afluente do Caron\u00ed, en Venezuela, a\u00ednda que neste caso non se trata dunha inundaci\u00f3n natural, sen\u00f3n a provocada polo encoro de Guri, cando o gran lago que embalsa as augas dos dous r\u00edos remonta o Paragua e destacan nitidamente os diques naturais de dito r\u00edo . O r\u00edo Paragua enc\u00f3ntrase \u00e1 esquerda cun curso bastante ancho pola s\u00faa menor pendente, mentres que o pequeno r\u00edo \u00e1 dereita \u00e9 o r\u00edo Asa, afluente do Paragua, moito m\u00e1is angosto, que discorre encaixado cunha pendente m\u00e1is forte. En ambos os r\u00edos vense as ribeiras que sobresaen sobre a chaira de inundaci\u00f3n, pero moi ben definidas sobre a auga incluso coa vexetaci\u00f3n que ocupa eses diques dos r\u00edos.\nE no tramo do delta do r\u00edo Mississippi que pode verse augas abaixo de Nova Orle\u00e1ns nunha imaxe de sat\u00e9lite proporcionada pola NASA, antes de que o furac\u00e1n Katrina destru\u00edra gran parte dos diques, tanto os naturais como os artificiais constru\u00eddos na zona para canalizar as augas do r\u00edo, tam\u00e9n pode verse que as zonas m\u00e1is elevadas (de cor verde pola vexetaci\u00f3n) enc\u00f3ntranse, precisamente, nas ribeiras dos distintos brazos do r\u00edo, onde tam\u00e9n se constru\u00edron as vivendas. As\u00ed mesmo, tam\u00e9n aqu\u00ed se pode ver a asimetr\u00eda dos diques naturais, sendo m\u00e1is elevado, extenso, cultivado e poboado o da dereita, que \u00e9 o que queda \u00e1 esquerda na imaxe xa que o r\u00edo se despraza aqu\u00ed, aproximadamente, de norte a sur."}
{"id": "347372", "revid": "27155", "url": "https://gl.wikipedia.org/wiki?curid=347372", "title": "Teor\u00eda da selecci\u00f3n a multinivel", "text": ""}
{"id": "347374", "revid": "47401", "url": "https://gl.wikipedia.org/wiki?curid=347374", "title": "Copa das Naci\u00f3ns de Montreux 1921", "text": "O Torneo de Pascua de 1921 foi a primeira edici\u00f3n da actualmente denominada Copa das Naci\u00f3ns de Montreux. O torneo foi celebrado entre os d\u00edas 26 e 28 de marzo de 1921 na cidade de Montreux (Su\u00edza). Nesta primeira edici\u00f3n, organizada polo Montreux Hockey Club participaron os propios anfitri\u00f3ns e o Stuttgart RC alem\u00e1n\nO torneo consistiu en tres partidos entre os dous equipos, ga\u00f1ados todos eles polo Montreux HC, que finalizou cun c\u00f3mputo global de 12 goles a 2."}
{"id": "347376", "revid": "89787", "url": "https://gl.wikipedia.org/wiki?curid=347376", "title": "Praia do Dique", "text": " \nA praia do Dique, tam\u00e9n co\u00f1ecida como praia do R\u00edo Maior, \u00e9 un pequeno areal situado no litoral do lugar do Dique, na parroquia de Queiruga, no concello de Porto do Son.\nCaracter\u00edsticas.\n\u00c9 unha praia aberta (f\u00f3ra da r\u00eda) que ten unha lonxitude de 85 m e unha anchura de 30 m. A s\u00faa area \u00e9 fina. A praia est\u00e1 illada, carece de paseo mar\u00edtimo, e principalmente est\u00e1 composta por rochas e area banca e dourada. O estado habitual do mar \u00e9 de ondadas fortes. Est\u00e1 inclu\u00edda na Rede Natura 2000. O seu nivel habitual de ocupaci\u00f3n nos meses de ver\u00e1n \u00e9 medio.\nA praia do Dique conta con servizo de autob\u00fas interurbano. Non disp\u00f3n de aparcadoiro. O acceso a p\u00e9, desde a estrada AC-550, \u00e9 f\u00e1cil. Hai sinalizaci\u00f3ns de perigo claramente vis\u00edbeis. O hospital m\u00e1is pr\u00f3ximo \u00e9 o Hospital da Barbanza, que se encontra a 9\u00a0km, no lugar de Salm\u00f3n, na parroquia de Oleiros, no veci\u00f1o concello de Ribeira."}
{"id": "347377", "revid": "22795", "url": "https://gl.wikipedia.org/wiki?curid=347377", "title": "Praia de R\u00edo Maior", "text": ""}
{"id": "347380", "revid": "25871", "url": "https://gl.wikipedia.org/wiki?curid=347380", "title": "Golfo (xeograf\u00eda)", "text": "Un golfo \u00e9 unha parte do mar de grande extensi\u00f3n, pechada por puntas ou cabos de terra.\nA\u00ednda que moitas veces se confunde cunha ba\u00eda, e non est\u00e1 claro onde est\u00e1 a fronteira entre o que \u00e9 un golfo e unha ba\u00eda, ent\u00e9ndese que estas \u00faltimas son de menor extensi\u00f3n.\nGolfo \u00e9 o nome m\u00e1is com\u00fan en galego. En cambio entre os falantes de ingl\u00e9s, portugu\u00e9s ou outros idiomas pref\u00edrese o nome de \"ba\u00eda\". Os golfos de grande extensi\u00f3n poden comprender outros golfos m\u00e1is pequenos ou ba\u00edas, que adoito son de menor profundidade, e que reciben os nomes de \"enseada\", \"rada\", \"cala\" ou \"caleta\".\nEste tipo de accidentes xeogr\u00e1ficos ten unha grande importancia estrat\u00e9xica e econ\u00f3mica xa que, normalmente, son lugares ideais para a construci\u00f3n de portos e diques."}
{"id": "347381", "revid": "89787", "url": "https://gl.wikipedia.org/wiki?curid=347381", "title": "Contradique", "text": "Un contradique \u00e9 un dique que se constr\u00fae preto do dique principal dun porto principal, co obxecto de reforzalo.\n\u00c9 unha infraestrutura de grande importancia, especialmente para os chamados \"portos exteriores\" (non abrigados nunha r\u00eda, golfo ou ba\u00eda), xa que mellora o abrigo da d\u00e1rsena, diminu\u00edndo a incidencia da ondada, feito que facilita as operaci\u00f3ns dos buques dentro do porto."}
{"id": "347400", "revid": "1131", "url": "https://gl.wikipedia.org/wiki?curid=347400", "title": "Santuario de Nosa Se\u00f1ora da Peneda", "text": "O Santuario de Nosa Se\u00f1ora da Peneda (en portugu\u00e9s: \"Santu\u00e1rio de Nossa Senhora da Peneda\") \u00e9 un santuario cat\u00f3lico que se localiza na fregues\u00eda da Gavieira, concello de Arcos de Valdevez, distrito de Viana do Castelo, en Portugal, a cami\u00f1o da vila de Melga\u00e7o, moi preto da raia con Galiza. At\u00f3pase mesmo no Parque Nacional da Peneda-Ger\u00eas.\nA Festa da Se\u00f1ora da Peneda \u00e9 anual, dura unha semana, entre o d\u00eda 31 de agosto e o oito de setembro; real\u00edzase no santuario unha gran romar\u00eda popular.\nHistoria e lenda.\nO templo actual ten como data prob\u00e1bel de inicio da s\u00faa construci\u00f3n, o final do s\u00e9culo XVIII, a xulgar pola inscrici\u00f3n na columna existente na parte alta da escalinata de acceso. Seica no lugar existiu unha pequena ermida anterior, constru\u00edda para lembrar a aparici\u00f3n da Se\u00f1ora da Peneda, cuxo culto foi crecendo e motivou a construci\u00f3n do santuario actual entre finais do s\u00e9culo XVIII e o terceiro cuartel do s\u00e9culo XIX. A igrexa actual foi terminada en 1875.\nA lenda da Peneda conta que a Virxe se ter\u00eda aparecido o cinco de agosto de 1220, a unha rapariga que gardava algunhas cabras, a Se\u00f1ora apareceu baixo a forma dunha pomba branca e pediulle que os habitantes da Gavieira edificasen naquel lugar unha ermida. A pastori\u00f1a contoullo aos pais, mais estes non deron cr\u00e9dito \u00e1 historia. No d\u00eda seguinte cando gardaba as cabras no mesmo lugar, a Se\u00f1ora volveu a aparecer, mais baixo a forma da imaxe que hoxe existe, e mandou a rapaza ir ao lugar de Roussas na procura dunha muller eivada hab\u00eda dezaoito anos, de nome Domingas Greg\u00f3rio, que ao chegar preto da imaxe recuperou a sa\u00fade.\nDescrici\u00f3n.\nO templo, do s\u00e9culo XIX, \u00e1chase na aba dunha monta\u00f1a fragosa rematada cun gran penedo (de a\u00ed o nome) e numerosas fervenzas. Abaixo, no fondo da ribeira da Peneda at\u00f3pase a vila da Gavieira. Para chegar \u00e1 igrexa s\u00f3bese dende a praza do hotel pola escalinata das virtudes (\"escad\u00f3rio das virtudes\"), con estatuas representando a fe, a esperanza, a caridade e a gloria, datada de 1854, obra do mestre Francisco Lu\u00eds Barreiros, e que disque foi inspirada na do Bom Jesus do Monte, en Braga.\nNa praza (largo triangular) at\u00f3panse os antigos dormitorios para os peregrinos (hoxe transformados nun hotel), cara a abaixo o santuario desenv\u00f3lvose nunha alameda arborizada en escalinata, con cerca de 300 metros e 20 capelas, con escenas da vida de Xes\u00fas Cristo (Natividade e Paix\u00f3n). Unha das capelas ostenta unha inscrici\u00f3n que atesta ter sido oferecida polo \"negus\" (soberano de Abisinia) de Etiop\u00eda. Ao fondo da alameda, nunha praza circular, sit\u00faase un piar oferecido pola ra\u00ed\u00f1a Mar\u00eda I de Portugal.\nPola contra da espectacular escalinata, a igrexa \u00e9 simple, de estilo neoclasicista.\nContorna.\nA estrada sobe a monta\u00f1a atravesando unha chaira de bidueiros cun parque de campismo e albergues. Polo inverno os cumes adoitan estar nevados.\nO santuario at\u00f3pase nunha contorna natural de grande beleza (Parque Nacional da Peneda-Ger\u00eas), ategaida de fragas, fervenzas e locais para practicar deportes como o sendeirismo ou a escalada. O santuario atrae a numerosos fieis, e nos largos e prazas p\u00f3dese tomar algo ou mercar recordos ou pezas de artesan\u00eda local. Sorprende o mi\u00fado tama\u00f1o da imaxe da Virxe."}
{"id": "347402", "revid": "18868", "url": "https://gl.wikipedia.org/wiki?curid=347402", "title": "Nosa Se\u00f1ora da Peneda", "text": ""}
{"id": "347403", "revid": "18868", "url": "https://gl.wikipedia.org/wiki?curid=347403", "title": "Virxe da Peneda", "text": ""}
{"id": "347405", "revid": "1131", "url": "https://gl.wikipedia.org/wiki?curid=347405", "title": "Nosa Se\u00f1ora das Neves", "text": "Nosa Se\u00f1ora das Neves \u00e9 unha antiga advocaci\u00f3n mariana que se remonta ao s\u00e9culo IV e que est\u00e1 moi estendida en Italia, Espa\u00f1a, Latinoam\u00e9rica e Portugal.\nA orixe atrib\u00faese \u00e1 \u00e9poca do papado de Liberio (352 - 366) no que se relata que un anci\u00e1n e adi\u00f1eirado matrimonio da nobreza patricia de Roma que non tivera fillos e aos que se atribu\u00eda gran caridade cara aos demais, solicitou da Virxe Mar\u00eda que lles sinalase que deb\u00edan facer cos seus bens para garantir o mellor uso cristi\u00e1n da herdanza. A tradici\u00f3n cat\u00f3lica conta que a Virxe se manifestou ante eles e indicoulles que, al\u00e1 onde sinalase, constru\u00edselle un templo. Outras versi\u00f3ns afirman que a Virxe se apareceu en so\u00f1os aos esposos e ao Papa e anuncioulles a neve de agosto.\nA obra conclu\u00eduse un ano despois, co financiamento da familia patricia e o apoio eclesi\u00e1stico. A igrexa desapareceu non moito tempo despois, e reconstru\u00eduse polo Papa Sixto III ao redor do ano 434, sendo na actualidade a Bas\u00edlica de Santa Mar\u00eda a Maior.\nA devoci\u00f3n \u00e1 nosa Se\u00f1ora das Neves quedou reducida a Roma e a s\u00faa periferia, polo menos at\u00e9 os inicios do ano 1000. A primeira obra art\u00edstica da que se ten constancia que representou o milagre atrib\u00faese a un disc\u00edpulo de Giotto que se conserva na Bas\u00edlica actual.\nGalicia.\nExisten en Galicia varias parroquias baixo a advocaci\u00f3n da Virxe das Neves (V\u00e9xase: ); ademais de numerosas ermidas en outeiros e monta\u00f1as que veneran esta virxe, probabelmente lugares onde caeron nevadas f\u00f3ra de tempo e onde exist\u00edan antigas veneraci\u00f3ns a deusas pag\u00e1s celtas.\nAs Neves.\nO concello pontevedr\u00e9s das Neves toma o seu nome pola aparici\u00f3n de abundante neve un 5 de agosto. Ven\u00e9rase a Virxe das Neves e todos os 5 de agosto hai unha romar\u00eda e festas. \u00c9 unha Virxe moi venerada."}
{"id": "347406", "revid": "18868", "url": "https://gl.wikipedia.org/wiki?curid=347406", "title": "Virxe das Neves", "text": ""}
{"id": "347407", "revid": "23204", "url": "https://gl.wikipedia.org/wiki?curid=347407", "title": "Distribuci\u00f3n de Pareto", "text": "\\text{ for }x&gt;x_m\\!&lt;/math&gt;|\n cdf =formula_1|\n media =formula_2|\n mediana =formula_3|\n moda =formula_4|\n varianza =formula_5|\n asimetr\u00eda =formula_6|\n curtose =formula_7|\n entrop\u00eda =formula_8|\n mgf =formula_9|\n char =formula_10|\nEn estat\u00edstica a distribuci\u00f3n Pareto, formulada polo soci\u00f3logo Vilfredo Pareto, \u00e9 unha distribuci\u00f3n de probabilidade continua con dous par\u00e1metros, que ten aplicaci\u00f3n en disciplinas como a sociolox\u00eda, a xeof\u00edsica e a econom\u00eda. Nalgunhas disciplinas ref\u00edrense \u00e1s veces como a lei de Bradford. O equivalente discreto da distribuci\u00f3n Pareto \u00e9 a distribuci\u00f3n zeta (a lei de Zipf).\nProbabilidade acumulada.\nSe \"X\" pertence ao dominio da variable da distribuci\u00f3n de Pareto, ent\u00f3n a probabilidade de que \"X\" sexa maior que un n\u00famero \"x\" v\u00e9n dada por:\nonde \"x\"m \u00e9 o valor m\u00ednimo posible (positivo) de \"X\", e \"\u03b1\" \u00e9 un par\u00e1metro. A familia das distribuci\u00f3ns de Pareto parametr\u00edzanse con d\u00faas cantidades, \"x\"m e \"\u03b1\". Cando esta distribuci\u00f3n se emprega nun modelo sobre a distribuci\u00f3n de riqueza, o par\u00e1metro \"\u03b1\" \u00e9 co\u00f1ecido como \u00edndice de Pareto.\nFunci\u00f3n de densidade.\nA partir da probabilidade acumulada, pode deducirse mediante unha derivada que a funci\u00f3n de densidade de probabilidade \u00e9:\nPropiedades.\nCaso dexenerado.\nA funci\u00f3n da delta de Dirac \u00e9 un caso l\u00edmite da densidade de Pareto:\nDistribuci\u00f3n sim\u00e9trica.\nPode definirse unha Distribuci\u00f3n de Pareto sim\u00e9trica segundo:\nDistribuci\u00f3n xeneralizada de Pareto.\nA familia de distribuci\u00f3ns xeneralizadas de Pareto (GPD) te\u00f1en tres par\u00e1metros formula_19 e formula_20.\nA funci\u00f3n de probabilidade acumulada \u00e9\nPara formula_22, con formula_23, e formula_24 con formula_25, onde formula_26 \u00e9 o par\u00e1metro \"localizaci\u00f3n\", formula_27 \u00e9 o par\u00e1metro \"escala\" e formula_28 \u00e9 o par\u00e1metro \"forma\". Algunhas referencias toman o par\u00e1metro \"forma\" como formula_29.\nA funci\u00f3n de densidade de probabilidade es:\nou\nde novo, para formula_22, e formula_24 se formula_25"}
{"id": "347408", "revid": "22570", "url": "https://gl.wikipedia.org/wiki?curid=347408", "title": "Pazo da Brejoeira", "text": "O Pazo da Brejoeira (\"Pal\u00e1cio da Brejoeira\") \u00e9 un pazo que se localiza na fregues\u00eda de Pinheiros, na vila e concello de Mon\u00e7\u00e3o, distrito de Viana do Castelo, no Norte de Portugal.\nAt\u00f3pase a seis quil\u00f3metros ao sur de Mon\u00e7\u00e3o (sete de Salvaterra de Mi\u00f1o), nunha vasta propiedade rural, dividida entre 18 hect\u00e1reas de vi\u00f1a, oito de bosque e tres de xard\u00edn. Este fastoso pazo constit\u00fae un expo\u00f1ente das moradas fidalgas no pa\u00eds.\nHistoria.\nFoi erguido nos primeiros anos do s\u00e9culo XIX, t\u00e9ndose prolongado as obras at\u00e9 1834. A\u00ednda que non haxa probas evidentes sobre quen foi o autor do seu proxecto, este foi atribu\u00eddo a Carlos Amarante, daquela un dos m\u00e1is importantes arquitectos en actividade no norte do pa\u00eds.\nPertenceu inicialmente a Lu\u00eds Pereira Velho de Moscoso, nado o 29 de novembro de 1767 e casado con Maria Cle\u00f3fa Pereira Caldas, de Badim. O palacete existente no Largo do Caldas en Lisboa era propiedade da familia. Non pertencendo \u00e1 nobreza, Lu\u00eds de Moscoso non pod\u00eda constru\u00edr un pazo con catro torres e, por iso, pediu autorizaci\u00f3n ao rei para constru\u00edr a terceira torre. Lu\u00eds de Moscoso morreu en 1837. As obras proseguiron baixo a direcci\u00f3n do seu segundo fillo, Sim\u00e3o Pereira Valho de Moscoso (1805-1881). Este morreu sen descendencia. Por falta de parentes pr\u00f3ximos, o pazo foi herdado pola familia Caldas de Lisboa. S\u00e1bese que Joana Caldas foi a s\u00faa terceira propietaria, \u00e1 que seguen tempos de abandono e degradaci\u00f3n.\nPor volta de 1901, o palacio foi vendido en poxa p\u00fablica a Pedro Maria da Fonseca Ara\u00fajo (1862-1922), presidente da Asociaci\u00f3n Comercial do Porto, que lle realizou amplas obras de restauraci\u00f3n proxectadas polo arquitecto Ventura Terra. O inm\u00f3bel foi enriquecido cunha capela palatina e un teatro, as paredes do atrio e da escalinata foron revestidas con azulexos, os xard\u00edns e o bosque foron reformados, al\u00e9n da construci\u00f3n dun lago.\nO 23 de xu\u00f1o de 1910 foi clasificado como Monumento Nacional.\nCoa morte de Pedro Ara\u00fajo en 1922, volveu a decadencia ao pazo.\nEn 1937, a quinta foi vendida a Francisco de Oliveira Pais, de Lisboa o seu quinto propietario. Na d\u00e9cada de 1960, por pasamento deste, o palacio foi adquirido polo compa\u00f1eiro de s\u00faa filla, Feliciano dos Anjos Pereira, que fixo constru\u00edr unha moderna adega e, en 1977, lanzou no mercado, con grande \u00e9xito, unha marca propia, o vi\u00f1o albari\u00f1o \"Pal\u00e1cio da Brejoeira\".\nO pazo pertenceu a Maria Herm\u00ednia Oliveira Paes (21 de xaneiro de 1918 \u2013 30 de decembro de 2015 (97 anos)), filla de Francisco Paes. Maria Herm\u00ednia casou con Feliciano dos Anjos Pereira (2 de outubro de 1894-xullo de 1981). Non tiveron descendencia. Feliciano dos Anjos Pereira, casado en segundas nupcias con Maria Herm\u00ednia, tivo descendencia do seu primeiro casamento con Maria Marta Assun\u00e7\u00e3o (falecida en xu\u00f1o de 1979).\nEn 2010 o palacio abriu ao p\u00fablico en visitas guiadas.\nCaracter\u00edsticas.\nEn estilo neocl\u00e1sico, presenta planta en forma de \"L\". As s\u00faas catro fachadas at\u00f3panse limitadas por tres torri\u00f1as.\nNo seu interior enc\u00f3ntranse fastosos sal\u00f3ns con valiosas pinturas e frescos e distinta decoraci\u00f3n, as\u00ed como unha capela e un teatro.\nEst\u00e1 rodeado de frondosas forestas e encantadores xard\u00edns con magnolias e camelias."}
{"id": "347410", "revid": "17467", "url": "https://gl.wikipedia.org/wiki?curid=347410", "title": "Ministro de Fomento de Espa\u00f1a", "text": ""}
{"id": "347413", "revid": "89787", "url": "https://gl.wikipedia.org/wiki?curid=347413", "title": "Epperson contra Arcansas", "text": "Epperson contra Arcansas, 393 U.S. 97 (1968), foi un caso xudicial sentenciado polo Tribunal Supremo dos Estados Unidos que invalidou unha lei do estado de Arcansas que prohib\u00eda o ensino da evoluci\u00f3n humana nas escolas p\u00fablicas dese estado. O Tribunal aduciu que a Primeira Emenda da Constituci\u00f3n dos Estados Unidos prohibe que un estado esixa, invocando a opini\u00f3n maioritaria, \"que a ensinanza e a aprendizaxe deba estar dese\u00f1ada segundo os principios ou prohibici\u00f3ns de calquera seita ou dogma relixioso.\" O Tribunal Supremo declarou a lei de Arcansas inconstitucional porque violaba a Cl\u00e1usula do Establecemento (do estado laico) da Primeira Emenda. Despois desta decisi\u00f3n, algunhas xurisdici\u00f3ns aprobaron leis que esix\u00edan a ensinanza da chamada \"ciencia da creaci\u00f3n\" xunto coa evoluci\u00f3n, sempre que se ensinase a evoluci\u00f3n, a\u00ednda que estas tam\u00e9n foron declaradas inconstitucionais pola Corte no caso de 1987 de \"Edwards contra Aguillard\".\nIntroduci\u00f3n.\nNeste caso xudicial discut\u00edase a constitucionalidade da lei de Arcansas de 1928 que prohib\u00eda a ensinanza da teor\u00eda da evoluci\u00f3n humana nas s\u00faas escolas p\u00fablicas e universidades. A lei foi promulgada durante un per\u00edodo de fervor relixioso fundamentalista cristi\u00e1n na d\u00e9cada de 1920. A lei de Arcansas foi modelada despois da \"Lei Butler\" de Tennessee de 1925, que motivou o famoso xu\u00edzo de Scopes de 1925. O Tribunal Supremo de Tennessee ratificou a constitucionalidade da lei de Tennessee en 1927, permitindo que o estado continuase prohibindo a ensinanza da evoluci\u00f3n.\nA lei de Arcansas foi aprobada por medio dunha iniciativa lexislativa popular, e foi a primeira lei antievoluci\u00f3n nos Estados Unidos aprobada por elecci\u00f3n xeral. Os mestres que a violasen estaban suxeitos a multas e despedimento polo estado. A lei consideraba, ilegal para todo mestre ou outro instrutor en calquera universidade, instituto, escola normal, escola p\u00fablica ou outra instituci\u00f3n do estado que estea financiada en todo ou en parte con fondos p\u00fablicos derivados dos impostos estatais ou locais ensinar a teor\u00eda ou doutrina de que o ser humano ascende ou descende dunha orde inferior de animais, e tam\u00e9n que \u00e9 ilegal que un mestre, comisi\u00f3n de libro de texto, ou outra autoridade que exerza o poder de seleccionar libros de texto para as instituci\u00f3ns arriba mencionadas, adoptar ou usar en calquera desas instituci\u00f3ns un libro de texto que ensine a doutrina ou teor\u00eda de que o ser humano ascende ou descende dunha orde inferior de animais.\nO caso de \"Epperson contra Arcansas\" tivo que ver directamente coa ensinanza da biolox\u00eda no instituto de bacharelato de Little Rock corenta anos despois de aprobada a mencionada lei. Base\u00e1ndose na recomendaci\u00f3n dos profesores de biolox\u00eda da escola, os administradores adoptaron un novo libro de texto para o curso escolar 1965-1966, que conti\u00f1a un cap\u00edtulo no que se discut\u00eda a teor\u00eda evolutiva de Charles Darwin e a teor\u00eda evolutiva, e prescrib\u00eda que o tema fose ensinado aos estudantes.\nSusan Epperson era unha profesora do sistema escolar de Little Rock, que ensinaba o 10\u00ba grao de biolox\u00eda na Little Rock Central High School. A adopci\u00f3n do novo libro de texto e curr\u00edculo est\u00e1ndar colocouna nun dilema legal, porque segu\u00eda sendo un delito ensinar ese material no seu estado, e facelo seguindo as instruci\u00f3ns do seu distrito escolar po\u00f1er\u00edaa en risco de ser despedida. Epperson non se opo\u00f1\u00eda a ensinar ese tema, e co apoio do cap\u00edtulo de Arcansas da National Education Association e da American Civil Liberties Union, e o apoio inequ\u00edvoco da Little Rock Ministerial Association, presentou no xulgado do Condado de Pulaski unha demanda sobre a posible inconstitucionalidade federal da lei do estado de Arcansas. Epperson pediu na s\u00faa demanda a anulaci\u00f3n da lei e un requirimento contra o seu posible despido por ensinar o curr\u00edculo evolucionista. Uniuse \u00e1 s\u00faa demanda H. H. Blanchard, un pai con fillos que estudaban nese instituto.\nO xulgado do condado considerou que a lei violaba a 14\u00aa emenda da Constituci\u00f3n dos Estados Unidos, que protexe aos cidad\u00e1ns do estado de interferencias coas liberdades de expresi\u00f3n e ensinanza contidas na Primeira Emenda. O tribunal do condado decidiu que a lei era inconstitucional porque \"tend\u00eda a entorpecer a busca do co\u00f1ecemento, restrinxir a liberdade de aprendizaxe, e restrinxir a liberdade de ensinanza.\"\nPor\u00e9n, isto foi recorrido, e en 1967 o Tribunal Supremo de Arcansas revogou a sentenza do tribunal de nivel inferior. A sentenza dic\u00eda:\nSobre o asunto principal, que \u00e9 o da constitucionalidade, o tribunal mant\u00e9n que a Medida de iniciativa popular (\"Initiated Measure\") No. 1 de 1928, Ark.Stat.Ann. \u00a7 81627 e \u00a7 81628 (Repl.1960), \u00e9 un exercicio v\u00e1lido do poder do estado de especificar o curr\u00edculo nas s\u00faas escolas p\u00fablicas. A corte non expresa ning\u00fan ditame sobre a cuesti\u00f3n de se a Lei prohibe calquera explicaci\u00f3n da teor\u00eda da evoluci\u00f3n ou simplemente prohibe ensinar que a teor\u00eda \u00e9 certa, e a resposta non \u00e9 necesaria para decidir neste caso e o asunto non foi preguntado.\nEsta decisi\u00f3n deixou en vigor a prohibici\u00f3n de ensinar a evoluci\u00f3n.\nDecisi\u00f3n final.\nAnte esta decisi\u00f3n da Corte Suprema do Estado, Epperson apelou \u00e1 Corte Suprema dos Estados Unidos. Eugene R. Warren representou ao apelante, Epperson, e Don Langston, un fiscal xeral adxunto de Arcansas, representou o estado de Arcansas. Tanto Langston coma o Tribunal de Apelaci\u00f3n do Estado centr\u00e1ronse no poder do estado para establecer os curr\u00edculos est\u00e1ndar, e non entraon apenas no asunto da teor\u00eda da evoluci\u00f3n nin nos l\u00edmites entre igrexa e estado.\nO Tribunal Supremo dos Estados Unidos considerou que as raz\u00f3ns dadas na revogaci\u00f3n feita polo Tribunal Supremo de Arcansas eran incorrectas. O tribunal dixo que o claro prop\u00f3sito da lei de Arcansas sobre a ensinanza da evoluci\u00f3n era protexer os puntos de vista relixiosos, e era ent\u00f3n inconstitucional. Nunha decisi\u00f3n redactada polo maxistrado Abe Fortas, o Tribunal sostivo que: O feito anulado \u00e9 que a lei de Arcansas selecciona do corpo de co\u00f1ecementos un segmento particular que proscribe pola \u00fanica raz\u00f3n de que se considera que est\u00e1 en conflito cunha particular doutrina relixiosa; \u00e9 dicir, cunha interpretaci\u00f3n particular do libro do X\u00e9nese feita por un grupo relixioso determinado.\nA corte considerou que non s\u00f3 o estado ti\u00f1a prohibido promover ou protexer unha determinada opci\u00f3n relixiosa, sen\u00f3n que: O estado non ten un interese lex\u00edtimo en protexer algunha ou todas as relixi\u00f3ns de puntos de vista que lles sexan desagradables.\nO maxistrado Hugo Black emitiu un voto particular na anulaci\u00f3n da lei de Arcansas, ao coidar que a lei era inconstitucionalmente \"vaga\" en vez de ser unha vulneraci\u00f3n relixiosa inconstitucional. A\u00ednda que estaba de acordo coa maior\u00eda en revogar a decisi\u00f3n do Tribunal de Apelaci\u00f3n do Estado, o seu ditame detalla a s\u00faa disensi\u00f3n da maior\u00eda sobre o asunto da Primeira Emenda.\nConsecuencias.\nO caso Epperson ten bastantes diferenzas co famoso caso do xu\u00edzo de Scopes. A\u00ednda que o pol\u00edtico e avogado William Jennings Bryan testemu\u00f1ou sobre algunhas cuesti\u00f3ns sobre creaci\u00f3n b\u00edblica no xu\u00edzo de Scopes de 1925, a aquel tribunal, igual que ao do caso Epperson, ped\u00eduselle s\u00f3 que xulgase se ensinar ou non sobre a evoluci\u00f3n humana pod\u00eda ser prohibida nas escolas p\u00fablicas. Mesmo nese caso, Bryan, que se opuxo \u00e1 instruci\u00f3n da evoluci\u00f3n, nunca argumentou que a ensinanza da creaci\u00f3n b\u00edblica pertencese \u00e1 escola.\nO precedente que quedou establecido no caso \"Epperson\", no que o Tribunal conclu\u00edu que o \u00fanico motivo que estaba detr\u00e1s da prohibici\u00f3n da ensinanza da evoluci\u00f3n en Arcansas era protexer un punto de vista relixioso determinado, o que anulaba todas as outras prohibici\u00f3ns educativas relacionadas en todo Estados Unidos. Nun curto per\u00edodo de tempo despois da sentenza do caso \"Epperson\", os opo\u00f1entes relixiosos da ensinanza da evoluci\u00f3n intentaron por outros medios diminu\u00edr a influencia desta no curr\u00edculo, para o que requiriron que as escolas ensinasen a creaci\u00f3n b\u00edblica xunto coa evoluci\u00f3n ou forzar as escolas a facer advertencias previas de que a evoluci\u00f3n era \"s\u00f3 unha teor\u00eda\". Estes intentos resultaron finalmente en sentenzas de tribunais que sentaron precedentes, e finalmente produciuse o caso de Edwards contra Aguillard, que serviu para anular por inconstitucional unha lei de Louisiana que esix\u00eda ensinar a que se denominou \"ciencia da creaci\u00f3n\" \u00e1 vez que a evoluci\u00f3n."}
{"id": "347414", "revid": "22525", "url": "https://gl.wikipedia.org/wiki?curid=347414", "title": "2009 YE7", "text": ""}
{"id": "347418", "revid": "19415", "url": "https://gl.wikipedia.org/wiki?curid=347418", "title": "Copa das Naci\u00f3ns de Montreux 1922", "text": "O Torneo de Pascua de 1922 foi a segunda edici\u00f3n da actualmente denominada Copa das Naci\u00f3ns de Montreux. O torneo foi celebrado entre os d\u00edas 15 e 17 de abril de 1922 na cidade de Montreux (Su\u00edza). Nesta segunda edici\u00f3n, organizada polo Montreux Hockey Club participaron os propios anfitri\u00f3ns e o Paris HC franc\u00e9s\nO torneo consistiu en tres partidos entre os dous equipos, ga\u00f1ados todos eles polo Montreux HC, que finalizou cun c\u00f3mputo global de 13 goles a 6."}
{"id": "347419", "revid": "19415", "url": "https://gl.wikipedia.org/wiki?curid=347419", "title": "Copa das Naci\u00f3ns de Montreux 1923", "text": "O Torneo de Pascua de 1922 foi a terceira edici\u00f3n da actualmente denominada Copa das Naci\u00f3ns de Montreux. O torneo foi celebrado entre os d\u00edas 1 e 2 de abril de 1923 na cidade de Montreux (Su\u00edza). Nesta terceira edici\u00f3n, organizada polo Montreux Hockey Club participaron os propios anfitri\u00f3ns e a selecci\u00f3n de Inglaterra.\nO torneo consistiu en tres partidos entre os dous equipos, ga\u00f1ados todos eles polo combinado ingl\u00e9s, que finalizou cun c\u00f3mputo global de 18 goles a 8."}
{"id": "347420", "revid": "5312", "url": "https://gl.wikipedia.org/wiki?curid=347420", "title": "Dique seco", "text": "Dique seco, ou dique de carena, \u00e9 o nome que reciben as instalaci\u00f3ns portuarias destinadas a po\u00f1er as embarcaci\u00f3ns f\u00f3ra da auga para efectu\u00e1rense reparaci\u00f3ns na s\u00faa parte externa.\nEstas reparaci\u00f3ns que se realizan en forma peri\u00f3dica reciben o nome de carenado e efect\u00faanse na parte do casco co\u00f1ecida como obra viva ou carena.\nD\u00edst\u00ednguense varias clases de diques secos:"}
{"id": "347421", "revid": "22795", "url": "https://gl.wikipedia.org/wiki?curid=347421", "title": "Dique de carena", "text": ""}
{"id": "347423", "revid": "88215", "url": "https://gl.wikipedia.org/wiki?curid=347423", "title": "Martina Hingis", "text": "Martina Hingis, nada o 30 de setembro de 1980 en Ko\u0161ice, Eslovaquia, \u00e9 unha tenista profesional eslovaco-su\u00edza."}
{"id": "347427", "revid": "3265", "url": "https://gl.wikipedia.org/wiki?curid=347427", "title": "AFG Arena", "text": ""}
{"id": "347429", "revid": "1131", "url": "https://gl.wikipedia.org/wiki?curid=347429", "title": "F\u00e1tima, Portugal", "text": "F\u00e1tima \u00e9 unha fregues\u00eda portuguesa do concello de Our\u00e9m, cunha \u00e1rea de 71,29\u00a0km\u00b2 e 10\u00a0302 habitantes (2001).\nDensidade: 144,5 hab/km\u00b2. A poboaci\u00f3n pertence \u00f3 distrito de Santar\u00e9m, na subrexi\u00f3n de M\u00e9dio Tejo.\nA localidade debe o seu nome \u00e1 antiga ocupaci\u00f3n dos musulm\u00e1ns nese territorio, xa que \u00abF\u00e1tima\u00bb foi o nome da filla preferida de Mahoma. \n\u00c9 co\u00f1ecida polas aparici\u00f3ns da Virxe Mar\u00eda que tres pastorci\u00f1os (Luc\u00eda de Jes\u00fas dos Santos, Francisco e Jacinta Marto) afirmaron ter entre o 13 de maio e o 13 de outubro de 1917, no lugar chamado \"Cova da Iria\".\nA construci\u00f3n do Santuario de F\u00e1tima a partir de 1928 trouxo o desenvolvemento \u00e1 localidade, conseguindo ser elevada \u00e1 categor\u00eda de cidade o 12 de xu\u00f1o de 1997."}
{"id": "347430", "revid": "1131", "url": "https://gl.wikipedia.org/wiki?curid=347430", "title": "Our\u00e9m", "text": "Ourem \u00e9 unha cidade portuguesa pertencente \u00f3 Distrito de Santar\u00e9m, na rexi\u00f3n Centro e na subrexi\u00f3n de M\u00e9dio Tejo, con preto de 46\u00a0196 habitantes.\nFregues\u00edas.\nAs fregues\u00edas de Our\u00e9m son as seguintes:"}
{"id": "347431", "revid": "89787", "url": "https://gl.wikipedia.org/wiki?curid=347431", "title": "Castelo de Tomar", "text": "O Castelo de Tomar \u00e9 un castelo templario que se atopa na cidade de Tomar, na beira dereita do r\u00edo Nab\u00e3o, fregues\u00eda de S\u00e3o Jo\u00e3o Baptista, Distrito de Santar\u00e9m, Portugal.\nO castelo formaba parte durante a Reconquista da chamada \"Li\u00f1a do Teixo\", xunto con outros castelos da rexi\u00f3n, todos da mesma \u00e9poca e estilo: Almourol, Idanha, Monsanto, Pombal e Z\u00eazere. Cont\u00e9n no seu interior o Convento de Cristo, \u00f3 cal serv\u00eda de protecci\u00f3n.\nEst\u00e1 clasificado como Monumento Nacional dende o 23 de xu\u00f1o de 1918 e, xunto co Convento de Cristo, Patrimonio da Humanidade pola Unesco dende o 30 de xu\u00f1o de 1983."}
{"id": "347432", "revid": "98629", "url": "https://gl.wikipedia.org/wiki?curid=347432", "title": "Nosa Se\u00f1ora de F\u00e1tima", "text": "Nosa Se\u00f1ora do Rosario de F\u00e1tima, co\u00f1ecida normalmente como Virxe de F\u00e1tima, \u00e9 unha advocaci\u00f3n coa que se venera no catolicismo \u00e1 Virxe Mar\u00eda. Na mesma li\u00f1a que outras aparici\u00f3ns marianas, tivo a s\u00faa orixe nos testemu\u00f1os de tres pastores, chamados Luc\u00eda dos Santos, Jacinta e Francisco Marto, quen afirmaron presenciar varias aparici\u00f3ns marianas en F\u00e1tima, en Portugal, entre o 13 de maio e o 13 de outubro de 1917. A partir de ent\u00f3n, esta advocaci\u00f3n mariana estendeu a s\u00faa fama m\u00e1is al\u00f3 dos seus l\u00edmites locais.\nAtribu\u00edronse \u00e1s supostas mensaxes da aparici\u00f3n compo\u00f1entes prof\u00e9ticos e escatol\u00f3xicos, en particular respecto dunha pos\u00edbel nova guerra mundial \u2014os seus seguidores interpretaron que o inicio da segunda guerra mundial foi a s\u00faa confirmaci\u00f3n\u2014, \u00e1 conversi\u00f3n da Rusia sovi\u00e9tica, e ao intento de asasinato de Xo\u00e1n Paulo II.\nO seu principal lugar de culto \u00e9 o santuario de F\u00e1tima, situado na cidade do mesmo nome no municipio de Our\u00e9m. Considerado un dos centros de peregrinaci\u00f3n cristi\u00e1 m\u00e1is importantes do mundo, o santuario de F\u00e1tima edificado no lugar recibiu 7,3 mill\u00f3ns de peregrinos no ano 2011.\nHistoria.\nPrimeiro per\u00edodo: aparici\u00f3ns do anxo (1916).\nSegundo o testemu\u00f1o dos seus protagonistas, no ano 1916, tres nenos pastores, Luc\u00eda dos Santos, de dez anos, e os seus curm\u00e1ns, Jacinta e Francisco Marto, de seis e nove anos respectivamente experimentaran, en tres ocasi\u00f3ns distintas durante a primavera e o ver\u00e1n de 1916 unha \"presenza anx\u00e9lica\" mentres apacentaban as s\u00faas ovellas, d\u00faas veces na cova \"Loca do Cabe\u00e7o\", en Valinhos, e outra no \"Po\u00e7o do Arneiro\", na casa de Luc\u00eda, en Aljustrel. Este Anxo de Portugal, ou Anxo da Paz, tal como eles cham\u00e1rono, aprendeulles a rezar para pedir a conversi\u00f3n dos pecadores, aconsellounos como practicar o sacrificio coti\u00e1n e a adoraci\u00f3n a Deus a trav\u00e9s da eucarist\u00eda. Na s\u00faa narraci\u00f3n, os nenos consider\u00e1rono como unha preparaci\u00f3n para as visitas da Virxe Mar\u00eda que \u00edan ter lugar posteriormente, entre o 13 de maio e o 13 de outubro de 1917.\nSegundo per\u00edodo: aparici\u00f3ns da Virxe Mar\u00eda (1917).\nDe maio a setembro.\nO domingo 13 de maio de 1917, o tres nenos foron a pastorear as s\u00faas ovellas como de costume, a un lugar co\u00f1ecido como \"Cova da Iria\", preto da s\u00faa vila natal de F\u00e1tima en Portugal. Luc\u00eda describiu ter visto, sobre unha aci\u00f1eira, a unha muller \u00abm\u00e1is brillante ca o sol\u00bb, vestida de branco, cun manto con bordos dourados e cun rosario nas mans, que lles pediu que retornasen o mesmo d\u00eda e \u00e1 mesma hora durante cinco meses consecutivos, encomend\u00e1ndolles o rezo do rosario. Francisco declarou non escoitar nin falar coa Se\u00f1ora, sen\u00f3n s\u00f3 vela. Abraiados, correron de regreso \u00e1 vila e anunci\u00e1rono a todos, atop\u00e1ndose coa previs\u00edbel incredulidade dos seus veci\u00f1os \u2014inclu\u00edndo os pais de Luc\u00eda\u2014. Os pais de Jacinta e Francisco, por\u00e9n, si os creron.\nOs rapaces anunciaron m\u00e1is aparici\u00f3ns, o d\u00eda trece dos meses de xu\u00f1o e xullo. Tras a segunda aparici\u00f3n, en xu\u00f1o, declararon que se lles anunciara a morte de Jacinta e Francisco. Por mor da mort\u00edfera epidemia de gripe co\u00f1ecida coma \u00abgripe espa\u00f1ola\u00bb que arrasou Europa e Am\u00e9rica, Francisco e Jacinta Marto caeron doentes en decembro de 1918. Francisco non se recuperou e morreu o 4 de abril de 1919. Jacinta mellorou algo a s\u00faa sa\u00fade, mais ao pouco tempo sufriu unha pleurite putulenta\u00a0e foi internada no hospital de Vila Nova de Our\u00e9m no ver\u00e1n de 1919. Trasladada a Lisboa, morreu o 20 de febreiro de 1920.\nNas mensaxes que os nenos transmit\u00edan, a Virxe exhortaba ao arrepentimento, \u00e1 conversi\u00f3n e \u00e1 pr\u00e1ctica da oraci\u00f3n e a penitencia como cami\u00f1o de reparaci\u00f3n polos pecados da Humanidade. Paulatinamente, os nenos experimentaron unha transformaci\u00f3n profunda, baseada na pr\u00e1ctica da oraci\u00f3n e de exercicios de piedade. Como forma de se disciplinar, os nenos comezaron a levar cord\u00f3ns apertados ao redor do van e a realizar distintas obras de penitencia ou mortificaci\u00f3n.\nAlgunhas das mensaxes transmitidas polos cativos presaxiaban guerras e calamidades no mundo. Segundo o relato de Luc\u00eda, o 13 de xullo de 1917 na Cova de Iria-F\u00e1tima foilles confiado aos nenos o chamado \u00absegredo de F\u00e1tima\u00bb, dado a co\u00f1ecer pola Santa S\u00e9 durante o pontificado de Xo\u00e1n Paulo II. Despois do relato da terceira aparici\u00f3n que inclu\u00edu a revelaci\u00f3n do \u00absegredo de F\u00e1tima\u00bb, os nenos foron secuestrados por mandato do alcalde de Vila Nova de Our\u00e9m e sometidos a castigos f\u00edsicos co obxectivo de que revelasen o contido desa mensaxe.\nEn posteriores retornos os nenos foron seguidos por miles de persoas que se concentraban no lugar. Entre as recomendaci\u00f3ns, segundo os testemu\u00f1os dos nenos, a Virxe fixo fincap\u00e9 na importancia do rezo do Santo Rosario para a conversi\u00f3n dos pecadores e do mundo enteiro. A Virxe Mar\u00eda tam\u00e9n pedir\u00eda a construci\u00f3n dunha capela no lugar, capela que foi o xerme do actual santuario de F\u00e1tima.\n13 de outubro de 1917.\nSegundo os escritos de Luc\u00eda, a \u00faltima aparici\u00f3n da Virxe ao tres pastores tivo lugar o 13 de outubro de 1917, d\u00eda en que se produciu o chamado \u00abmilagre do sol\u00bb, presenciado por 70.000 persoas, entre eles alg\u00fans xornalistas e personalidades p\u00fablicas da \u00e9poca. O xornalista Avelino de Almeida, do diario \"O S\u00e9culo\", repet\u00eda no seu relato: \"eu vino... eu vino\".[cita\u00a0\nTerceiro per\u00edodo: cronolox\u00eda posterior.\nOs feitos que tiveron lugar en F\u00e1tima despois de 1917 poden resumirse na cronolox\u00eda a seguir:\nOs d\u00edas 12 e 13 de maio de 1991, o Papa Xo\u00e1n Paulo II volve a F\u00e1tima por segunda vez como peregrino, no d\u00e9cimo aniversario do seu atentado.\nO 13 de maio de 2000, Xo\u00e1n Paulo II, na s\u00faa terceira visita a F\u00e1tima e perante unha multitude de peregrinos, beatifica a Francisco e Jacinta e revela a terceira parte do segredo de F\u00e1tima. O Papa insiste na importancia das mensaxes e na santidade dos nenos. Pres\u00e9ntaos como exemplo de oraci\u00f3n, amor e penitencia.\nPosici\u00f3n da Igrexa cat\u00f3lica e a s\u00faa interpretaci\u00f3n do \u00absegredo de F\u00e1tima\u00bb.\nA posici\u00f3n oficial da Igrexa cat\u00f3lica sobre todo o acontecido, no tocante \u00e1 doutrina, expr\u00e9sase no seu catecismo:O \u00absegredo de F\u00e1tima\u00bb propiamente, a Igrexa cat\u00f3lica interpretouno como unha visi\u00f3n prof\u00e9tica da reconversi\u00f3n de Rusia ao cristianismo. En efecto, no mesmo ano das \u00abaparici\u00f3ns de F\u00e1tima\u00bb tivo lugar a Revoluci\u00f3n de Outubro ou Revoluci\u00f3n bolxevique, segunda fase da Revoluci\u00f3n rusa de 1917, que conducir\u00eda ao nacemento da Uni\u00f3n de Rep\u00fablicas Socialistas Sovi\u00e9ticas (URSS) en 1922 cun sistema pol\u00edtico de partido \u00fanico dominado polo Partido Comunista at\u00e9 1990. Tam\u00e9n se considera que, coa desintegraci\u00f3n da URSS en 1990, a profec\u00eda cumpriuse. As\u00ed mesmo interpr\u00e9tase que a terceira mensaxe do \u00absegredo de F\u00e1tima\u00bb inclu\u00edu unha profec\u00eda sobre o intento de asasinato de Xo\u00e1n Paulo II, que ocorreu o 13 de maio de 1981, no 64\u00b0 aniversario da primeira aparici\u00f3n de F\u00e1tima. As\u00ed o expresou a Santa S\u00e9:\nEfem\u00e9rides.\nDesde as primeiras novas sobre as aparici\u00f3ns da Virxe de F\u00e1tima, os Papas amos\u00e1ronse acorde aos acontecementos.\nSantuario.\nO actual santuario, cuxo nome completo \u00e9 Santuario da nosa Se\u00f1ora do Rosario de F\u00e1tima est\u00e1 constru\u00eddo en Cova da Iria, lugar onde a Virxe se apareceu a Luc\u00eda, Francisco e Jacinta. O Santuario est\u00e1 localizado en F\u00e1tima, pertencente ao municipio de Our\u00e9m, en Portugal, o cal incl\u00fae a Bas\u00edlica da nosa Se\u00f1ora do Rosario, que comezou a constru\u00edrse en 1928. Consagrouse o 7 de outubro de 1953, e ao ano seguinte a Santa S\u00e9 concedeulle o t\u00edtulo de bas\u00edlica menor durante o pontificado de P\u00edo XII.\nConsid\u00e9rase que o santuario de F\u00e1tima \u00e9 un dos centros de peregrinaci\u00f3n popular m\u00e1is importantes do mundo. No ano 2011 o santuario recibiu 7,3 mill\u00f3ns de peregrinos. Os peregrinos espa\u00f1ois, italianos e polacos son os m\u00e1is numerosos entre os estranxeiros. Nas s\u00faas inmediaci\u00f3ns establec\u00e9ronse m\u00e1is de 50 casas de relixiosas femininas e unhas 15 congregaci\u00f3ns masculinas que incl\u00faen un seminario.\nHomenaxes a F\u00e1tima.\nNalgunhas cidades de Portugal, Arxentina, Venezuela, Espa\u00f1a, Nicaragua, entre outros pa\u00edses, constru\u00edronse escolas\u00a0en homenaxe a Nosa\u00a0Se\u00f1ora de F\u00e1tima, as\u00ed como parroquias e capelas. En Galicia existen varias, entre elas a parroquia de Nosa Se\u00f1ora de F\u00e1tima en Vigo.\u00a0"}
{"id": "347433", "revid": "1131", "url": "https://gl.wikipedia.org/wiki?curid=347433", "title": "Santuario de F\u00e1tima", "text": "O Santuario da Nosa Se\u00f1ora do Rosario de F\u00e1tima (m\u00e1is co\u00f1ecido sinxelamente como Santuario de F\u00e1tima), at\u00f3pase na \"Cova da Iria\", fregues\u00eda de F\u00e1tima (Portugal), e \u00e9 un dos m\u00e1is importantes santuarios marianos do mundo. O santuario at\u00f3pase a 11 quil\u00f3metros da cidade de Our\u00e9m, a 25 quil\u00f3metros de Leiria, a 120 quil\u00f3metros de Lisboa, a 180 quil\u00f3metros de Porto e est\u00e1 aproximadamente a 300 metros por enriba do nivel do mar, en pleno macizo calc\u00e1reo de Estremadura.\nHistoria.\nEn 1917, Luc\u00eda dos Santos, Francisco Marto e Jacinta Marto (co\u00f1ecidos como \"os tres pastorci\u00f1os\"), afirmaron ter presenciado varias aparici\u00f3ns da Virxe Mar\u00eda. Nunha desas aparici\u00f3ns d\u00edxolles que constru\u00edsen unha capela naquel lugar, que hoxe en d\u00eda \u00e9 a parte central do santuario onde est\u00e1 gardada unha imaxe da virxe. Co paso do tempo, o santuario medrou, ata hoxe en d\u00eda, no que existen xa d\u00faas bas\u00edlicas, aumentado as\u00ed a capacidade de acollida dos peregrinos no recinto aberto."}
{"id": "347434", "revid": "23204", "url": "https://gl.wikipedia.org/wiki?curid=347434", "title": "Santuario da Nosa Se\u00f1ora do Rosario de F\u00e1tima", "text": ""}
{"id": "347440", "revid": "5863", "url": "https://gl.wikipedia.org/wiki?curid=347440", "title": "Xoh\u00e1n Ant\u00f3n Su\u00e1rez Picallo", "text": ""}
{"id": "347441", "revid": "89787", "url": "https://gl.wikipedia.org/wiki?curid=347441", "title": "Illa Ymer", "text": "Illa Ymer () \u00e9 unha illa no nord\u00e9s de Groenlandia. A illa forma parte do Parque Nacional do nord\u00e9s de Groenlandia.\nA illa Ymer leva o nome do xigante Ymir, o antepasado da Jotuns na mitolox\u00eda n\u00f3rdica.\nXeograf\u00eda.\nA illa at\u00f3pase no lado sur da entrada do fiorde Kaiser Franz Joseph. a metade norte da illa de Ymer forma unha pen\u00ednsula chamada Terra de Gunnar Anderson que ten un estreito istmo, no oeste. O fiorde entre as d\u00faas metades da illa ch\u00e1mase fiorde Dusen.\nA illa Ymer ten unha superficie de 2.437\u00a0km\u00b2. \u00c9 monta\u00f1osa, Angelin Bjerg \u00e9 o seu pico m\u00e1is alto, alcanza unha altura de 1900 m. O chamativo Castelo do Dia\u00f1o \"(Teufelsschloss)\" at\u00f3pase no outro lado do fiorde Kaiser Franz Joseph, fronte \u00e1 costa sur do Cabo Petersens, no extremo noroeste da illa Ymer."}
{"id": "347446", "revid": "89787", "url": "https://gl.wikipedia.org/wiki?curid=347446", "title": "Covi\u00f1a", "text": "En arqueolox\u00eda, denom\u00ednase covi\u00f1a (tam\u00e9n chamada cazoleta ou corgo) a un pequeno oco artificial escavado na superficie dalgunhas rochas, tendo xeralmente unha secci\u00f3n semiesf\u00e9rica e planta circular (a\u00ednda que tam\u00e9n se atopen de planta cuadrangular). Poden atoparse tanto illadas como formando agrupaci\u00f3ns, con outras covi\u00f1as ou con outros gravados rupestres ou petr\u00f3glifos.\nA\u00ednda que o caso m\u00e1is com\u00fan \u00e9 que se atopen gravadas nas superficies de formaci\u00f3ns rochosas naturais, tam\u00e9n poden aparecer en ort\u00f3statos megal\u00edticos.\nAs covi\u00f1as son un dos motivos rupestres m\u00e1is recorrentes, en todas as \u00e9pocas e latitudes.\u00a0Son com\u00fans nos petr\u00f3glifos galegos.\u00a0A s\u00faa cronolox\u00eda abranguer\u00eda, en Europa, do Paleol\u00edtico Medio (\"La Ferrassie\") at\u00e9 a Idade de Ferro.\nFuncionalidade.\nAs hip\u00f3teses existentes sobre a funcionalidade das covi\u00f1as\u00a0son m\u00faltiples, entre elas:\nLugares sacros.\nAlgunhas hip\u00f3teses apuntan a que, polo menos en certas rexi\u00f3ns, as covi\u00f1as poder\u00edan sinalar un espazo sacro prehist\u00f3rico, espazo que se mantivo, unha vez instalado o cristianismo, coa construci\u00f3n de templos (capelas, etc) en tales lugares. Existir\u00eda, polo tanto, unha \"converxencia espacial\" entre a distribuci\u00f3n destes gravados e a distribuci\u00f3n de certos templos cristi\u00e1ns.\nFertilidade.\nBreck Parkman reportou que os indios Pomo buscaban o poder resultante da produci\u00f3n de covi\u00f1as para curar a infertilidade."}
{"id": "347447", "revid": "18868", "url": "https://gl.wikipedia.org/wiki?curid=347447", "title": "Cazoleta", "text": ""}
{"id": "347448", "revid": "55821", "url": "https://gl.wikipedia.org/wiki?curid=347448", "title": "R\u00edo Rons", "text": "O Rons \u00e9 un r\u00edo que discorre polo concello de Pontevedra e desauga no r\u00edo L\u00e9rez no seu treito final na\u00a0Xunqueira de Alba,\u00a0na parte norte da cidade de Pontevedra. A foz no r\u00edo L\u00e9rez local\u00edzase na zona das Correntes, as\u00ed chamada porque neste punto x\u00fantanse as correntes dos r\u00edos Rons e L\u00e9rez e mailas augas da r\u00eda de Pontevedra\nPercorrido.\nA lonxitude do r\u00edo Rons \u00e9 de aproximadamente seis quil\u00f3metros. \u00c9 o r\u00edo que forma o encoro da cidade de Pontevedra, o encoro de Pontill\u00f3n de Castro, situado na parroquia pontevedresa de Verducido. Nace moi preto do monte Acibal e parte duns poucos metros ao norte do Encoro de Pontill\u00f3n de Castro at\u00e9 o r\u00edo G\u00e1ndara. Ambos confl\u00faen na parroquia de Alba e xa co nome de G\u00e1ndara desembocan na maior zona h\u00famida do municipio de Pontevedra: as marismas de Alba, que forman parte do parque da Xunqueira de Alba.\nO r\u00edo pasa por varias parroquias do municipio de Pontevedra, partindo de Verducido e pasando no seu treito alto por Cerponz\u00f3ns. Nesta parroquia no lugar de Leborei \u00e9 cruzado por unha ponte do s\u00e9culo XVIII que ten un cruceiro monumental, chamado o cruceiro de \u00c1nimas.\nCons\u00e9rvanse varios mu\u00ed\u00f1os no curso do r\u00edo. No seu treito baixo pasa pola parroqu\u00edas de Campa\u00f1\u00f3 e de Alba (Santa Mar\u00eda), polo lugar de San Caetano, e por prados e bosques de ribeira. A partir de San Caetano pasa a formar parte do r\u00edo G\u00e1ndara, que desemboca nas marismas de Alba. \u00c9 cruzado polas estradas PO-224 e a N-550."}
{"id": "347449", "revid": "1131", "url": "https://gl.wikipedia.org/wiki?curid=347449", "title": "Praza da Ribeira, Porto", "text": "A Praza da Ribeira (en ) \u00e9 un praza hist\u00f3rica, localizada na fregues\u00eda de S\u00e3o Nicolau, nunha das zonas m\u00e1is antigas e t\u00edpicas da cidade do Porto, en Portugal. Est\u00e1 inclu\u00edda no centro hist\u00f3rico da cidade, declarado Patrimonio da Humanidade pola UNESCO.\nOrixe do nome.\nA praza debe o seu nome ao cais, en alusi\u00f3n \u00e1 beira do r\u00edo do Porto."}
{"id": "347450", "revid": "1576", "url": "https://gl.wikipedia.org/wiki?curid=347450", "title": "Nihon", "text": ""}
{"id": "347451", "revid": "1576", "url": "https://gl.wikipedia.org/wiki?curid=347451", "title": "Nippon", "text": ""}
{"id": "347452", "revid": "1576", "url": "https://gl.wikipedia.org/wiki?curid=347452", "title": "Nihon-koku", "text": ""}
{"id": "347453", "revid": "1576", "url": "https://gl.wikipedia.org/wiki?curid=347453", "title": "Nippon-koku", "text": ""}
{"id": "347454", "revid": "1576", "url": "https://gl.wikipedia.org/wiki?curid=347454", "title": "Estado do Xap\u00f3n", "text": ""}
{"id": "347455", "revid": "1576", "url": "https://gl.wikipedia.org/wiki?curid=347455", "title": "Terra do Sol Nacente", "text": ""}
{"id": "347456", "revid": "1576", "url": "https://gl.wikipedia.org/wiki?curid=347456", "title": "Pa\u00eds do Sol Nacente", "text": ""}
{"id": "347457", "revid": "23204", "url": "https://gl.wikipedia.org/wiki?curid=347457", "title": "Pra\u00e7a da Ribeira", "text": ""}
{"id": "347458", "revid": "98629", "url": "https://gl.wikipedia.org/wiki?curid=347458", "title": "Castelo de Guimar\u00e3es", "text": "O Castelo de Guimar\u00e3es est\u00e1 situado na cidade do mesmo nome, que se acha na fregues\u00eda de Oliveira do Castelo no Concello de Guimar\u00e3es, no Distrito de Braga, no Norte de Portugal. O castelo orixinal, constru\u00eddo a\u00ednda en solos do antigo Reino de Galiza en madeira e terra, foi fundado pola condesa Mumadona D\u00edaz a mediados do s\u00e9culo X para protexer o mosteiro de San Mamede que fundara e aos poboadores das invasi\u00f3ns dos viquingos e musulm\u00e1s.[2] Xa para finais do s\u00e9culo XI, o castelo ach\u00e1base bastante deteriorado e foi o conde Henrique de Borgo\u00f1a quen decidiu reedificalo.[3]\nEstando en posici\u00f3n dominante sobre o Campo de San Mamede, este monumento at\u00f3pase ligado \u00e1 fundaci\u00f3n do Condado Portucalense coma escisi\u00f3n sur do Reino de Galiza e \u00e1s loitas de independencia de Portugal, sendo designado popularmente como o \"berce da nacionalidade.\" En 1127 o castelo foi cercado por tropas do rei galego-leon\u00e9s\u00a0Afonso VII\u00a0que veu esixir preito de vasalaxe\u00a0a seu curm\u00e1n, o futuro rei Afonso Henriques.[3]\nClasificado como Monumento Nacional, o 7 de xullo do 2007 foi elixido como unha do Sete Marabillas de Portugal.\nDescrici\u00f3n.\nCastelo g\u00f3tico en f\u00e1bica de cantar\u00eda de granito e planta no formato aproximado dun escudo facetado. As s\u00faas murallas, reforzadas por catro torres, son rasgadas por portas. Grazas \u00e1s escaleiras que se atopan nas torres acc\u00e9dese ao adarve, que percorre a parte superior das murallas, coroada por ameas pentagonais, de recorte en punta. Na face oeste, unha ponte de madeira establece a ligaz\u00f3n entre o adarve das murallas e a porta da torre da homenaxe. Na parte norte das murallas son vis\u00edbeis as ru\u00ednas do antiga antigo recinto fortificado, probabelmente do s\u00e9culo XIV, que se divide en dous andares, salientando as s\u00faas xanelas exteriores e d\u00faas chemineas.\nO port\u00f3n principal, ao oeste, at\u00f3pase flanqueado por d\u00faas torres, estando outras d\u00faas flanqueando a \"Porta da Traiz\u00f3n\", ao leste.\nA torre da homenaxe, no centro da praza de armas, presenta planta cuadrangular, con poucas aberturas sinalando os andares, ligados internamente por unha escaleira de madeira e de pedra. Un adarve largo e continuo permite a circulaci\u00f3n e a observaci\u00f3n no cume da torre, coroada por ameas pentagonais rematadas en punta.\n\u00c9 de salientar que na fachada do castelo se atopa unha placa en homenaxe \u00e1 cultura luso-galaica, onde reza:\nHistoria.\nGuimar\u00e3es significou o primeiro distanciamento hist\u00f3rico entre Galiza e Portugal, que at\u00e9 ent\u00f3n formaran a mesma identidade.\nAntecedentes.\nNo contexto da Reconquista cristi\u00e1 da pen\u00ednsula Ib\u00e9rica, os dom\u00ednios de \"Vimaranes\" (actual Guimar\u00e3es) foron outorgados, a finais do s\u00e9culo IX, a un cabaleiro de suposta orixe castel\u00e1 ou galega, de nome Diego Fredenandiz, que nelas veu a estabelecerse. A mediados do s\u00e9culo IX casou coa filla do galego Lucidio Vimaranis, a condesa Onega Lucides. Desta relaci\u00f3n naceu Mumadona Dias. En 873 recibiu o t\u00edtulo de Conde de Portugal trala morte do seu sogro.\nMumadona Dias, desposou o poderoso conde galego Hermenexildo Gonz\u00e1lez (\"Ermegildus Gundisaluis\"), que gobernou, desde mediados do s\u00e9culo X at\u00e9 ao terceiro cuartel do s\u00e9culo XI, os dominios do sur de Galiza (condado de \"Portucale\"). Mumadona enviuvou por volta de 928, quedando en posesi\u00f3n de vastos dominios, divididos en xullo de 950 entre os seus seis fillos. Nese momento, por inspiraci\u00f3n piadosa, fundou, na parte baixa da poboaci\u00f3n de \"Vimar\u00e1ns\" un mosteiro, ao que m\u00e1is tarde doar\u00eda, unha gran cantidade de terras, gado, rendas, obxectos de culto e libros relixiosos (26 de xaneiro de 959).\nO castelo medieval.\nA vila de \"Vimar\u00e1ns\" distribu\u00edase daquela en dous n\u00facleos: un no cumio do ent\u00f3n chamado \"Monte Largo\", e outro, no p\u00e9 dese outeiro, onde o mosteiro foi fundado. Era vulner\u00e1bel na \u00e9poca, al\u00e9n das pos\u00edbeis incursi\u00f3ns de forzas musulm\u00e1s, ori\u00fandas da fronteira ao sur de Co\u00edmbra, \u00e1s incursi\u00f3ns de normandos, ori\u00fandos do mar do Norte en embarcaci\u00f3ns r\u00e1pidas e \u00e1xiles, que asolaron as costas e o curso naveg\u00e1bel dos r\u00edos galegos da \u00e9poca.\nDe cara \u00e1 defensa do n\u00facleo monacal, a benfeitora principiou, no cume do Monte Largo, un castelo para o recollemento das xentes en caso de necesidade. \u00c9 ben co\u00f1ecido historiograficamente o treito da carta de doaz\u00f3n dese castelo aos relixiosos, labrada en decembro de 958, do cal consta esa decisi\u00f3n. Crese que a estrutura ent\u00f3n erguida, baixo a invocaci\u00f3n de San Mamede, ser\u00eda bastante simple, composta por unha torre posibelmente envolta por unha cerca.\nUn s\u00e9culo despois, a poboaci\u00f3n de \"Vimar\u00e1ns\" encontr\u00e1base entre os dominios doados polo rei Afonso VI de Le\u00f3n e Galiza a Henrique de Borgo\u00f1a, que formaran na parte sur de Galiza o Condado Portucalense. O conde Henrique (1095-1112) e s\u00faa esposa, Tareixa escolleron esta poboaci\u00f3n e o seu castelo como residencia. Dese xeito, a primitiva construci\u00f3n da \u00e9poca de Mumadona ser\u00e1 demolida e, no seu lugar, erguida a impo\u00f1ente estrutura da torre da homenaxe. O per\u00edmetro defensivo foise ampliando e reforzando, abrindo a porta principal, a oeste sobre a vila, e a chamada \"Porta da Traiz\u00f3n\", no leste.\nDentro dos muros desa cerca ter\u00e1 resistido Afonso Henriques (1112-1185), en 1127, ao asedio das forzas do rei galego Afonso VII de Galiza e Le\u00f3n, evento que levou Egas Moniz a garantir a aquel soberano a vasalaxe de seu amo, libertando a vila do cerco. No veci\u00f1o campo de San Mamede, o castelo foi testemu\u00f1a do embate entre as forzas de Afonso Henriques e as de Tareixa (24 de xu\u00f1o de 1128) que, coa vitoria das armas do primeiro, deu orixe \u00e1 nacionalidade portuguesa a partir da galega.\nEntre o final do s\u00e9culo XII e o inicio do XIII, Sancho I (1185-1211) cercou a parte alta da vila de a cabalo, a fin de lle sinalar un termo, sendo prob\u00e1bel que se tivese iniciado o amurallamento da vila a partir de ent\u00f3n. A mediados do s\u00e9culo XIII, so o reinado de Afonso III (1248-1279), iniciouse o trazado definitivo da cerca da vila, unificando a \"vila do Castelo\" (parte alta) \u00e1 \"vila de Santa Mar\u00eda\" (parte baixa). Estas obras estar\u00edan conclu\u00eddas no tempo de Don Dinis (1279-1325), en data anterior a 1322, cando a vila, cuxo alcaide era Mem Rodrigues de Vasconcelos, soportou vitoriosa o asedio das tropas do infante D. Afonso. No seu interior, entre tanto, mant\u00edvose o antigo muro da parte alta, demolido arredor de 1420.\nBaixo o reinado de Fernando I (1367-1383), foron executadas obras de reforzo na cerca da vila, asediada neste per\u00edodo polas tropas de Henrique II de Castela, que invadindo Portugal polo Mi\u00f1o, xa conquistaran Braga. Era o seu alcaide, na \u00e9poca, Gon\u00e7alo Pais de Meira (1369).\nCando ocorre a crise de 1383-1385, tendo o seu alcaide, Aires Gomes da Silva, mantido o partido de Castela, a vila foi novamente cercada (xu\u00f1o de 1385), agora polas forzas leais a Xo\u00e1n I (1385-1433), que a conquistaron. Este soberano unificou a xurisdici\u00f3n das d\u00faas comunidades (alta e baixa), incorpor\u00e1ndoas a un \u00fanico concello, de agora en diante denominado como Guimar\u00e3es (1389). A cerca de Guimar\u00e3es comprend\u00eda, neste per\u00edodo, un per\u00edmetro de cerca de dous quil\u00f3metros, sendo reforzada por oito torres e rasgada por oito portas.\nDo s\u00e9culo XV aos nosos d\u00edas.\nA partir do s\u00e9culo XV, cos progresos na artillar\u00eda, o Castelo de Guimar\u00e3es perdeu a s\u00faa funci\u00f3n defensiva. No s\u00e9culo seguinte as s\u00faas dependencias pasaron a acoller a cadea municipal, e, no s\u00e9culo XVII, un palleiro do rei, acentu\u00e1ndose a s\u00faa ru\u00edna.\nNo s\u00e9culo XVIII, a cantar\u00eda da \"Torre de Nosa Se\u00f1ora da Gu\u00eda\" foi utilizada para as obras da Igrexa de San Miguel da Oliveira.\nEn 1836, un dos membros da \"Sociedade Patri\u00f3tica Vimaranense\" defendeu a demolici\u00f3n do castelo e a utilizaci\u00f3n da s\u00faa pedra para empedrar as r\u00faas de Guimar\u00e3es, xa que servira de prisi\u00f3n pol\u00edtica no tempo de Miguel I (1828-1834). A\u00ednda que tal proposta non foi aceptada (por un \u00fanico voto na C\u00e1mara Municipal), a mediados de s\u00e9culo procedeuse \u00e1 demolici\u00f3n da \"Torre de San Bento\". A vila foi elevada a cidade en 1853, por Mar\u00eda II (1826-1828, 1834-1853). Posteriormente, baixo o reinado de Lu\u00eds I (1861-1889) o castelo foi clasificado, por Decreto publicado o 19 de marzo de 1881, \"Monumento Hist\u00f3rico de 1\u00aa clase\", o \u00fanico na rexi\u00f3n do Mi\u00f1o.\nClasificado como Monumento Nacional por Decretos publicados o 27 de agosto de 1908 e en 1910, a partir de 1937 a \"Direcci\u00f3n Xeral dos Edificios e Monumentos Nacionais\" inicioulle unha extensa campa\u00f1a de intervenci\u00f3n, que culminou coa s\u00faa reinauguraci\u00f3n, o 4 de xu\u00f1o de 1940 co gallo das conmemoraci\u00f3ns do \"VIII Centenario da Fundaci\u00f3n da Nacionalidade\".\nPosteriormente o mesmo \u00f3rgano executou obras menores no conxunto en 1966, 1981 e 1986.\nActualmente at\u00f3pase ben conservado e aberto ao p\u00fablico."}
{"id": "347459", "revid": "89787", "url": "https://gl.wikipedia.org/wiki?curid=347459", "title": "Ribeira, Porto", "text": "A Ribeira \u00e9 un dos lugares m\u00e1is antigos e t\u00edpicos da cidade de Porto, en Portugal. At\u00f3pase na fregues\u00eda de S\u00e3o Nicolau, \u00e1 beira do r\u00edo Douro, e forma parte do Centro Hist\u00f3rico do Porto, Patrimonio da Humanidade pola UNESCO. \u00c9, actualmente, unha zona moi adoita polos turistas e lugar de concentraci\u00f3n de bares e restaurantes.\nNa Ribeira salientan a Pra\u00e7a da Ribeira, popularmente co\u00f1ecida como \"pra\u00e7a do cubo\"; a R\u00faa da Fonte Taurina, unha das m\u00e1is antigas da cidade; o Muro dos Bacalhoeiros e a Casa do Infante, onde se cre que naceu o Infante D. Henrique en 1394. Foi nesta zona do Porto onde viviu unha das figuras m\u00e1is senlleiras da cidade, o chamado Duque da Ribeira, co\u00f1ecido por ter salvo a varias persoas de morrer afogadas."}
{"id": "347460", "revid": "23204", "url": "https://gl.wikipedia.org/wiki?curid=347460", "title": "Rabelo", "text": ""}
{"id": "347461", "revid": "51526", "url": "https://gl.wikipedia.org/wiki?curid=347461", "title": "Barco Rabelo", "text": "O barco rabelo \u00e9 unha embarcaci\u00f3n portuguesa, t\u00edpica do r\u00edo Douro que tradicionalmente transportaba as barricas de vi\u00f1o do Porto dende o Alto Douro, onde se atopan as vi\u00f1as, at\u00e9 Vila Nova de Gaia - Porto, Portugal, onde o vi\u00f1o era almacenado e, posteriormente, comercializado e enviado a outros pa\u00edses.\nSendo un barco de r\u00edo de monta\u00f1a, o rabelo non ten quilla e \u00e9 de fondo chan, variando o seu tama\u00f1o entre 19 e 23 metros de eslora e 4,5 metros de manga. A s\u00faa construci\u00f3n \u00e9 con taboleiros superpostos, \u00f3 estilo n\u00f3rdico, a diferenza das naves de orixe mediterr\u00e1neo.\nCunha vela cadrada, o rabelo era manexado normalmente por seis ou sete homes. En canto \u00f3s mastros, s\u00f3 empregan un, tam\u00e9n \u00f3 estilo n\u00f3rdico. Para o seu goberno, utiliza un remo longo en popa, chamado \"espadela\". Cando era preciso, os barcos remontaban o r\u00edo remolcados dende cami\u00f1os de sirga por homes ou por bois."}
{"id": "347466", "revid": "23204", "url": "https://gl.wikipedia.org/wiki?curid=347466", "title": "Lingua wayuu", "text": "O wayuu (en wayuu: \"Wayuunaiki\"), \u00e9 unha lingua arauaca falada por 305\u00a0000 persoas do pobo wayuu, que habitan no noroeste de Venezuela e no nordeste de Colombia, na pen\u00ednsula da Guajira. O wayuu \u00e9 unha das grandes linguas arauacas. Existen diferenzas m\u00ednimas dependendo da rexi\u00f3n da Guajira na que vivan os falantes. A meirande parte dos mozos wayuu tam\u00e9n falan espa\u00f1ol de xeito flu\u00eddo. A extinta lingua guanebuca puido ter sido un dialecto do wayuu.\nPara promover a integraci\u00f3n cultural e o ensino biling\u00fce entre os wayuu e os outros colombianos, o \"Centro Etnoeducativo Kamusuchiwo\u2019u\" desenvolveu unha iniciativa para crear un dicionario ilustrado wayuunaiki\u2013espa\u00f1ol, espa\u00f1ol\u2013wayuunaiki."}
{"id": "347467", "revid": "98629", "url": "https://gl.wikipedia.org/wiki?curid=347467", "title": "Picanzo isabel", "text": " \nO picanzo isabel (Lanius isabellinus) \u00e9 unha ave pertencente \u00e1 familia do l\u00e1nidos.\nCaracter\u00edsticas.\nParente pr\u00f3ximo do \"Lanius phoenicuroides\". O seu ventre \u00e9 amarelo p\u00e1lido. O dorso \u00e9 agrisado e cola vermella. Coma todos os picanzos presenta un anteface negro. Os xuven\u00eds e femias son menos marcados e conf\u00fandense cos xuven\u00eds do \"Lanius phoenicuroides\". A s\u00faa lonxitude non excede dos 18\u00a0cm.\nDistribuci\u00f3n.\nCr\u00eda no oeste de Mongolia e oeste da China. Viaxante raro en Europa, e unicamente no outono."}
{"id": "347468", "revid": "26995", "url": "https://gl.wikipedia.org/wiki?curid=347468", "title": "Lanius isabellinus", "text": ""}
{"id": "347469", "revid": "624", "url": "https://gl.wikipedia.org/wiki?curid=347469", "title": "Ceol de Wessex", "text": "Ceol de Wessex (tam\u00e9n chamado Ceola ou Ceolric) foi un rei de Wessex.\nTraxectoria.\nFillo de Cutha (fillo, \u00e1 s\u00faa vez, de Cynric), reinou desde 591/592 at\u00e9 597, despois de suplantar ao seu t\u00edo Ceawlin tras vencelo nunha batalla nun lugar chamado Woden's Barrow ou \"Wodnesbeorg\", en Wiltshire. As\u00ed, arrebatou o trono ao seu lex\u00edtimo herdeiro, o fillo de Ceawlin Cuthwine. Tras a s\u00faa morte, o trono pasou ao seu irm\u00e1n Ceolwulf, porque o seu fillo Cynegils de Wessex era demasiado novo para asumilo, algo ben visto entre os sax\u00f3ns.\nA li\u00f1a de Ceol.\nCeol foi fundador dunha sub-familia real de Wessex, que gobernou en diferentes per\u00edodos at\u00e9 o s\u00e9culo VII: 591-645, 648-674 e 676-685, abarcando os seguintes monarcas: Ceol, Ceolwulf, Cynegils, Cenwalh, Seaxburh e Centwine. Doutra banda, Coenwulf de Mercia e Ceolwulf I de Mercia consider\u00e1banse descendentes de Ceol, o que significar\u00eda que tres s\u00e9culos despois da s\u00faa morte a li\u00f1a de Ceol segu\u00eda presente."}
{"id": "347473", "revid": "624", "url": "https://gl.wikipedia.org/wiki?curid=347473", "title": "Ceolwulf de Wessex", "text": "Ceolwulf de Wessex, finado en 611, foi un monarca do Reino anglosax\u00f3n de Wessex.\nTraxectoria.\nFillo de Cutha (quen \u00e1 s\u00faa vez era fillo de Cynric), e irm\u00e1n de Ceol, reinou desde 597 at\u00e9 611. Ceolwulf chegou ao trono en substituci\u00f3n do seu sobri\u00f1o, o fillo de Ceol, Cynegils, xa que esta era a\u00ednda demasiado novo para gobernar.\nNon existen moitos datos acerca do seu reinado, que durou catorce anos. Na Cr\u00f3nica Anglosaxoa establ\u00e9cese que estivo constantemente en guerra, e a s\u00faa faza\u00f1a mellor rexistrada \u00e9 unha batalla contra o Reino de Sussex en 607.\nTras a s\u00faa morte, o trono pasou finalmente ao seu sobri\u00f1o, Cynegils."}
{"id": "347477", "revid": "89787", "url": "https://gl.wikipedia.org/wiki?curid=347477", "title": "Pazo dos Duques de Braganza", "text": "O Pazo dos Duques de Braganza (en portugu\u00e9s: \"Pa\u00e7o dos Duques de Bragan\u00e7a\" ou simplemente \"Pa\u00e7o dos Duques\") \u00e9 unha pazo constru\u00eddo no s\u00e9culo XV, en Oliveira do Castelo, Guimar\u00e3es, por Afonso I, duque de Braganza para a s\u00faa amante, para teren unha residencia luxuosa para os dous cando este fose rei. O estilo borgo\u00f1\u00f3n deste palacio reflecte os seus gustos, adquiridos nas viaxes por Europa, a\u00ednda que o aspecto actual foi recreado, de forma pol\u00e9mica, durante o Estado Novo (a II Rep\u00fablica portuguesa de Salazar no s\u00e9culo XX).\nHistoria.\nFoi erguido no s\u00e9culo XV por iniciativa de Afonso I de Braganza, moi preto do castelo medieval de Guimar\u00e3es de . De estilo borgo\u00f1\u00f3n, ficou desocupado e en ru\u00ednas cando os duques se mudaron para o Pazo Ducal de Vila Vi\u00e7osa, en \u00c9vora, per\u00edodo no que o edificio foi perdendo aos poucos a s\u00faa forma orixinal que, actualmente, permanece ignorada.\nEn 1933, durante o o goberno de Ant\u00f3nio de Oliveira Salazar, foi transformado en residencia oficial do presidente, ap\u00f3s unha campa\u00f1a de restauraci\u00f3n pol\u00e9mica.\nCaracter\u00edsticas.\nAlgunhas salas no seu interior compo\u00f1en un museo, onde destacan tapetes persas, tapices flamengos (con tem\u00e1tica sobre as conquistas portuguesas no Norte de \u00c1frica) e pinturas, como o \"Cordeiro Pascal\" de Josefa de \u00d3bidos ou o retrato de Catarina de Braganza.\nEn homenaxe \u00e1s proezas mar\u00edtimas dos portugueses, o teito da sala de banquetes reproduce o casco virado dunha carabela.\nNo primeiro semestre de 2015 tivo 137.402 visitantes."}
{"id": "347479", "revid": "88215", "url": "https://gl.wikipedia.org/wiki?curid=347479", "title": "Volta a Turqu\u00eda", "text": "A Volta a Turqu\u00eda (en turco: \"Cumhurba\u015fkanl\u0131\u011f\u0131 Bisiklet Turu\") \u00e9 unha volta ciclista por etapas que se disputa en Turqu\u00eda todos os anos. Conta con categor\u00eda 2.HC do UCI Europe Tour dende o 2010, a\u00ednda que anteriormente contou con outros coeficientes. Dende o 2006, tivo categor\u00eda 2.2 mentres que entre o 2008 e o 2010 contou con coeficiente 2.1.\nDisp\u00fatase dende o ano 2002, a\u00ednda que dende 1967 xa se levaban disputando outras edici\u00f3ns illadas. A primeira edici\u00f3n foi afeccionada mentres que as d\u00faas seguintes xa foron da m\u00e1xima categor\u00eda afeccionada, a 2.6. e logo de 2.5 (\u00faltima gategor\u00eda profesional). Dende a creaci\u00f3n dos Circu\u00edtos Continentais UCI sempre formou parte do circu\u00edto europeo, a\u00ednda que non sempre co mesmo coeficiente.\nReal\u00edzase en oito etapas, a\u00ednda que nalgunhas ocasi\u00f3ns a primeira \u00e9 un pr\u00f3logo ou unha carreira de exhibici\u00f3n. Normalmente, sa\u00eda de Istambul e acababa en Alanya, por\u00e9n dende a edici\u00f3n de 2012 vense facendo ao rev\u00e9s, con inicio en Alanya e chegada en Istambul.\nO \u00fanico ciclista con d\u00faas vitorias \u00e9 o iraniano Ghader Mizbani. O actual campi\u00f3n \u00e9 o portugu\u00e9s Jos\u00e9 Gon\u00e7alves.\nClasificaci\u00f3ns.\nDende o 2016, as clasificaci\u00f3ns que se disputan son as seguintes:\nGa\u00f1adores.\nLista de ga\u00f1adores dende o ano 2002.\nVitorias por pa\u00edses.\nLista de vitorias por pa\u00edses dende o 2002."}
{"id": "347480", "revid": "1505", "url": "https://gl.wikipedia.org/wiki?curid=347480", "title": "Afonso I de Braganza", "text": ""}
{"id": "347481", "revid": "23204", "url": "https://gl.wikipedia.org/wiki?curid=347481", "title": "Penedos de Pasarela e Traba", "text": "Os penedos de Pasarela e Traba \u00e9 un afloramento gran\u00edtico singular, declarado paisaxe protexida galega. At\u00f3pase entre os concellos de Vimianzo e Laxe, cos seus l\u00edmites de oeste a leste pasando pola Galla da Pena Forcada e rematando ao norte pola Torre da Moa e a Pena Forcada e ao sur pola Pedra da Cachucha. O granito rosado de toda esta zona (chamado tam\u00e9n tipo Traba) chega at\u00e9 a costa creando formas de obxectos ou animais.\nDescrici\u00f3n.\nNon ten cumes moi altos (o maior \u00e9 de 300 metros) mais a s\u00faa irregularidade fai desta zona unha das m\u00e1is perigosas para a navegaci\u00f3n. Os penedos de Pasarela e Traba quedan ao leste da pequena depresi\u00f3n que comunica o Val de Vimianzo co Val de Traba. Tres son os seus picos m\u00e1is senlleiros que se perfilan no horizonte: a Cachucha, a Galla da Pena Forcada e a Torre da Moa.\nUn dos pos\u00edbeis percorridos a p\u00e9 por esta marabilla natural vai de sur a norte, desde Pasarela a Traba. Destaca a Pedra da Barca, chamada as\u00ed pola s\u00faa semellanza cun nav\u00edo. Nas s\u00faas inmediaci\u00f3ns est\u00e1n os restos dunha canteira ilegal que asociaci\u00f3ns e ecoloxistas conseguiron paralizar. Aqu\u00ed lev\u00e1ntase a Pedra da Cachucha que parece unha boina xigante. Seguindo cara ao norte vense m\u00e1is rochas de caprichosas formas onde a imaxinaci\u00f3n, a nosa posici\u00f3n e a inclinaci\u00f3n da luz solar nos axudar\u00e1n a ver xigantes, esfinxes, un dromedario, unha aguia, unha nave espacial\u2026\nO seguinte cumio \u00e9 a Galla da Pena Forcada, chamada as\u00ed pola comparaci\u00f3n con esta ferramenta de labranza. Este pico \u00e9 o m\u00e1is alto deste conxunto con 273\u00a0m, e divide os concellos de Vimianzo e Laxe. O \u00faltimo cumio \u00e9 a Torre da Moa ou Castelo, coroado cunha enorme pena en forma de moa de mu\u00ed\u00f1o. Dende aqu\u00ed hai vistas sobre os Penedos que est\u00e1n fronte el: os de Bra\u00f1o ou Pi\u00f1eo, e sobre o val de Traba coa s\u00faa lagoa e sistema dunar.\nSegundo o arque\u00f3logo Ant\u00f3n Rodr\u00edguez Casal, neste cumio existe un recinto castrexo do que quedan poucos vestixios. Tam\u00e9n \u00e9 pos\u00edbel a existencia dunha fortaleza medieval, que se relacionar\u00eda co top\u00f3nimo de Castelo ou Torre da Moa. Atop\u00e1ronse d\u00faas li\u00f1as de muro de perpia\u00f1os e cer\u00e1mica tardorromana e medieval. Ademais, a hip\u00f3tese dun culto megal\u00edtico ancestral neste lugar cobra forza coas m\u00e1moas que hai preto desta formaci\u00f3n. En 1975 o investigador Pedro Marfany sinalara na Torre da Moa unhas p\u00edas de sacrificio castrexas ou romanas, con canles para desaugar que van cara ao precipicio.\nAs canteiras foron o maior perigo para estes penedos. En 1997 unha explotaci\u00f3n ilegal p\u00faxose a destru\u00edr os penedos na zona da Cachucha, mais grazas a varias asociaci\u00f3ns e ecoloxistas conseguiuse parar coa explotaci\u00f3n. En 2007 estudouse colocar outra canteira no lugar. O exalcalde de Vimianzo Alejandro Rodr\u00edguez Lema e varios veci\u00f1os das aldeas pr\u00f3ximas estaban a favor, mais no ano 2008 a Xunta de Galicia declarou paisaxe protexida unha \u00e1rea de 212 ha , dentro da Rede Galega de Espazos Protexidos. Por\u00e9n, esta catalogaci\u00f3n por parte da administraci\u00f3n auton\u00f3mica non impediu que siga entre toxos e silvas e a\u00ednda non se fixese ningunha actuaci\u00f3n de conservaci\u00f3n e adaptaci\u00f3n para a visita do lugar.\nOs Penedos na cultura.\nOs habitantes destes lugares sempre tiveron admiraci\u00f3n e curiosidade polas suxestivas formas que adoptan estas pedras. Numerosos top\u00f3nimos dan conta das posibilidades que ofrec\u00edan \u00e1 imaxinaci\u00f3n estes penedos. Ademais, escritores como Eduardo Pondal, Otero Pedrayo ou Manuel Rivas falaron da beleza e misterio do lugar."}
{"id": "347489", "revid": "1131", "url": "https://gl.wikipedia.org/wiki?curid=347489", "title": "Cenfus de Wessex", "text": "Cenfus de Wessex foi un monarca do reino anglosax\u00f3n de Wessex.\nTraxectoria.\nSucedeu a ra\u00ed\u00f1a Seaxburh en 674, e morreu pouco tempo despois ese mesmo ano.\nPertenc\u00eda \u00e1 li\u00f1a familiar do Rei Ceolwulf, e sucedeuno seu fillo Aescwine."}
{"id": "347492", "revid": "89787", "url": "https://gl.wikipedia.org/wiki?curid=347492", "title": "Aescwine de Wessex", "text": "Aescwine de Wessex, finado c. 676, foi un monarca do reino anglosax\u00f3n de Wessex, pero probabelmente non foi o \u00fanico rei de Wessex nese momento.\nTraxectoria.\nSegundo Beda, despois da morte do Rei Cenwalh: . Algunhas tradici\u00f3ns colocan a Aescwine como sucesor da ra\u00ed\u00f1a Seaxburh, esposa de Cenwalh. En cambio, outras fontes consideran que a esta \u00faltima asucedeu o pai de Aescwine, Cenfus.\nA Cr\u00f3nica anglosaxoa sit\u00faa o comezo do reinado de Aescwine ao redor do ano 674. Nese par\u00e1grafo tam\u00e9n se achega unha xenealox\u00eda, que o fai descendente en quinta xeraci\u00f3n de Cynric.\nNa Cr\u00f3nica Anglosaxoa tam\u00e9n se menciona que en 675 Aescwine se enfrontou na batalla de Bedwin contra Wulfhere de Mercia. A\u00ednda que conseguiu repeler \u00e1s tropas inimigas, foi incapaz de sacar maior vantaxe da vitoria obtida.\nA Aescwine sucedeuno en 676 Centwine."}
{"id": "347494", "revid": "5863", "url": "https://gl.wikipedia.org/wiki?curid=347494", "title": "Catedral do Porto", "text": "A S\u00e9 do Porto \u00e9 a s\u00e9 episcopal da diocese do Porto, en Portugal. At\u00f3pase no coraz\u00f3n do centro hist\u00f3rico da cidade e \u00e9 un dos seus monumentos principais e m\u00e1is antigos.\nHistoria e estilo.\nO inicio da s\u00faa construci\u00f3n data da primeira metade do s\u00e9culo XII (despois da independencia de Galiza), e prolongouse at\u00e9 ao principio do s\u00e9culo XIII. Ese primeiro edificio, en estilo rom\u00e1nico, sufriu moitas alteraci\u00f3ns ao longo dos s\u00e9culos. Da \u00e9poca rom\u00e1nica datan o car\u00e1cter xeral da fachada coas torres e o belo roset\u00f3n, al\u00e9n do corpo da igrexa de tres naves cuberto por b\u00f3veda de can\u00f3n. A b\u00f3veda da nave central \u00e9 sustentada por arcobotantes, sendo a S\u00e9 do Porto un dos primeiros edificios portugueses no que se utilizou ese elemento arquitect\u00f3nico.\nNa \u00e9poca g\u00f3tica, arredor do ano 1333, constru\u00eduse a capela funeraria de Jo\u00e3o Gordo (Orde de S. Xo\u00e1n de Malta), cabaleiro da Orde dos Hospitalarios e colaborador de Din\u00eds de Portugal, sepultado nun t\u00famulo con xacente. Tam\u00e9n da \u00e9poca g\u00f3tica data o claustro (s\u00e9c XIV-XV), constru\u00eddo no reinado de Xo\u00e1n I. Este rei casou con Filipa de Lancaster na S\u00e9 do Porto en 1387.\nO exterior da S\u00e9 foi moi modificado na \u00e9poca barroca. Contra 1736, o arquitecto italiano Nicolau Nasoni engadiu unha bela galilea barroca \u00e1 fachada lateral da s\u00e9. En 1772 constru\u00eduse un novo portal en substituci\u00f3n ao rom\u00e1nico orixinal. As balaustradas e a c\u00fapulas das torres tam\u00e9n son barrocas.\n\u00c1 esquerda da capela mor, at\u00f3pase un magn\u00edfico altar de prata, constru\u00eddo na segunda metade do s\u00e9culo XVII por varios artistas portugueses. Este foi salvo das tropas francesas en 1809 por medio dunha parede de xeso constru\u00edda expresamente.\nTam\u00e9n nesta \u00e1rea esquerda \u00e9 especialmente not\u00e1bel a imaxe medieval de Nosa Se\u00f1ora de Vandoma, (padroeira da cidade).\nNo s\u00e9culo XVII a capela mor orixinal rom\u00e1nica (dotada dun deambulatorio) foi substitu\u00edda por unha maior en estilo barroco. O altar mor, constru\u00eddo entre 1727-1729, \u00e9 unha importante obra do barroco xoanino, proxectado por Santos Pacheco e esculpido por Miguel Francisco da Silva. As pinturas murais da capela mor son de Nasoni. O transepto sur d\u00e1 acceso aos claustros do s\u00e9culo XIV e \u00e1 Capela de San Vicente. Unha graciosa escalinata do s\u00e9culo XVIII de Nasoni conduce aos pisos superiores, onde os paneis de azulexos exhiben a vida da Virxe e as \"Metamorfoses\" de Ovidio.\nA S\u00e9 integra tres fermosos \u00f3rganos. Un deles, no coro alto, marca en Portugal un per\u00edodo que d\u00e1 inicio ao desenvolvemento organ\u00edstico. Tr\u00e1tase dun instrumento do construtor Jann, o mesmo do \u00f3rgano da igrexa da Lapa do Porto, ambos os dous promovidos polo esforzo e iniciativa do c\u00f3engo Ferreira dos Santos."}
{"id": "347495", "revid": "23204", "url": "https://gl.wikipedia.org/wiki?curid=347495", "title": "Catedral de Porto", "text": ""}
{"id": "347496", "revid": "23204", "url": "https://gl.wikipedia.org/wiki?curid=347496", "title": "S\u00e9 do Porto", "text": ""}
{"id": "347497", "revid": "98629", "url": "https://gl.wikipedia.org/wiki?curid=347497", "title": "Permeabilidade magn\u00e9tica", "text": "En f\u00edsica ch\u00e1maselle permeabilidade magn\u00e9tica \u00e1 capacidade dunha substancia ou medio para atraer e facer pasar \u00f3 seu trav\u00e9s campos magn\u00e9ticos. As\u00ed pois, permeabilidade magn\u00e9tica mide a habilidade dun material para soportar a formaci\u00f3n dun campo magn\u00e9tico no seu interior. Polo tanto, \u00e9 o grao de magnetizaci\u00f3n que un material consegue en resposta dun campo magn\u00e9tico aplicado.\nV\u00e9n dada pola relaci\u00f3n entre a induci\u00f3n magn\u00e9tica existente e a intensidade do campo magn\u00e9tico que aparece no interior do material. O termo foi usado en setembro de 1885 por Oliver Heaviside. A magnitude rec\u00edproca da permeabilidade magn\u00e9tica \u00e9 a \"reluctancia magn\u00e9tica\".\nEn unidades do SI, a permeabilidade m\u00eddese en Henrios por metro (H/m ou H\u00b7m\u22121), ou Newtons por Amperios \u00f3 cadrado (N\u00b7A\u22122).\nA magnitude as\u00ed definida, o grao de magnetizaci\u00f3n dun material en resposta a un campo magn\u00e9tico, \u00e9 a permeabilidade absoluta e repres\u00e9ntase polo s\u00edmbolo (letra grega) \u03bc:\nonde \"B\" \u00e9 a induci\u00f3n magn\u00e9tica (densidade de fluxo magn\u00e9tico) no material, e \"H\" a intensidade do campo magn\u00e9tico.\nPara o baleiro, \"\u00b5\"0 = 4\u03c0\u00a0\u00d7\u00a010\u22127 H\u00b7m\u22121 \u2248 12.57\u00d710\u22127\u00a0H\u00b7m\u22121 ou N\u00b7A\u22122 ou formula_2."}
{"id": "347498", "revid": "5863", "url": "https://gl.wikipedia.org/wiki?curid=347498", "title": "DBdG", "text": ""}
{"id": "347499", "revid": "89787", "url": "https://gl.wikipedia.org/wiki?curid=347499", "title": "Especiaci\u00f3n ecol\u00f3xica", "text": "A especiaci\u00f3n ecol\u00f3xica \u00e9 o proceso polo cal a selecci\u00f3n diverxente entre ambientes ecoloxicamente diferentes orixina a creaci\u00f3n de barreiras reprodutivas entre as poboaci\u00f3ns. Isto a mi\u00fado \u00e9 o resultado da selecci\u00f3n sobre trazos que est\u00e1n correlacionados xeneticamente co illamento reprodutivo. Esta especiaci\u00f3n ocorre como unha consecuencia da diverxencia adaptativa.\nA selecci\u00f3n ecol\u00f3xica ocorre pola \"interacci\u00f3n de individuos co seu ambiente durante a adquisici\u00f3n de recursos\". A selecci\u00f3n natural est\u00e1 inherentemente implicada no proceso de especiaci\u00f3n, por medio da cal, \"baixo a especiaci\u00f3n ecol\u00f3xica, as poboaci\u00f3ns en diferentes ambientes, ou poboaci\u00f3ns que explotan diferentes recursos, experimentan presi\u00f3n de selecci\u00f3n natural opostas nos trazos que directa ou indirectamente dan lugar \u00e1 evoluci\u00f3n dun illamento reprodutivo\". Hai probas do papel que xoga a ecolox\u00eda no proceso de especiaci\u00f3n. Estudos de poboaci\u00f3ns de peixe espi\u00f1ento apoian a especiaci\u00f3n ligada \u00e1 ecolox\u00eda, xunto con numerosos estudos de especiaci\u00f3n paralela.\nA diferenza clave entre a especiaci\u00f3n ecol\u00f3xica e outros tipos de especiaci\u00f3n, \u00e9 que \u00e9 desencadeada por unha selecci\u00f3n natural diverxente entre diferentes h\u00e1bitats, e pode ocorrer en alopatr\u00eda, simpatr\u00eda, ou parapatr\u00eda. O \u00fanico requirimento \u00e9 que a especiaci\u00f3n ocorra como resultado da adaptaci\u00f3ns a diferentes condici\u00f3ns ecol\u00f3xicas ou microecol\u00f3xicas.\nDeb\u00e1tese sobre os l\u00edmites para considerar se un evento de especiaci\u00f3n \u00e9 ecol\u00f3xico ou non ecol\u00f3xico. \"O efecto xeneralizado da selecci\u00f3n suxire que a evoluci\u00f3n adaptativa e a especiaci\u00f3n son inseparables, o que provoca d\u00fabidas sobre se a especiaci\u00f3n \u00e9 algunha vez non ecol\u00f3xica\".\nEspeciaci\u00f3n paralela.\nA especiaci\u00f3n paralela \u00e9 aquela na que \"evoluciona repetidamente un maior illamento reprodutivo entre poboaci\u00f3ns independentes que se adaptan para enfrontarse a ambientes opostos en vez de entre poboaci\u00f3ns independentes que se adaptan a ambientes similares\".\nInvestigaci\u00f3ns e evidencias.\nExemplos co\u00f1ecidos de especiaci\u00f3n ecol\u00f3xica incl\u00faen os peixes espi\u00f1entos, nos que especies distintas xorden como resultado da adaptaci\u00f3n a diferentes condici\u00f3ns a distintas clinas de profundidade na auga de lagos. Os antepasados do x\u00e9nero \"Ilex\" (acivro) quedaron illados dos restantes \"Ilex\" cando as masas continentais da Terra se dividiron en Gondwana e Laurasia hai uns 82 mill\u00f3ns de anos, o que tivo como resultado a separaci\u00f3n f\u00edsica dos grupos (alopatr\u00eda) e o comezo dun proceso de cambio paa adaptarse a novas condici\u00f3ns; co paso do tempo as especies superviventes do x\u00e9nero do acivro adapt\u00e1ronse a diferentes nichos ecol\u00f3xicos. A especie invasora \"Centaurea solstitialis\" \u00e9 un caso incipiente de especiaci\u00f3n ecol\u00f3xica; en menos de 200 anos, apareceu un incipiente illamento reprodutivo como resultado da adaptaci\u00f3n a diferentes condici\u00f3ns ecol\u00f3xicas entre as \u00e1reas nativas e non nativas.\nPeixe mosquito.\nUn caso de especiaci\u00f3n paralela ocorre por exemplo no peixe mosquito nas Bahamas, onde o peixe \"Gambusia\" habita nos chamados \"buratos azuis\" (cavernas calcarias e depresi\u00f3ns inundadas nas illas). Alg\u00fans dos buratos conte\u00f1en o peixe predador pisc\u00edvoro \"Gobiomorus dormitor\", mentres que outros non te\u00f1en predadores importantes (ag\u00e1s aves). Os autores do estudo comprobaron a especiaci\u00f3n ecol\u00f3xica medindo tres conxuntos de datos: datos morfol\u00f3xicos (para comprobar a selecci\u00f3n natural diverxente), datos moleculares (para comprobar a \"evoluci\u00f3n de trazos replicados en poboaci\u00f3ns independentes\" con fenotipos similares), e ensaios de elecci\u00f3n de parella (para comprobar o illamento reprodutivo entre \"pares ecoloxicamente diverxentes de poboaci\u00f3ns en vez de entre ecoloxicamene similares\": un produto resultante de trazos diverxentes). O estudo permite comprobar por medio dun experimento natural os efectos da selecci\u00f3n natural mediada por predadores e o seu resultado: a especiaci\u00f3n ecol\u00f3xica. Os resultados suxeriron unha \"forte confirmaci\u00f3n da hip\u00f3tese da especiaci\u00f3n ecol\u00f3xica\" e apoia amplamente que a especiaci\u00f3n paralela ten lugar nos diferentes \"buratos azuis\".\nEsc\u00edncidos.\nOutro exemplo son os esc\u00edncidos, nos que o x\u00e9nero \"Plestiodon\" (antes \"Eumeces\") ten unha complexa historia evolutiva con especiaci\u00f3n ecol\u00f3xica e especiaci\u00f3n paalela das seguintes tres especies (dentro de dous morfotipos): \"E. skiltonianus\" e \"E. lagunensis\" (un morfotipo), e \"E. gilberti\" (o outro morfotipo). \"E. gilberti\" ocupa h\u00e1bitats secos e de baixa altura, ten un maior tama\u00f1o corporal, e unhas escamas de cor liso uniforme. As outras d\u00faas especies habitan rexi\u00f3ns situadas a maior altura, te\u00f1en corpos menores, e mostran bandas coloreadas. Os membros do grupo te\u00f1en fases de fenotipo similar durante o seu desenvolvemento inicial, pero difiren nas s\u00faas morfolox\u00edas nas fases posteriores. Unha an\u00e1lise filoxen\u00e9tica usando ADNmt de todo o grupo, (inclu\u00edndo todas as especies e subespecies do grupo de \"Eumeces\" que habitan o oeste dos Estados Unidos) combinada con comparaci\u00f3ns da morfolox\u00eda, e a distribuci\u00f3n xeogr\u00e1fica mostraron que son \"exemplos de evoluci\u00f3n morfol\u00f3xica paralela...e proporcionan probas de que este sistema \u00e9 consistente cun modelo de especiaci\u00f3n ecol\u00f3xica\" debido \u00e1 \"similitude nas traxectorias ontoxen\u00e9ticas iniciais e a estreita asociaci\u00f3n entre diferenzas no tama\u00f1o corporal e patr\u00f3ns de cor\" de cada morfotipo."}
{"id": "347500", "revid": "5863", "url": "https://gl.wikipedia.org/wiki?curid=347500", "title": "Xos\u00e9 Antonio Su\u00e1rez Picallo", "text": ""}
{"id": "347503", "revid": "23204", "url": "https://gl.wikipedia.org/wiki?curid=347503", "title": "Volta a Turqu\u00eda 2016", "text": "A 52\u00aa edici\u00f3n da Volta a Turqu\u00eda disputouse entre o d\u00eda 24 de abril e o 1 de maio de 2016. Disputouse en oito tiradas: 7 onduladas e 1 de alta monta\u00f1a. A carreira comezou en Istambul e rematou na cidade de Sel\u00e7uk despois dun percorrido de 1.265,7 quil\u00f3metros.\nA vitoria foi para o portugu\u00e9s do Caja Rural Jo\u00e3o Gon\u00e7alves que logrou o liderado na segunda contra o reloxo. O segundo posto foi para o seu compa\u00f1eiro David Arroyo, mentres que terceiro o casaco Nikita Stalnov.\nNas clasificaci\u00f3ns secundarias, Manuel Belletti venceu na clasificaci\u00f3n por puntos, Przemys\u0142aw Niemiec ga\u00f1ou na clasificaci\u00f3n da monta\u00f1a, Llu\u00eds Mas foi o mellor na clasificaci\u00f3n de Belezas Turcas e o Caja Rural proclamouse o mellor equipo.\nEquipos.\nNa carreira participaron 15 conxuntos. Deses 15: 2 eran UCI World Teams, 8 da categor\u00eda Profesional Continental e 5 Continentais.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "347504", "revid": "1131", "url": "https://gl.wikipedia.org/wiki?curid=347504", "title": "Nosa Se\u00f1ora da Lanzada", "text": ""}
{"id": "347506", "revid": "39945", "url": "https://gl.wikipedia.org/wiki?curid=347506", "title": "E3 Harelbeke", "text": "A E3 Harelbeke, anteriormente denominada Harelbeke\u2013Antwerp\u2013Harelbeke e E3-Prijs Harelbeke, \u00e9 unha cl\u00e1sica ciclista de primveira que se disputa anualmente en Flandres, B\u00e9lxica. A carreira comeza e remata na cidade de Harelbeke tras 203 quil\u00f3metros a trav\u00e9s de Flandres Oriental.\nComezouse a disputar no ano 1958, polo que \u00e9 unha das cl\u00e1sicas fundadas m\u00e1is recentemente. Forma parte do UCI WorldTour dende o 2012 e \u00e9 a primeira das Cl\u00e1sicas do pav\u00e9 da tempada. Cel\u00e9brase cada derradeiro venres de marzo e marca o comezo da Semana Ciclista Flamenga.\nPercorrido.\nA carreira comeza no Harelbeke's Grote Markt e segue en dirreci\u00f3n leste por Oudenaarde e Zottegem durante 110\u00a0km chans con tramos de pav\u00e9. O pelot\u00f3n chega ao punto m\u00e1is oriental do percorrido en Ninove no quil\u00f3metro 85 de carreira. A partir de al\u00ed, os ciclistas tornan de direcci\u00f3n e van cara o oeste a trav\u00e9s de Geraardsbergen e Brakel. Aqu\u00ed \u00e9 onde comeza a sucesi\u00f3n de curtas pero empinadas subidas, das que entre Ronse e Oudenaarde gran parte delas son de pav\u00e9.\nNormalmente ten algo m\u00e1is de 200\u00a0km e sempre comeza e remata en Harelbeke. Ademais, a ruta da carreira sempre cont\u00e9n entre 12 e 17 subidas duras, curtas e de pav\u00e9 que aparecen nos \u00faltimos 90 quil\u00f3metros. O tradicionalmente primeiro ascenso da proba \u00e9 o Leberg, situado preto de Oudenaarde e costa onde nove d\u00edas despois acaba a principal cl\u00e1sica do pav\u00e9 belga, o Tour de Flandres. Logo desta ascensi\u00f3n empeza unha gran serie de \"muros\" case encadeados. Ademais do Leberg, outras das subidas m\u00e1is famosas e complicadas son o Oude Kwaremont, o Paterberg e o Tiegemberg, que se caracteriza por ser tradicionalmente o \u00faltimo muro a 16\u00a0km de meta.\nSubidas.\nOs 12 muros na orde na que aparecen en carreira son: La Houppe, Berg ten Stene, Boigneberg, Eikenberg, Stationsberg, Taaienberg, Kruisberg, Kapelleberg, Paterberg, Oude Kwaremont, Knokteberg e Tiegemberg. Dentro deles os dous que est\u00e1n considerados como m\u00e1is duros son: o Paterberg, subida lastrada de 300 m cunha pendente media do 12,5% e o Oude Kwaremont, unha subida de 2200 m ao 4,2% de media, dos cales 1500 m son de pav\u00e9."}
{"id": "347507", "revid": "1131", "url": "https://gl.wikipedia.org/wiki?curid=347507", "title": "Coldrain", "text": "Coldrain (estilizado como coldrain) \u00e9 unha banda xaponesa de post-hardcore/metalcore formada en 2007 en Nagoia. Os seus membros son Masato David Hayakawa (voz), Ryo \"Y.K.C\" Yokochi (guitarra solista), Kazuya \"Sugi\" Sugiyama (guitarra r\u00edtmica, coros), Ryo \"RxYxO\" Shimizu (baixo, coros) e Katsuma Minatani (bater\u00eda)."}
{"id": "347513", "revid": "25871", "url": "https://gl.wikipedia.org/wiki?curid=347513", "title": "Pablo Su\u00e1rez Garc\u00eda", "text": "Pablo Su\u00e1rez Garc\u00eda, nado en Oviedo en 1973, \u00e9 un escritor e tradutor asturiano.\nTraxectoria.\nEstudou telecomunicaci\u00f3ns, matem\u00e1ticas e filolox\u00eda, realizando a especialidade en filolox\u00eda asturiana. Autor de diversos traballos de investigaci\u00f3n sobre lingua asturiana, o seu labor m\u00e1is co\u00f1ecido \u00e9 o de tradutor, salientando as traduci\u00f3ns ao asturiano de \"Tirant lo Blanc\" e \"Don Quixote da Mancha\". Desde o ano 2016 \u00e9 acad\u00e9mico correspondente da Academia de la Llingua Asturiana"}
{"id": "347514", "revid": "89787", "url": "https://gl.wikipedia.org/wiki?curid=347514", "title": "Pazo da Touza", "text": "O Pazo da Touza \u00e9 unha casa se\u00f1orial do s\u00e9culo XVI situada na r\u00faa dos Pazos do lugar da Touza na parroquia de Camos, no concello pontevedr\u00e9s de Nigr\u00e1n, no Val Mi\u00f1or.\nConta cunha quinta de 40.000 m\u00b2. Est\u00e1 ben conservado e hoxe \u00e9 un hotel e restaurante para eventos. Est\u00e1 declarado Patrimonio Hist\u00f3rico.\nHistoria.\nA historia rem\u00f3ntase ao s\u00e9culo XV, cando as leiras onde hoxe est\u00e1 o pazo eran propiedade do cabido de Tui, t\u00e9ndoas aforadas a Vasco de Godoy. Este no ano 1613 doa as terras ao seu sobri\u00f1o, capit\u00e1n en Frandes, Gregorio V\u00e1squez Ozores, casado con Tareixa Troncoso de Lira, neta do anterior, que ser\u00eda o que iniciar\u00eda a construci\u00f3n do pazo .\nDende a s\u00faa construci\u00f3n no s\u00e9culo XVI, o pazo foi habitado polos sucesivos herdeiros destas familias nobres da zona. O edificio principal sufriu importantes remodelaci\u00f3ns no s\u00e9culo XVIII. Xa no s\u00e9culo XX foi transformado para uso agr\u00edcola, polo que no seu eido de 40.000 m\u00b2 plant\u00e1ronse maceiras. A finais do s\u00e9culo XX transf\u00f3rmase en establecemento hoteleiro para celebraci\u00f3n de eventos e casamentos .\nDescrici\u00f3n.\nO edificio actual data do s\u00e9culo XVI, pero sufriu importantes reformas posteriores, especialmente no s\u00e9culo XVIII. Consiste no t\u00edpico pazo galego baixomedieval con riscos barrocos, planta en \"L\", con muros son de cachotar\u00eda de granito reforzados con cantar\u00eda en esquinais e vans. No encontro dos dous corpos do edificio \u00e9rguese unha gran torre se\u00f1oril de tres andares, ameada, con pedras her\u00e1ldicas rematadas con coroas ducais en forma de aneis (aparecen as armas das familias Pereira de Castro, Falc\u00f3n e Ozores-Soutomaior) e canos p\u00e9treos decorados para a sa\u00edda da auga da cuberta (g\u00e1rgolas en forma de can\u00f3n). O resto do edificio, de dous andares, \u00e1chase acaroado \u00e1 torre, \u00e9 sinxelo, de t\u00edpica feitura palatina galega, onde salienta a solaina e a s\u00faa balaustrada p\u00e9trea e tres esveltas columnas toscanas que soste\u00f1en o beirado do tellado, e as chemineas, unha delas m\u00e1is alta ca a torre, e que remata cunha sobria decoraci\u00f3n de ameas e pin\u00e1culos culminados con b\u00f3las. Unha escalinata de granito liga o adro da capela e o pat\u00edn con bala\u00fastres, cuberto cun tellado de armaz\u00f3n en madeira e sustentado por catro columnas lisas tipo toscano. Baixo o pat\u00edn \u00e1brese un amplo arco decorado con placas recortadas, tipicamente barrocas. \u00c1 esquerda do pat\u00edn aparece un bras\u00f3n onde se observan as armas das familias Pereira de Castro, Falc\u00f3n, Troncoso de Lira, Soutomaior e Ozores.\nA capela at\u00f3pase embutida na fachada principal, e na que c\u00f3mpre salientar a espadana con camp\u00e1, baixo unha fornela enmarcada nun arco decorado con elementos vexetais, coa imaxe da Virxe da Asunci\u00f3n.\nSalienta tam\u00e9n o port\u00f3n de acceso ao eido, obra de perpia\u00f1os co van a xeito de arco de volta perfecta, no centro \u00e1chase o escudo de armas, coa coroa ducal das familias Pereira de Castro, Ozores, Soutomaior e Falc\u00f3n, flanqueado por le\u00f3ns rampantes en relevo e a escultura dun trompetista. Aos costados, d\u00faas torres cil\u00edndricas rematadas en c\u00fapula semiesf\u00e9rica e cadanseu bras\u00f3n. Destacar os altorrelevos aos lados do arco, con imaxes de guerreiros e catro cabezas de le\u00f3ns bastante erosionadas con argolas na boca. A portada estaba decorada con catro estatu\u00ed\u00f1as, hoxe desaparecidas; d\u00faas de p\u00e9 en actitude de tocar un instrumento musical, sobre a parte central, e as outras d\u00faas sobre as torres, unha sentada e outra de p\u00e9, en actitude de sa\u00fado.\nSon de salientar tam\u00e9n os xard\u00edns, mostra de dese\u00f1o galego ben conservado. Conta con \u00e1rbores centenarias e un labirinto de buxo."}
{"id": "347515", "revid": "89787", "url": "https://gl.wikipedia.org/wiki?curid=347515", "title": "Creoda de Wessex", "text": "Creoda de Wessex, nado ao redor do ano 493, \u00e9 un escuro personaxe da historia temper\u00e1 do Reino de Wessex, que s\u00f3 aparece mencionado no prefacio da Cr\u00f3nica anglosaxoa. Al\u00ed establ\u00e9cese que foi fillo de Cerdic e pai de Cynric, que foron monarcas dese reino."}
{"id": "347518", "revid": "624", "url": "https://gl.wikipedia.org/wiki?curid=347518", "title": "Ceawlin de Wessex", "text": "Ceawlin (tam\u00e9n chamado \"Ceaulin\" ou \"Caelin\"), morto c. 593, foi un Rei de Wessex, no que \u00e9 agora o suroeste de Inglaterra.\nTraxectoria.\nFillo de Cynric de Wessex, e neto de Cerdic de Wessex, quen \u00e9 considerado como o primeiro Rei de Wessex.\nNon existen moitos datos concretos acerca do seu reinado, pero \u00e9 pos\u00edbel que neses anos Wessex vise expandirse o seu territorio. Isto concorda co historiador Beda, quen na s\u00faa obra \"Historia ecclesiastica gentis Anglorum\" reco\u00f1ece a Ceawlin como un do oito \"bretwaldas\", que \u00e9 o nome que os anglosax\u00f3ns lles daban a aqueles monarcas que lograran unha supremac\u00eda temporal sobre os demais reinos.\nCeawlin morreu en 593 e fora deposto o ano anterior, posibelmente polo seu sucesor, Ceol."}
{"id": "347522", "revid": "23204", "url": "https://gl.wikipedia.org/wiki?curid=347522", "title": "Cenwalh de Wessex", "text": "Cenwalh, finado ao redor de 674, foi rei de Wessex en dous per\u00edodos.\nTraxectoria.\nFillo de Cynegils, asumiu o trono \u00e1 morte do seu pai, en 643. Con todo, dous anos despois o reino foi ocupado polo rei Penda de Mercia, quen nesa \u00e9poca estaba enfrontado con Northumbria nunha guerra pola hexemon\u00eda da rexi\u00f3n. \nEsta guerra estaba marcada tam\u00e9n por intereses relixiosos, xa que Penda era un rei pag\u00e1n en tempos en que todos os monarcas anglosax\u00f3ns estaban a ser cristianizados.\nDurante uns anos, Cenwalh refuxiouse xunto ao rei Anna de Anglia Oriental, onde foi tam\u00e9n bautizado. Consid\u00e9rase que, previamente, Cenwalh repudiara \u00e1 s\u00faa esposa naquel momento, que era irm\u00e1 de Penda.\nEn 648, Cenwalh foi restaurado no trono. A partir de 672, reinou xunto \u00e1 s\u00faa \u00faltima esposa, Seaxburh ou Sexburga. Esta sucedeuno por un breve tempo logo da s\u00faa morte en 674.\nV\u00e9xase tam\u00e9n.\nBibliograf\u00eda.\n[[Categor\u00eda:Nados no s\u00e9culo VII]]\n[[Categor\u00eda:Reis de Wessex]]"}
{"id": "347523", "revid": "89787", "url": "https://gl.wikipedia.org/wiki?curid=347523", "title": "Cynegils de Wessex", "text": "Cynegils de Wessex, finado en 643, foi rei de Wessex (611-643).\nTraxectoria.\nEra fillo do rei Ceol de Wessex. Sucedeu ao seu t\u00edo Ceolwulf logo da s\u00faa morte. En 614, Cynegils e o seu fillo Cwichelm, derrotaron aos galeses en Brampton. En 628, iniciaron unha guerra contra o rei Penda de Mercia en Cirencester. A guerra terminou coa firma dun tratado. En 634, Cynegils permitiulle a Birino traer a cristiandade a Wessex. O ano seguinte Birino bautizou ao rei Cynegils e ao rei Oswald de Northumbria. O ano seguinte logo do seu bautismo, Cwichelm morreu pelexando contra os galeses (636). Cynegils morreu en 643 e o trono foi cedido ao seu outro fillo, Cenwalh.\nCynegils tivo cinco fillos:"}
{"id": "347527", "revid": "12452", "url": "https://gl.wikipedia.org/wiki?curid=347527", "title": "Escultura da Antiga Roma", "text": ""}
{"id": "347528", "revid": "12452", "url": "https://gl.wikipedia.org/wiki?curid=347528", "title": "Escultura de Roma", "text": ""}
{"id": "347529", "revid": "98629", "url": "https://gl.wikipedia.org/wiki?curid=347529", "title": "Cwichelm de Wessex", "text": "Cwichelm, finado ao redor de 636. foi un rei de Wessex.\nTraxectoria.\nFillo m\u00e1is vello de Cynegils. Acompa\u00f1ou ao seu pai nas loitas contra os galeses, a quen derrotaron en Brampton (614), e contra o rei Penda de Mercia.\nO historiador Beda o Venerable, na s\u00faa obra \"Historia ecclesiastica gentis Anglorum\", menciona a Cwichelm como o instigador do intento de asasinato do rei Edwin de Deira, ao redor do 626. A \u00faltima menci\u00f3n de Cwichelm nas Cr\u00f3nicas indica que foi bautizado en Dorchester, ao mesmo tempo que o seu pai e o rei Oswald de Northumbria, e que faleceu o mesmo ano.\nLogo da s\u00faa morte, o seu pai continuou no trono. Posteriormente, o reino pasou a mans do seu irm\u00e1n Cenwalh.\nCo\u00f1\u00e9ceselle un fillo, Cuthred, quen puido ser un rei vasalo baixo Cynegils e Cenwalh."}
{"id": "347531", "revid": "624", "url": "https://gl.wikipedia.org/wiki?curid=347531", "title": "Caedwalla de Wessex", "text": ""}
{"id": "347532", "revid": "89787", "url": "https://gl.wikipedia.org/wiki?curid=347532", "title": "C\u00e6dwalla de Wessex", "text": "Caedwalla (C\u00e6dwalla), nado en 659 e finado o 20 de abril de 689, foi Rei de Wessex desde o ano 685 aproximadamente ata que abdicou no ano 688.\nO seu nome deriva do nome britano Cadwallon. Foi exiliado de Wessex; durante o seu exilio, reuniu un ex\u00e9rcito e atacou Sussex e matou o seu rei Ethelwealh de Sussex. Con todo, Caedwalla foi incapaz de manter o territorio, e foi expulsado polos partidarios de Aethelwealh. En 685 ou 686 retornou a Wessex e finalmente converteuse en rei. \u00c9 posible que eliminase a varios dos seus rivais din\u00e1sticos, xa que alg\u00fans rexistros informan de que Wessex estaba gobernado por varios reis ata a chegada de Caedwalla.\nTras o seu ascenso en Wessex, Caedwalla regresou a Sussex e conquistouno novamente, ocupando as\u00ed mesmo a Illa de Wight, eliminando as dinast\u00edas que al\u00ed reinaban e convertendo aos seus habitantes ao cristianismo a punta de espada. Obtivo o control de Surrey e do Reino de Kent, e no 686 instaurou ao seu irm\u00e1n Mul como rei de Kent. Un ano despois, Mul foi queimado durante unha revolta, polo que Caedwalla regresou a Kent e gobernouno directamente durante un tempo.\nCaedwalla foi ferido durante a conquista da Illa de Wight, e quizais esta foi a raz\u00f3n pola que abdicou no ano 688 para viaxar a Roma para o seu bautismo e posterior morte. Chegou a Roma en abril de 689 e foi bautizado o s\u00e1bado anterior a Semana Santa, morrendo dez d\u00edas despois, o 20 de abril 689. Foi sucedido polo Rei Ine de Wessex.\nTraxectoria.\nA s\u00faa familia provi\u00f1a da rexi\u00f3n de Cadwallon en Gales. De mozo foi exiliado na rexi\u00f3n do sur de Saxonia (no que agora se co\u00f1ece como Sussex); nesa \u00e9poca atacou e matou o rei Aethelwealh. Con todo, Caedwalla foi incapaz de manter o territorio, xa que foi expulsado pola xente de Aethelwealh. No ano 685 ou 686 retornou a Wessex e finalmente converteuse en rei. Tam\u00e9n \u00e9 pos\u00edbel que estea involucrado en feitos de represi\u00f3n das dinast\u00edas rivais dese tempo, segundo os rexistros de Wessex, \u00e1s familias que gobernaron at\u00e9 a chegada de Caedwalla.\nDespois do seu exilio Caedwalla regresou a Sussex e tomou aquel territorio novamente. as\u00ed mesmo conquistou a Illa de Wight, provocando a extinci\u00f3n das dinast\u00edas que al\u00ed reinaban. Obtivo o control de Surrey e do Reino de Kent, e no 686 instaurou ao seu irm\u00e1n Mul como rei de Kent. Un ano despois, Mul morreu queimado nunha revolta nas proximidades de Kent, polo que Caedwalla debeu regresar ao lugar durante un per\u00edodo consider\u00e1bel para substitu\u00edr o seu irm\u00e1n.\nCaedwalla foi ferido durante a conquista da Illa de Wight, e quizais esta foi a raz\u00f3n pola que abdicou no ano 688 para viaxar a Roma para o seu bautismo e posterior morte. Chegou a Roma en abril de 689 e foi bautizado o s\u00e1bado anterior a Semana Santa, morrendo dez d\u00edas despois, o 20 de abril 689. Foi sucedido polo Rei Ine de Wessex.\nFontes hist\u00f3ricas acerca de Caedwalla..\nO mellor documento sobre os feitos relacionados con Saxonia Occidental \u00e9 a \"Historia ecclesiastica gentis Anglorum\", escrita ao redor do ano 731 por San Beda O.S.B., tam\u00e9n co\u00f1ecido como Beda o Venerable ou Beda, monxe e cronista do norte. Beda recibiu abundante informaci\u00f3n confi\u00e1bel acerca de Caedwalla de parte do Bispo Daniel de Winchester; Beda interesouse principalmente na cristianizaci\u00f3n dos sax\u00f3ns occidentais, as\u00ed como en relatar a historia da igrexa, que bota moita luz sobre Caedwalla e os sax\u00f3ns do oeste. A obra contempor\u00e1nea \"Vita Sancti Wilfrithi\", co\u00f1ecida igualmente como \u201cVida de San Wilfrid\u201d, foi escrita por Estevo de Ripon, pero a mi\u00fado foi atribu\u00edda por erro a Eddius Stephanus, quen tam\u00e9n menciona a Caedwalla. Outra fonte \u00fatil \u00e9 a \"Cr\u00f3nica anglosaxoa\", un conxunto de sucesos dos anais da historia de Inglaterra recompilados en Wessex a finais do s\u00e9culo IX, probabelmente baixo a direcci\u00f3n do rei Alfredo o Grande, asociada coa obra \"As Cr\u00f3nicas\", a cal \u00e9 unha listaxe dos reis e os seus reinados, co\u00f1ecido como \u201cA Lista Xeneal\u00f3gica dos Reis de Saxonia Occidental\u201d (Lista de reis de Wessex). Existen as\u00ed mesmo seis cartas que sobreviviron, a\u00ednda que algunhas de dubidosa autenticidade. Estas cartas eran documentos elaborados para rexistrar as doaz\u00f3ns de terras polos reis aos seus seguidores ou \u00e1 igrexa, e son unhas das primeiras fontes documentais da Inglaterra de outrora.\nO territorio de Saxonia Occidental nos anos 680..\nDurante o transcurso do s\u00e9culo VII, os sax\u00f3ns occidentais ocuparon un sector ao suroeste de Inglaterra, a\u00ednda que os l\u00edmites exactos son dif\u00edciles de definir.\nAo oeste atop\u00e1base o Reino Brit\u00e1nico nativo de Dumnonia, o cal \u00e9 co\u00f1ecido agora como Devon e Cornualla. Cara ao norte ach\u00e1base Mercia, cuxo rei Wulfhere dominou at\u00e9 a zona meridional de Inglaterra durante o seu reinado. No ano 674 foi sucedido polo seu irm\u00e1n Aethelred de Mercia, o cal foi militarmente menos activo que o seu irm\u00e1n Wulfhere. Aethelred asediou moito a fronteira con Wessex, e gran parte da Saxonia occidental, pero non puido conservar a extensi\u00f3n capturada no seu momento por Wulfhere. Cara ao sueste atop\u00e1base o reino de Saxonia do Sur, co\u00f1ecido agora como Sussex; e ao leste o reino de Essex (Sax\u00f3ns do Leste), os cales controlaban Londres.\nNon todas as rexi\u00f3ns nomeadas no libro \u201cAs Cr\u00f3nicas\u201d poden ser identificadas, pero aparentemente Saxonia do Leste ser\u00eda parte da zona setentrional de Somerset, ao sur de Gloucestershire e ao norte de Wiltshire, contra as posici\u00f3ns dos Brit\u00e1nicos e os de Mercia. Cara ao suroeste, existen evidencias da influencia que exerc\u00edan os Sax\u00f3ns Occidentais rexidos por Cenwalh de Wessex, quen reinou desde 642 at\u00e9 673, o cal \u00e9 lembrado como o primeiro l\u00edder sax\u00f3n de Sherborne Abbey, na rexi\u00f3n de Dorset. Similarmente, Centwine de Wessex foi o primeiro l\u00edder sax\u00f3n de Glastonbury entre 676 e 685 na rexi\u00f3n de Somerset. Evidentemente os mosteiros que hai na rexi\u00f3n foron constru\u00eddos por eles. Exeter, ao oeste, na rexi\u00f3n de Devon estivo baixo o control dos Sax\u00f3ns Occidentais desde o ano 680, xa que Bonifacio foi educado naquel lugar nesa \u00e9poca.\nOs devanceiros.\nO cronista e monxe Beda sostivo que Caedwalla foi \"un mozo audaz da casa real de Gewiss\u00e6\" e perdeu a s\u00faa vida moi nova, aos 33 anos de idade, no ano 689. Beda adoitaba usar o nome tribal de \"Gewisse\" como equivalente para describir aos Sax\u00f3ns Occidentais: As xenealox\u00edas dos Sax\u00f3ns Occidentais rem\u00f3ntanse a un tal \u201cGewis\u201d, quen seguramente foi lendario.\nSegundo \u201cAs Cr\u00f3nicas\u201d, Caedwalla era fillo de Coenberht, descendente de Ceawlin de Cerdic, quen foi o primeiro Gewisse en establecerse en Inglaterra. Con todo, hai moitas dificultades e contradici\u00f3ns nas listas de reinados, en parte causadas polos esforzos de escr\u00edb\u00e1ns posteriores para tentar demostrar que cada rei da lista era descendente de Cerdic, polo que a xenealox\u00eda de Caedwalla debe tratarse con certa precauci\u00f3n. O seu nome \u00e9 unha forma anglosaxoa do nome brit\u00e1nico \"Cadwallon\", que pode indicar en parte a s\u00faa descendencia brit\u00e1nica.\nPrimeira campa\u00f1a militar en Sussex.\n\"A\" primeira menci\u00f3n de Caedwalla at\u00f3pase na Vida de San Wilfrido, no que aparece descrito como un nobre exiliado nos bosques de Chilternn e de Andred. Non era estra\u00f1o que un rei do s\u00e9culo VII tivese que pasar alg\u00fan tempo no exilio antes de subir ao trono. Oswald de Northumbria \u00e9 outro exemplo destacado. De acordo con \u201cAs Cr\u00f3nicas\u201d, C\u00e6dwalla comezou a s\u00faa contenda para chegar ao trono no ano 685. Malia o seu exilio nos bosques, foi quen de reunir suficiente forza militar para derrotar e matar o rei \u00c6thelwealh de Sussex, a\u00ednda que pronto volveu ser expulsado por Berthun e Andhun, personaxes do clan do rei \u00c6thelwealh, que administraron o pa\u00eds desde ent\u00f3n, posibelmente coma se fosen reis. Mesmo chegaron a dominar a Illa de Wight e o val do r\u00edo Meon, o cal se atopa ao leste de Hampshire; O documento \u201cAs Cr\u00f3nicas\u201d data este suceso no ano 661, pero segundo Beda ocorreu \"pouco antes da misi\u00f3n de Wilfrido contra os Sax\u00f3ns do Sur en 680, o que implica unha data bastante posterior. Wulfhere tam\u00e9n atacou Ashdown, e \u201cAs Cr\u00f3nicas\u201d volven datar este suceso no 661, pero o m\u00e1is prob\u00e1bel \u00e9 que te\u00f1a lugar despois. Se estes feitos ocorreron no 680 ou pouco antes, o ataque de Caedwalla contra \u00c6thelwealh explicar\u00edase como unha resposta \u00e1 presi\u00f3n dos da rexi\u00f3n de Mercia.\nOutro indicio da situaci\u00f3n pol\u00edtica e militar pode ser a divisi\u00f3n no 660 da sede episcopal dos Sax\u00f3ns occidentais de Dorchester, Dorset, unha nova sede que se estableceu en Winchester, moi preto da fronteira con Saxonia do Sur. A explicaci\u00f3n de Beda para a divisi\u00f3n \u00e9 que Cenwalh se cansou do discurso \u201cfranco\u201d do bispo de Dorchester, o m\u00e1is prob\u00e1bel \u00e9 que se tratase dunha resposta ao avance dos de Mercia, que obrigou \u00e1 expansi\u00f3n cara ao oeste de Saxonia, tal como as actividades militares de Caedwalla ao oeste, sur e leste, en lugar de cara ao norte. Grazas ao \u00e9xito militar de Caedwalla pode deberse a raz\u00f3n de que nesa \u00e9poca empezase a usarse m\u00e1is o termo \"sax\u00f3n occidental\" en lugar de \"Gewisse\", xa que desde ese momento os sax\u00f3ns occidentais comezaron a reinar sobre outros pobos anglosax\u00f3ns.\nO seu reinado.\nNo ano 685 ou 686, Caedwalla converteuse en rei dos sax\u00f3ns occidentais despois de que Centwine de Wessex, o seu antecesor, se retirase a un mosteiro. Beda relata que Caedwalla logrou manterse no trono por dous anos, at\u00e9 688, pero se o seu reinado durou polo menos tres anos, \u00e9 pos\u00edbel que suba ao trono en 685. Na \u201cLista Xeneal\u00f3xica dos Reinados dos Sax\u00f3ns Occidentais\u201d (\"West Saxon Genealogical Regnal List\") hai rexistros de que o per\u00edodo de reinado foi de tres anos e non de dous como indica Beda.\nSegundo Beda, antes do reinado de Caedwalla, a rexi\u00f3n de Wessex estaba gobernada por unha especie de semirreis, que foron dominados un a un por Caedwalla antes de converterse el mesmo en Rei. A\u00ednda que Beda non o aclara explicitamente, \u00e9 posible conxecturar que nalg\u00fan sentido Caedwalla terminou coa forma de reinado destes semirreis. Beda data a morte do Rei Cenwalh como o inicio dun per\u00edodo de dez anos no que os sax\u00f3ns occidentais eran gobernados por estes minirreis; con todo, crese que Cenwalh morreu en 673, as\u00ed que isto \u00e9 algo incompat\u00edbel coas datas da chegada de Caedwalla ao poder. Pode ser que Centwine, o antecesor de Caedwalla como rei de Wessex, comezase como un cogobernante, e que logo se establecese como rei at\u00e9 a chegada de Caedwalla. Tam\u00e9n \u00e9 pos\u00edbel que houbese outras facci\u00f3ns cos seus propios semirreis provenientes da dinast\u00eda real dos sax\u00f3ns occidentais, competindo polo poder con Centwine e Caedwalla. A cualificaci\u00f3n destes gobernantes como \u201csemirreis\u201d pode deberse a unha descrici\u00f3n imparcial da situaci\u00f3n por parte do bispo Daniel de Winchester, quen fora un dos principais informantes de Bede na Saxonia occidental. As\u00ed mesmo \u00e9 pos\u00edbel que non todos os subreis fosen eliminados. Est\u00e1 o rei Bealdred, quen reinou na \u00e1rea de Somerset e Wiltshire occidental, o cal \u00e9 mencionado en dous tratados de repartici\u00f3n de terras; o primeiro data do ano 681 e o outro de 688, a\u00ednda que estes documentos foron catalogados como falsos por alg\u00fans historiadores. M\u00e1is confuso \u00e9 a\u00ednda a situaci\u00f3n doutra concesi\u00f3n de terras, que se cre verdadeira, onde se mostra ao pai de Ine, Cenred, reinando a\u00ednda en Wessex nun per\u00edodo posterior \u00e1 ascensi\u00f3n ao poder de Ine.\nUnha vez no trono, Caedwalla atacou de novo aos sax\u00f3ns do sur, e nesa oportunidade matou a Berthun, e \"a rexi\u00f3n quedou no peor estado de sometemento\". Tam\u00e9n conquistou a illa de Wight, que segu\u00eda a\u00ednda baixo o dominio dun reino pag\u00e1n independente, e disp\u00faxose a matar a todos os nativos da illa, para as\u00ed asegurar o asentamento do seu propio pobo. Arwald, rei da illa de Wight, era xunto cos seus dous irm\u00e1ns os herdeiros. Eles fuxiron da illa, pero foron atopados en Stoneham, en Hampshire, e asasinados por ordes de Caedwalla, a\u00ednda que foron persuadidos por un sacerdote para que se deixasen bautizar antes de ser executados. Beda menciona igualmente que Caedwalla foi ferido e est\u00e1base recuperando das s\u00faas feridas cando veu o sacerdote a pedir permiso para bautizar aos pr\u00edncipes.\nNunha carta do ano 688, C\u00e6dwalla realiza unha repartici\u00f3n de terras en Farnham para a construci\u00f3n da Catedral, o cal serve de evidencia para afirmar que C\u00e6dwalla controlaba o territorio de Surrey. Tam\u00e9n invadiu Kent en 686, e pode fundar un mosteiro en Hoo, ao nord\u00e9s de Rochester, entre o r\u00edo Medway e o T\u00e1mesis. Al\u00ed instalouse o seu irm\u00e1n, Mul de Kent, como rei de Kent, en lugar do seu antecesor o rei Eadric de Kent. Nunha revolta posterior, Mul morreu queimado, xunto con outros doce seguidores, de acordo coa \"Cr\u00f3nica anglosaxoa.\" Caedwalla respondeu cunha nova campa\u00f1a contra a rexi\u00f3n de Kent, arrasando a terra e deixando un total estado de caos. \u00c9 pos\u00edbel que goberne Kent directamente despois desta segunda invasi\u00f3n.\nCristianismo.\nCaedwalla a\u00ednda non estaba bautizado cando chegou ao trono en Wessex, e mant\u00edvose as\u00ed durante todo o seu reinado. A\u00ednda que se refire a mi\u00fado como un pag\u00e1n, non \u00e9 necesariamente a mellor descrici\u00f3n, xa que \u00e9 pos\u00edbel que tivese crenzas cristi\u00e1s, pero atrasou o seu bautismo at\u00e9 a un tempo despois, segundo a s\u00faa conveniencia.\nEl foi claramente respectuoso da igrexa, segundo demostran varias Cartas de subvenci\u00f3ns realizadas \u00e1s igrexas e edificios relixiosos da \u00e9poca. Cando Caedwalla atacou por primeira vez aos sax\u00f3ns do Sur, Wilfrido estaba na corte do rei, e cando \u00c6thelwealh foi asasinado, o mesmo Wilfrido reco\u00f1eceu a Caedwalla; o escrito \u201cA Vida de Wilfrido\u201d lembra que C\u00e6dwalla consideraba a este como un pai espiritual. Beda afirma que Caedwalla se comprometeu a dar un cuarto da illa de Wight \u00e1 igrexa se a daban conquistado, e que Wilfrido foi o beneficiario cando se cumpriu a promesa. Beda tam\u00e9n di que Caedwalla accedeu a que os herdeiros de Arwald (rei da illa de Wight) fosen bautizado antes de ser executados. En d\u00faas das cartas de Caedwalla at\u00f3panse doaz\u00f3ns de terras a Wilfrido, e tam\u00e9n hai probas posteriores de que Caedwalla traballou con Wilfrido e Eorcenwald, un bispo dos sax\u00f3ns do leste, para establecer unha sociedade eclesi\u00e1stica de Sussex. Con todo, non hai probas de que Wilfrido exercese alg\u00fan tipo de influencias sobre as actividades seculares de Caedwalla ou das s\u00faas campa\u00f1as.\nA asociaci\u00f3n de Wilfrido con Caedwalla pode haberlle beneficiado a el doutra maneira: n'\u201cA vida de Wilfrido\u201d af\u00edrmase que o Arcebispo de Canterbury, Teodoro de Tarso, expresou o seu desexo de que Wilfrido fose o seu sucesor. De ser certo isto, hai evidencias dunha aparente asociaci\u00f3n de Wilfrid co Bispado do sur durante o reinado de Caedwalla.\nAbdicaci\u00f3n, bautismo e morte.\nEn 688 Caedwalla abdicou ao poder e foi en peregrinaci\u00f3n a Roma, posiblemente porque xa estaba a morrer debido \u00e1s feridas que sufrira mentres loitaba na Illa de Wight. Caedwalla nunca fora bautizado, e Beda sost\u00e9n que a Caedwalla gustar\u00edalle \"obter o privilexio especial de recibir a purificaci\u00f3n do bautismo no santuario dos Ap\u00f3stolos bienaventurados\". S\u00e1bese que se detivo en Francia na localidade de Samer, preto de Calais, e que doou di\u00f1eiro al\u00ed para a fundaci\u00f3n dunha igrexa, e tam\u00e9n hai rexistros do seu paso pola corte do Cunipert, rei dos lombardos, no que hoxe \u00e9 o norte de Italia.\nEn Roma, foi bautizado polo Papa Serxio I o s\u00e1bado anterior a Semana Santa (segundo Beda). Tomou o nome de Pedro e morreu pouco tempo despois, \"a\u00ednda cos seus vestidos brancos\". Foi enterrado na igrexa de San Pedro. O escrito de Beda \"Historia Eclesi\u00e1stica\" e as \"Cr\u00f3nicas anglosaxoas\" concordan en que Caedwalla faleceu o 20 de abril, pero nestes escritos aseg\u00farase que morreu sete d\u00edas despois do seu bautismo, a\u00ednda que o s\u00e1bado anterior de Pascua foi o 10 de abril dese ano. O epitafio da s\u00faa tumba descr\u00edbeo como \"O Rei dos Sax\u00f3ns\".\nA sa\u00edda do poder de Caedwalla en 688 parece dar lugar a unha inestabilidade no sur de Inglaterra. Ine de Wessex, o sucesor de Caedwalla, abdicou no 726, e a compilac\u00edon \u201cLista Xeneal\u00f3xica real dos Sax\u00f3nss Occidentais\u201d aclara que reinou durante trinta e sete anos, o que implica que o seu reinado comezou en 689 en lugar de 688. Isto poder\u00eda indicar un per\u00edodo de inestabilidade entre a abdicaci\u00f3n de Caedwalla e a toma do poder de Ine. A monarqu\u00eda tam\u00e9n sufriu cambios na rexi\u00f3n de Kent en 688, con Oswine de Kent, que aparentemente foi un merciano que tomou o trono, e non hai evidencia da influencia oriental de Saxonia sobre a rexi\u00f3n de Kent, nos anos inmediatamente despois da abdicaci\u00f3n de Caedwalla.\nNo ano 694, Ine substra\u00edu unha indemnizaci\u00f3n de 30.000 peniques do tesouro de Kent pola morte de Mul. Esta cantidade representaba, segundo el, o valor da vida de Aetheling. Ine parece manter o control de Surrey, pero nunca recuperou o territorio de Kent. Ning\u00fan rei de Wessex volveu aventurarse cara ao leste at\u00e9 a chegada de Ecgberht de Wessex, m\u00e1is de cen anos despois."}
{"id": "347533", "revid": "5863", "url": "https://gl.wikipedia.org/wiki?curid=347533", "title": "Torre de Touza", "text": ""}
{"id": "347538", "revid": "75439", "url": "https://gl.wikipedia.org/wiki?curid=347538", "title": "Karmele Jaio", "text": "Karmele Jaio Eiguren, nada en Vitoria o 19 de marzo de 1970, \u00e9 unha xornalista e escritora vasca.\nTraxectoria.\nLicenciouse en ciencias de informaci\u00f3n na Universidade do Pa\u00eds Vasco e traballou no xornal \"Euskaldunon Egunkaria\" e mais no \"Gara\". Publicou tam\u00e9n columnas de opini\u00f3n noutros xornais como o \"Diario de Noticias de \u00c1lava\", \"Deia\", \"Diario de Noticias de Gipuzkoa\" ou \"El Pa\u00eds\". \u00c9 responsable de comunicaci\u00f3n do Instituto Vasco da Muller, Emakunde.\nO primeiro libro que publicou, unha colecci\u00f3n de relatos, foi \"Hamabost zauri\" en 2004. Nese ano ga\u00f1ou o premio Igartza, da editorial Elkar, coa novela \"Amaren eskuak\" que publicou en 2006 e que recibiu varios premios m\u00e1is como o Beterriko Liburua en 2007, e que versionou ela mesma ao castel\u00e1n co t\u00edtulo de \"Las manos de mi madre\" publicado en 2008 pola editorial Ttarttalo. No ano 2013 Mireia Gabilondo dirixiu unha versi\u00f3n cinematogr\u00e1fica da novela.\nEn 2007 publicou outra colecci\u00f3n de relatos, \"Zu bezain ahul\" e en 2009 a novela \"Musika airean\". En \"Orain hilak ditugu\" (2015) recolleu o seu primeiro libro de poes\u00eda.\"\nA Euskaltzaindia nomeouna acad\u00e9mica correspondente o 17 de xullo de 2015."}
{"id": "347539", "revid": "85894", "url": "https://gl.wikipedia.org/wiki?curid=347539", "title": "Acevedo, Loureza, Oia", "text": "Acevedo \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 77 habitantes (37 homes e 40 mulleres)."}
{"id": "347540", "revid": "23204", "url": "https://gl.wikipedia.org/wiki?curid=347540", "title": "O Barrio Novo, Loureza, Oia", "text": "O Barrio Novo \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 17 habitantes (11 homes e 6 mulleres)."}
{"id": "347541", "revid": "85894", "url": "https://gl.wikipedia.org/wiki?curid=347541", "title": "Loureza, Loureza, Oia", "text": "Loureza \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 146 habitantes (72 homes e 74 mulleres)."}
{"id": "347542", "revid": "85894", "url": "https://gl.wikipedia.org/wiki?curid=347542", "title": "Mabia, Loureza, Oia", "text": "Mabia \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 75 habitantes (35 homes e 40 mulleres)."}
{"id": "347543", "revid": "85894", "url": "https://gl.wikipedia.org/wiki?curid=347543", "title": "Refoxos, Loureza, Oia", "text": "Refoxos \u00e9 un lugar da parroquia de Loureza, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 42 habitantes (20 homes e 22 mulleres)."}
{"id": "347544", "revid": "1131", "url": "https://gl.wikipedia.org/wiki?curid=347544", "title": "O Mato Vello, Pedornes, Oia", "text": "O Mato Vello \u00e9 un lugar da parroquia de Pedornes, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 11 habitantes (5 homes e 6 mulleres)."}
{"id": "347545", "revid": "85894", "url": "https://gl.wikipedia.org/wiki?curid=347545", "title": "Pedornes, Pedornes, Oia", "text": "Pedornes \u00e9 un lugar da parroquia de Pedornes, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 185 habitantes (97 homes e 98 mulleres)."}
{"id": "347546", "revid": "85894", "url": "https://gl.wikipedia.org/wiki?curid=347546", "title": "Vilar, Pedornes, Oia", "text": "Vilar \u00e9 un lugar da parroquia de Pedornes, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 estaba despoboado."}
{"id": "347547", "revid": "85894", "url": "https://gl.wikipedia.org/wiki?curid=347547", "title": "A Barroca, Viladesuso, Oia", "text": "A Barroca \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 25 habitantes (12 homes e 13 mulleres)."}
{"id": "347548", "revid": "85894", "url": "https://gl.wikipedia.org/wiki?curid=347548", "title": "Os Loureiros, Viladesuso, Oia", "text": "A Barroca \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 55 habitantes (29 homes e 26 mulleres)."}
{"id": "347549", "revid": "85894", "url": "https://gl.wikipedia.org/wiki?curid=347549", "title": "O Mogoll\u00f3n, Viladesuso, Oia", "text": "O Mogoll\u00f3n \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 53 habitantes (24 homes e 29 mulleres)."}
{"id": "347550", "revid": "85894", "url": "https://gl.wikipedia.org/wiki?curid=347550", "title": "Os P\u00e9rez, Viladesuso, Oia", "text": "Os P\u00e9rez \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 9 habitantes (4 homes e 5 mulleres)."}
{"id": "347551", "revid": "85894", "url": "https://gl.wikipedia.org/wiki?curid=347551", "title": "Os Pre\u00e1ns, Viladesuso, Oia", "text": "Os Pre\u00e1ns \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 32 habitantes (17 homes e 15 mulleres)."}
{"id": "347552", "revid": "85894", "url": "https://gl.wikipedia.org/wiki?curid=347552", "title": "A Serra Seca, Viladesuso, Oia", "text": "A Serra Seca \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 32 habitantes (15 homes e 17 mulleres)."}
{"id": "347553", "revid": "85894", "url": "https://gl.wikipedia.org/wiki?curid=347553", "title": "O Sobral, Viladesuso, Oia", "text": "O Sobral \u00e9 un lugar da parroquia de Viladesuso, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 15 habitantes (5 homes e 10 mulleres)."}
{"id": "347554", "revid": "89787", "url": "https://gl.wikipedia.org/wiki?curid=347554", "title": "E3 Harelbeke 2016", "text": "A 59\u00aa edici\u00f3n da E3 Harelbeke, oficialmente 59e Record E3 Harelbeke disputouse o venres 25 de marzo de 2016 con sa\u00edda e chegada na cidade de Harelbake, logo de percorrer 206,4\u00a0km entre os que hab\u00edan 15 \"muros\", alg\u00fans deles de pav\u00e9.\nEsta foi a primeira das Cl\u00e1sicas do pav\u00e9 da tempada e a sexta carreira do UCI WorldTour 2016.\nO ga\u00f1ador foi o polaco do Team Sky Micha\u0142 Kwiatkowski que se adiantou ao campi\u00f3n do mundo eslovaco Peter Sagan en 4 segundos e en 11 segundos ao pelot\u00f3n principal, que encabezou o seu compa\u00f1eiro de equipo ingl\u00e9s Ian Stannard.\nPercorrido.\nO trazado contou cunha lonxitude de 206'4\u00a0km con sa\u00edda e final en Harelbeke. O percorido pasou por 5 sectores de pav\u00e9 e 15 \"muros\" dos que alg\u00fans son de pav\u00e9\nEquipos.\nNa competici\u00f3n participaron 25 equipos. 18 do UCI WorldTour e 7 de categor\u00eda Profesional Continental. Comezaron un total de 197 ciclistas (8 por equipo, excepto BMC, Orica e Dimension Data que partiron con 7). Ao final sa\u00edron 197 ciclistas dos que chegaron a meta 106."}
{"id": "347557", "revid": "5110", "url": "https://gl.wikipedia.org/wiki?curid=347557", "title": "Parentesco", "text": "O parentesco \u00e9 o v\u00ednculo que existe entre d\u00faas persoas por consanguinidade, afinidade, adopci\u00f3n, matrimonio ou outra relaci\u00f3n estable de afectividade an\u00e1loga a esta.\nConcepto.\nEn sentido estrito, \u00e9 o v\u00ednculo que une \u00e1s persoas que descenden unhas doutras ou que te\u00f1en un ascendente com\u00fan, isto \u00e9, que se achan unidas por unha comunidade de sangue. En sentido amplo, parentesco \u00e9 a relaci\u00f3n ou uni\u00f3n de varias persoas por virtude da natureza ou a lei. En particular, p\u00f3dese sinalar que o parentesco \u00e9 com\u00fan en todas as familias do mundo.\nFormas de parentesco.\nO parentesco entre d\u00faas persoas p\u00f3dese producir de tres formas diferentes:\nParentesco de consanguinidade.\nO parentesco de consanguinidade \u00e9 a relaci\u00f3n que existe entre as persoas unidas por un v\u00ednculo de sangue, \u00e9 dicir, que te\u00f1en polo menos un ascendente en com\u00fan. A proximidade no parentesco por consanguinidade determ\u00ednase polo n\u00famero de xeraci\u00f3ns que separan aos dous parentes, e m\u00eddese en graos, correspondendo cada grao \u00e1 separaci\u00f3n entre unha persoa e os seus pais ou fillos.\nEstes v\u00ednculos de parentesco consangu\u00edneo organ\u00edzanse en li\u00f1as de parentesco, formadas por unha serie consecutiva de graos, entre as que se poden distinguir:\nIsto at\u00f3pase regulado nos artigos 915 a 918 do C\u00f3digo civil espa\u00f1ol, no artigo 27 do C\u00f3digo civil chileno, nos artigos 190 a 198 do C\u00f3digo civil guatemalteco e nos artigos 37 a 39 do C\u00f3digo Civil venezolano.\nParentesco de afinidade.\nA afinidade \u00e9 o v\u00ednculo que se establece entre un c\u00f3nxuxe e os parentes consangu\u00edneos do outro, ou ben, reciprocamente, entre unha persoa e os c\u00f3nxuxes dos seus parentes consangu\u00edneos. O grao e a li\u00f1a da afinidade determ\u00ednanse segundo o grao e a li\u00f1a da consanguinidade. \u00c9 dicir, unha persoa \u00e9 parente por afinidade de todos os parentes consangu\u00edneos do seu c\u00f3nxuxe na mesma li\u00f1a e grao que este o \u00e9 deles por consanguinidade. Reciprocamente, os c\u00f3nxuxes dos parentes consangu\u00edneos dunha persoa son parentes por afinidade desta na mesma li\u00f1a e grao que o parente consangu\u00edneo do que son c\u00f3nxuxes.\nA relaci\u00f3n existente entre un grupo de parentes consangu\u00edneos e os parentes consangu\u00edneos do c\u00f3nxuxe dun deles, que poder\u00eda denominarse \u00abdobre afinidade\u00bb (por exemplo, a relaci\u00f3n existente entre os consogros ou os concu\u00f1ados, non xera parentesco no Dereito hispano. \u00c9 dicir, o matrimonio non crea parentesco entre os consangu\u00edneos dun dos c\u00f3nxuxes e os do outro.\nTam\u00e9n existe o termo \u00abcontraparente\u00bb, que significa \"parente de parentes\": 'Non \u00e9 curm\u00e1n directo meu; \u00e9 un contraparente porque \u00e9 curm\u00e1n do meu cu\u00f1ado.'\nParentesco civil.\nEntre os romanos co\u00f1ec\u00edase como \"agnatio\" ao v\u00ednculo puramente civil existente entre persoas suxeitas a unha mesma patria potestade, fosen ou non descendentes de quen a ostentaba. A natureza deste v\u00ednculo non resid\u00eda no sangue, sen\u00f3n no poder.\nA adopci\u00f3n tam\u00e9n crea un tipo especial de parentesco, chamado \u00abparentesco civil\u00bb ou \u00abparentesco por adopci\u00f3n\u00bb, entre o adoptado e o adoptante, as\u00ed como entre o adoptado e a familia do adoptante. En xeral, o parentesco entre un adoptado e a s\u00faa familia adoptante consid\u00e9rase exactamente igual que o dun membro familiar de orixe consangu\u00edneo.\nGraos de parentesco.\nEstes son os graos de parentesco:\nEfectos de parentesco.\nServe para ampliar a esfera de dereitos entre parentes.\nDereitos que derivan do parentesco.\nOs principais dereitos que derivan do parentesco son: a pensi\u00f3n alimenticia, a patria potestade e a herdanza.\nObrigaci\u00f3ns que nacen do parentesco.\nA pensi\u00f3n alimenticia, no seu aspecto pasivo; o respecto e a consideraci\u00f3n que os descendentes deben aos seus ascendentes, e a tutela lex\u00edtima.\nIncapacidades que derivan do parentesco.\nA incapacidade para contraer matrimonio entre parentes pr\u00f3ximos; a prohibici\u00f3n que imp\u00f3n a lei, en determinados casos, para servir como testemu\u00f1as, en xu\u00edzo, a un parente, e a incapacidade para ocupar determinados cargos da administraci\u00f3n p\u00fablica, cando un aspirante a devanditos cargos xa ocupa outros dentro da propia administraci\u00f3n.\nA obrigaci\u00f3n alimenticia. Entre as obrigaci\u00f3ns derivadas do parentesco figura, de modo preeminente, a obrigaci\u00f3n alimenticia, que \u00e9 rec\u00edproca, pois o que a cumpre ten, \u00e1 s\u00faa vez, o dereito de esixila (Artigo 301 do C\u00f3digo Civil). En virtude desta obrigaci\u00f3n, o debedor debe procurar ao acredor todos os medios necesarios para que este non careza de alimentos, habitaci\u00f3n, medicamentos, educaci\u00f3n, etc\u00e9tera, \u00e9 dicir, o necesario para vivir decorosamente.\nBiolox\u00eda evolutiva.\nEn evoluci\u00f3n, parentesco significa parentesco evolutivo, \u00e9 dicir, dous taxons relacionados filoxeneticamente."}
{"id": "347558", "revid": "89787", "url": "https://gl.wikipedia.org/wiki?curid=347558", "title": "La Fl\u00e8che Wallonne 2016", "text": "A 80\u00aa edici\u00f3n da Frecha Valoa disputouse o m\u00e9rcores 20 de abril de 2016 na rexi\u00f3n da Valonia, en B\u00e9lxica. O percorrido foron 196 quil\u00f3metros ondulados e, a diferenza do 2015, comezou en Marche-en-Famenne e rematou como \u00e9 habitual en Huy, na cima do famoso Muro de Huy.\nEsta foi a segunda das Cl\u00e1sicas das Ardenas da tempada despois da Amstel Gold Race e antes da Liexa-Bastogne-Liexa. Tam\u00e9n foi a d\u00e9cimo segunda carreira do UCI WorldTour 2016.\nO ga\u00f1ador foi por terceira vez seguida e cuarta no seu palmar\u00e9s (batendo as\u00ed o r\u00e9cord de vitorias da carreira) o espa\u00f1ol do Movistar Team Alejandro Valverde que se impuxo no sprint final ao mozo franc\u00e9s do Etixx-Quick Step Julian Alaphilippe, que rematou na segunda posci\u00f3n por segunda vez consecutiva, e ao compa\u00f1eiro do franc\u00e9s Daniel Martin.\nPercorrido.\nO trazado foi lixeiramente cambiado con respecto \u00e1 edici\u00f3n anterior. Os trocos m\u00e1is visibles foron o cambio da sa\u00edda a Marche-en-Famenne e o remplazameto da C\u00f4te des 36 Tournants por dous ascensos \u00e1 C\u00f4te de Solieres. En total, a carreira inclu\u00edu doce muros, contando as tres subidas ao Muro de Huy.\nEquipos.\nNa competici\u00f3n participaron 25 equipos: 18 do UCI WorldTour e 7 da categor\u00eda Profesional Continental. Comezaron un total de 199 ciclistas (8 por equipo, menos o Sky con 7). Destes 199 acabaron 163."}
{"id": "347559", "revid": "61134", "url": "https://gl.wikipedia.org/wiki?curid=347559", "title": "Subconxunto", "text": ""}
{"id": "347560", "revid": "51078", "url": "https://gl.wikipedia.org/wiki?curid=347560", "title": "Frecha Valona 2016", "text": ""}
{"id": "347561", "revid": "51078", "url": "https://gl.wikipedia.org/wiki?curid=347561", "title": "Frecha Valona", "text": ""}
{"id": "347562", "revid": "61134", "url": "https://gl.wikipedia.org/wiki?curid=347562", "title": "Transformaci\u00f3ns de Lorentz", "text": ""}
{"id": "347563", "revid": "1987", "url": "https://gl.wikipedia.org/wiki?curid=347563", "title": "Quebraondas", "text": " \nUn quebraondas, ou crebaondas, \u00e9 unha estrutura costeira que ten por finalidade principal protexer a costa ou un porto da acci\u00f3n das ondas do mar ou do clima.\nSon calculados, normalmente, para unha determinada altura de onda cun per\u00edodo de retorno especificado.\nO c\u00e1lculo e dese\u00f1o dunha estrutura mar\u00edtima deste porte, as\u00ed como o de diques, molles ou peiraos, e outras estruturas mar\u00edtimas, \u00e9 realizado por enxe\u00f1eiros oce\u00e1nicos ou especialistas en enxe\u00f1ar\u00eda hidr\u00e1ulica, recorrendo a modelos f\u00edsicos e/ou matem\u00e1ticos.\nTerminolox\u00eda.\nEstas estruturas de defensa costeira, que se dispo\u00f1en transversalmente en relaci\u00f3n \u00e1 costa, e que te\u00f1en como funci\u00f3ns a retenci\u00f3n de sedimentos de forma que impidan a erosi\u00f3n costeira des\u00edgnanse como espig\u00f3ns.\nAs estruturas que te\u00f1an como funci\u00f3n fixar unha barra para asegurar a navegaci\u00f3n ch\u00e1manse molles.\nCando o quebraondas disp\u00f3n dunha v\u00eda ou cami\u00f1o para os viandantes poder transitar, recibe o nome espec\u00edfico de malec\u00f3n. Como, por exemplo, o famoso malec\u00f3n da Habana.\nNas pontes.\nTam\u00e9n se chaman quebraondas unha parte dos piares dunha ponte, que ten a finalidade de aguantar a presi\u00f3n da auga. Son normalmente obras angulares colocadas do lado da corrente, denomin\u00e1ndose montantes. Cando est\u00e1n do lado oposto, ch\u00e1manse tallante, e serven de contrafortes."}
{"id": "347564", "revid": "22795", "url": "https://gl.wikipedia.org/wiki?curid=347564", "title": "Crebaondas", "text": ""}
{"id": "347565", "revid": "61134", "url": "https://gl.wikipedia.org/wiki?curid=347565", "title": "Johann Peter Gustav Lejeune Dirichlet", "text": ""}
{"id": "347567", "revid": "89787", "url": "https://gl.wikipedia.org/wiki?curid=347567", "title": "La Fl\u00e8che Wallonne 2015", "text": "A 79\u00aa edici\u00f3n da Frecha Valoa disputouse o m\u00e9rcores 20 de abril de 2016 na rexi\u00f3n da Valonia, en B\u00e9lxica. O percorrido foron 205,5 quil\u00f3metros con varios curtos pero duros ascensos comunmente denominados \"muros\". A carreira iniciouse en Waremme e rematou como \u00e9 habitual na cima do famoso Muro de Huy tras tres pasos por el.\nEsta foi a segunda das Cl\u00e1sicas das Ardenas da tempada despois da Amstel Gold Race e antes da Liexa-Bastogne-Liexa. Tam\u00e9n foi a d\u00e9cimo segunda carreira do UCI WorldTour 2015. Ademais, esta edici\u00f3n tivo grande importancia, xa que a terceira etapa do Tour de Francia 2015 \u00eda ter coma final o Muro de Huy.\nO ga\u00f1ador foi por segunda edici\u00f3n consecutiva e terceira en total o espa\u00f1ol do Movistar Team Alejandro Valverde, que ga\u00f1ou ao sprint nun grupo de cinco. O mozo franc\u00e9s Julian Alaphilippe quedou na segunda posci\u00f3n e o su\u00edzo Michael Albasini terceiro.\nEquipos.\nNa competici\u00f3n participaron 25 equipos: 18 do UCI WorldTour e 7 da categor\u00eda Profesional Continental. Comezaron un total de 198 ciclistas (8 por equipo, excepto MTN-Qhubeka e Team Roompot que colocaron 7).\nPremios.\nDi\u00f1eiro.\nNesta edici\u00f3n, a organizaci\u00f3n distribu\u00edu 42.750 \u20ac en premios. Desa cifra, 40.000 foron repartidos pola posici\u00f3n fianl doos corredores\nPuntos.\nA Par\u00eds-Roubaix outorgou puntos aos 10 primeiros corredores de equipos UCI WorldTour para o respectivo r\u00e1nking."}
{"id": "347568", "revid": "61134", "url": "https://gl.wikipedia.org/wiki?curid=347568", "title": "Funci\u00f3n logar\u00edtmica", "text": ""}
{"id": "347570", "revid": "61134", "url": "https://gl.wikipedia.org/wiki?curid=347570", "title": "Desv\u00edo est\u00e1ndar", "text": ""}
{"id": "347571", "revid": "61134", "url": "https://gl.wikipedia.org/wiki?curid=347571", "title": "Camp\u00e1 de Gauss", "text": ""}
{"id": "347572", "revid": "61134", "url": "https://gl.wikipedia.org/wiki?curid=347572", "title": "Derivabilidade", "text": ""}
{"id": "347573", "revid": "61134", "url": "https://gl.wikipedia.org/wiki?curid=347573", "title": "Biolox\u00eda computacional", "text": ""}
{"id": "347574", "revid": "61134", "url": "https://gl.wikipedia.org/wiki?curid=347574", "title": "Biocomputaci\u00f3n", "text": ""}
{"id": "347575", "revid": "89787", "url": "https://gl.wikipedia.org/wiki?curid=347575", "title": "Xu\u00edzo de Scopes", "text": "O xu\u00edzo de Scopes ou caso de o Estado de Tennessee contra John Thomas Scopes ou Tennessee contra Scopes ou, informalmente, o xu\u00edzo do mono (\"Scopes Monkey Trial\"), foi un famoso caso xudicial celebrado en Tennessee, Estados Unidos en 1925, no cal un profesor substituto de instituto chamado John Scopes foi acusado de violar a Lei Butler do estado de Tennessee, que prohib\u00eda a ensinanza da evoluci\u00f3n humana en todas as escolas financiadas polo estado. O proceso foi deliberadamente montado para dar publicidade \u00e1 pequena vila de Dayton, Tennessee, onde se celebrou, e chamar a atenci\u00f3n sobre a prohibici\u00f3n da ensinanza da evoluci\u00f3n nas escolas. Scopes incriminouse a si mesmo \u00e1 mantenta para que ese asunto puidese ser defendido.\nNo xu\u00edzo, Scopes foi considerado culpable e multado con 100 d\u00f3lares, pero m\u00e1is tarde a multa foi anulada aducindo un tecnicismo legal. O proceso deulle unha gran publicidade nacional a Dayton, xa que reporteiros de todo o pa\u00eds acudiron en multitude al\u00ed para cubrir a actuaci\u00f3n dos avogados de gran sona que representaban a cada parte. William Jennings Bryan, tres veces candidato \u00e1 presidencia, actuou como fiscal, e Clarence Darrow, un famoso avogado defensor, defendeu a Scopes. O proceso puxo de relevo a controversia fundamentalismo-modernismo, na que os cristi\u00e1ns modernistas, que dic\u00edan que a evoluci\u00f3n non era incompatible coa relixi\u00f3n, se opo\u00f1\u00edan aos fundamentalistas, que dic\u00edan que a palabra de Deus revelada na Biblia ti\u00f1a prioridade sobre calquera co\u00f1ecemento humano. O caso foi visto tanto como unha disputa teol\u00f3xica coma un proceso sobre se deber\u00eda ensinarse a ciencia moderna nas escolas. Sobre o caso de Scopes fix\u00e9ronse obras de teatro, pel\u00edculas de cine e televisi\u00f3n e libros.\nOrixes.\nA orixe do conflito que motivou o xu\u00edzo de Scopes estaba na Lei Butler. O deputado estatal John W. Butler, un granxeiro e l\u00edder da World Christian Fundamentals Association, segu\u00eda a pol\u00edtica de reclamar \u00e1 asemblea lexislativa de Tennessee que aprobase leis anitievoluci\u00f3n. Tivo \u00e9xito finalmente cando se aprobou a Lei Butler de Tennessee, o 25 de marzo de 1925. Butler posteriormente declarou: \"Non sab\u00eda nada sobre evoluci\u00f3n... Lera nos xornais que os rapaces e rapazas volv\u00edan da escola e lle contaban aos seus pais que a Biblia non ti\u00f1a ning\u00fan sentido.\" O gobernador de Tennessee Austin Peay asinou a lei para ga\u00f1arse o apoio dos lexisladores rurais, pero cr\u00eda que a lei nunca ser\u00eda imposta nin interferir\u00eda coa educaci\u00f3n nas escolas de Tennessee. William Jennings Bryan agradeceu con estusiasmo a aprobaci\u00f3n da lei; dixo: \"Os pais cristi\u00e1ns do estado te\u00f1en con vostede unha d\u00e9beda de gratitude por salvar aos seus nenos da velenosa influencia dunha hip\u00f3tese non probada.\"\nEn resposta, a American Civil Liberties Union financiou un caso que sentase precedente xur\u00eddico no cal John Scopes, un profesor de ciencias de instituto de Tennessee, estaba de acordo en ser procesado por violar a Lei. Scopes, que substitu\u00edra ao profesor que habitual, foi acusado o 5 de maio de 1925 de ensinar evoluci\u00f3n utilizando un cap\u00edtulo do libro de texto de George William Hunter \"Civic Biology: Presented in Problems\" (1914), que describ\u00eda a teor\u00eda da evoluci\u00f3n, raza e euxenesia. As d\u00faas partes trouxeron para representalos a alg\u00fans dos avogados m\u00e1is famosos da naci\u00f3n, William Jennings Bryan para a acusaci\u00f3n e Clarence Darrow para a defensa, e o xu\u00edzo foi seguido por medio de transmisi\u00f3ns de radio en todo Estados Unidos e pola prensa.\nMontaxe do xu\u00edzo en Dayton.\nA American Civil Liberties Union (ACLU) estaba preocupada pola violaci\u00f3n dos dereitos civ\u00eds que supo\u00f1\u00edan as leis que prohib\u00edan a ensinanza da evoluci\u00f3n promovidas por grupos relixiosos, e ofrec\u00e9rase a defender a calquera que fose acusado de ensinar a teor\u00eda da evoluci\u00f3n desafiando a Lei Butler. Co\u00f1ecendo isto, o 5 de abril de 1925, George Rappleyea, director local en Dayton dunha compa\u00f1\u00eda mineira, metodista partidario da evoluci\u00f3n, que buscaba darlle publicidade \u00e1 pequena localidade de Dayton, daquela con pouco m\u00e1is de 1.700 habitantes, pensou que un xu\u00edzo sobre a ensinanza da evoluci\u00f3n far\u00eda que Dayton fose o centro de atenci\u00f3n. Arranxou unha xuntanza co superintendente de escolas do condado Walter White e o avogado local Sue K. Hicks e convenceunos do interesante que ser\u00eda para Dayton montar este xu\u00edzo. O grupo pediulle a un profesor de 24 anos do instituto local chamado John T. Scopes que admitise ter explicado a evoluci\u00f3n, para poder as\u00ed montar o desexado xu\u00edzo.\nRappleyea indicou que o estado incorr\u00eda nunha contradici\u00f3n, porque, se ben a Lei Butler prohib\u00eda a ensinanza da evoluci\u00f3n humana, o estado ti\u00f1a como libro de texto obrigatorio un que ti\u00f1a un cap\u00edtulo sobre evoluci\u00f3n, polo que aos profesores en certa medida se lles requir\u00eda que violasen a lei. Scopes non recordaba se realmente explicara a evoluci\u00f3n en clase, a\u00ednda que si chegara aos gr\u00e1ficos e ao cap\u00edtulo na clase, pero accedeu a que se montase o xu\u00edzo.\nScopes p\u00faxose de acordo cos estudantes para que testemu\u00f1asen contra el. Foi imputado o 25 de maio, despois de que tres estudantes testemu\u00f1asen contra el Scopes foi acusado de ter explicado o cap\u00edtulo sobre evoluci\u00f3n o 24 de abril de 1925, e foi arrestado, pero nunca chegou a estar detido, xa que Paul Patterson, propietario do xornal \"The Baltimore Sun\", pagou a fianza de 500 d\u00f3lares pedida.\nOs fiscais orixinais eran Herbert E. e Sue K. Hicks, pero finalmente actuou de fiscal Tom Stewart. A World Christian Fundamentals Association chamou ao famoso avogado, devoto presbiteriano e anterior candidato \u00e1 presidencia dos Estados Unidos William Jennings Bryan para que actuase representando a organizaci\u00f3n. Bryan fora orixinalmente invitado por Sue Hicks para actuar como asociado do fiscal e Bryan rapidamente aceptara. Por tanto, o equipo da fiscal\u00eda estaba liderado polo fiscal do distrito Tom Stewart, e inclu\u00eda a Herbert e Sue Hicks, Ben B. McKenzie e William Jennings Bryan.\nEn resposta, a defensa chamou para que a representara a Clarence Darrow, un famoso avogado agn\u00f3stico. Despois de varios cambios, o equipo da defensa quedou formado por Darrow, o avogado da ACLU Arthur Garfield Hays, e o avogado Dudley Field Malone.\nO xu\u00edzo foi cuberto por numerosos xornalistas, entre eles H. L. Mencken do \"The Baltimore Sun\", que tam\u00e9n pagou parte dos gastos da defensa, e que foi quen inventou a denominaci\u00f3n period\u00edstica de \"o xu\u00edzo do mono\". Foi o primeiro xu\u00edzo nos Estados Unidos que foi transmitido por radio a toda a naci\u00f3n.\nDesenvolvemento do proceso xudicial.\nA ACLU inicialmente pretend\u00eda opo\u00f1erse \u00e1 Lei Butler por considerar que era inconstitucional e violaba os dereitos individuais do profesor e a liberdade acad\u00e9mica, pero despois a estratexia cambiou. Os argumentos iniciais da defensa foron que non hab\u00eda realmente conflito entre a relixi\u00f3n e a evoluci\u00f3n (o que despois se chamar\u00eda evoluci\u00f3n te\u00edsta). Chamou a oito expertos cient\u00edficos para que testemu\u00f1asen, pero o xu\u00edz non permitiu que testemu\u00f1asen en persoa todos e s\u00f3 puideron enviar declaraci\u00f3ns escritas.\nO xu\u00edz John T. Raulston foi acusado de estar inclinado a favor do fiscal e tivo frecuentes enfrontamentos con Darrow. O xu\u00edz advertira ao xurado que non xulgaran a bondade da lei (que \u00eda ser o foco do xu\u00edzo) sen\u00f3n a violaci\u00f3n da lei.\nNas \u00faltimas fases do xu\u00edzo, Clarence Darrow abandonou a estratexia orixinal da ACLU e atacou a interpretaci\u00f3n literal da Biblia.\nBryan recriminoulle \u00e1 evoluci\u00f3n que ensinase aos nenos que os humanos eran s\u00f3 un tipo entre os miles de mam\u00edferos e laiouse da noci\u00f3n de que os humanos descendesen de monos africanos.\nMalone respondeu co que se considera o discurso m\u00e1is brillante do xu\u00edzo. Xerando medo ante as \"inquisici\u00f3ns\", Malone argumentou que a Biblia deber\u00eda ser mantida no \u00e1mbito da teolox\u00eda e da moralidade e non nun curso de ciencias. Declarou que o \"duelo a morte\" de Bryan contra a evoluci\u00f3n non deber\u00eda ser unilateral, xa que o tribunal negou a presenza das testemu\u00f1as clave da defensa.\nO sexto d\u00eda do xu\u00edzo o xu\u00edz declarou que todos os testemu\u00f1os da defensa sobre a Biblia eran irrelevantes e non deber\u00edan ser presentados ao xurado. No s\u00e9timo d\u00eda a defensa adoptou a estatexia de chamar ao propio avogado Bryan para que testemu\u00f1ase como experto na Biblia. Preguntoulle a Bryan sobre varias cuesti\u00f3ns do libro do X\u00e9nese nun esforzo para demostrar que a crenza na historicidade da Biblia e os seus relatos de milagros era irrazoable.\nA confrontaci\u00f3n entre Bryan e Darrow durou unhas d\u00faas horas e deb\u00eda proseguir ao d\u00eda seguinte, pero o xu\u00edz Raulston anunciou que consideraba todo ese interrogatorio irrelevante para o caso e que deber\u00eda ser \"suprimido\" da acta. As\u00ed, a Bryan tampouco se lle permitiu que interrogase aos avogados da defensa.\"\nFinalmente, Darrow dirixiuse ao xurado e dixo:\nVi\u00f1\u00e9ramos aqu\u00ed a presentar evidencias neste caso e o tribunal mantivo que segundo a lei as evidencias que ti\u00f1amos non eran admisibles, polo que todo o que podemos facer \u00e9 facer unha obxecci\u00f3n e levalo a un tribunal superior para ver se as evidencias son admisibles ou non...nin sequera podemos explicarlles que pensamos que deber\u00edan dar un veredicto de non culpabilidade. Non sei como poder\u00edan [facelo]. Non o pedimos.\nDarrow pechou o caso sen facer unha alegaci\u00f3n de conclusi\u00f3ns finais. Tampouco puido facelo Bryan, xa que segundo a lei de Tennessee, se non o fai a defensa tampouco pode facelo o fiscal.\nScopes nunca chegou a testemu\u00f1ar no xu\u00edzo.\nDespois de oito d\u00edas de xu\u00edzo, o xurado tardou s\u00f3 nove minutos en deliberar. Scopes foi declarado culpable o 21 de xullo e condenado a pagar unha multa de 100 d\u00f3lares imposta directamente polo xu\u00edz Raulston. Finalmente o acusado, Scopes, falou por primeira vez e \u00fanica no tribunal, e dixo:\nSe\u00f1or\u00eda, sinto que fun condenado por violar unha lei inxusta. Continuarei no futuro, como fixen no pasado, opo\u00f1\u00e9ndome a esta lei de calquera forma que poida. Calquera outra acci\u00f3n ser\u00eda en violaci\u00f3n do meu ideal de liberdade acad\u00e9mica, \u00e9 dicir, de ensinar a verdade, como est\u00e1 garantido na nosa constituci\u00f3n, da liberdade persoal e relixiosa. Creo que a multa \u00e9 inxusta. (\"World's Most Famous Court Trial,\" p. 313.)\nApelaci\u00f3n ao Tribunal Supremo de Tennessee.\nUnha vez que Scopes foi condenado e multado no xu\u00edzo de Dayton, os avogados de Scopes apelaron ao Tribunal Supremo de Tennessee. Na s\u00faa argumentaci\u00f3n alegaron as seguintes cuesti\u00f3ns: (1) a vaguidade con que a lei prohib\u00eda a ensinanza da \"evoluci\u00f3n\", que \u00e9 un termo cun significado moi amplo e vago; (2) que a lei violaba a liberdade de expresi\u00f3n de Scopes ao prohibirlle ensinar a evoluci\u00f3n; (3) que a lei violaba a constituci\u00f3n de Tennessee que indica que o estado \"promover\u00e1 a literatura e a ciencia\"; e (4) que violaba a constituci\u00f3n de Tennessee, xa que esta prohib\u00eda o establecemento dunha relixi\u00f3n de estado (\"non se dar\u00e1 ningunha preferencia, por lei, a calquera confesi\u00f3n relixiosa ou modo de culto\").\nO Tribunal rexeitou todas e cada unha das alegaci\u00f3ns e considerou que neses aspectos a sentenza da primeira instancia era correcta. No caso m\u00e1is interesante da alegaci\u00f3n sobre o establecemento dunha relixi\u00f3n de estado, o Tribunal indicou o seguinte:\nNon alcazamos a ver como a prohibici\u00f3n de ensinar a teor\u00eda de que o home descendeu dun orde inferior de animais d\u00e1 preferencia a calquera confesi\u00f3n relixiosa ou modo de culto. Polo que sabemos, non hai ningunha confesi\u00f3n relixiosa ou corpo organizado que te\u00f1a nos seus credos ou profesi\u00f3ns de fe ning\u00fan artigo que negue ou afirme esa teor\u00eda. Polo que sabemos, a negaci\u00f3n ou afirmaci\u00f3n de tal teor\u00eda non entra en ning\u00fan modo reco\u00f1ecido de culto. Como esta causa estivo pendente de resoluci\u00f3n neste tribunal, fomos favorecidos, ademais de con informes de avogados e varios amici curiae, cunha multitude de resoluci\u00f3ns, escritos, e comunicaci\u00f3ns dos corpos cient\u00edficos, facci\u00f3ns relixiosas, e individuos que nos deron o beneficio das s\u00faas visi\u00f3ns sobre a teor\u00eda da evoluci\u00f3n. O exame desas contribuci\u00f3ns indica que os protestantes, cat\u00f3licos, e xudeus est\u00e1n divididos entre eles nas s\u00faas crenzas, e que non hai unanimidade entre os membros de ningunha confesi\u00f3n relixiosa sobre este asunto. A crenza ou non crenza na teor\u00eda non \u00e9 m\u00e1is caracter\u00edstica de calquera confesi\u00f3n relixiosa ou modo de culto que a s\u00faa crenza ou non crenza na sabedor\u00eda das leis de prohibici\u00f3n. Parecer\u00eda que os membros das mesmas igrexas de forma bastante xeral est\u00e1n en desacordo sobre estas cousas.\nAdemais, o tribunal sinalou que a lei \"prohib\u00eda\" a ensinanza da evoluci\u00f3n, pero non \"obrigaba\" \u00e1 ensinanxza de ningunha outra doutrina, polo que non beneficiaba a ninguna confesi\u00f3n relixiosa sobre outra.\nNon obstante, a pesar de que o Tribunal considerou a lei constitucional, a corte anulou de forma moment\u00e1nea a condena a Scopes alegando un tecnicismo legal: o xurado era o que ti\u00f1a que decidir a multa e non o xu\u00edz como se fixera, xa que os xu\u00edces non pod\u00edan legalmente po\u00f1er multas de m\u00e1is de 50 d\u00f3lares (e fora multado con 100).\nComo era unha anulaci\u00f3n moment\u00e1nea, o xu\u00edzo pod\u00eda repetirse, pero, ademais, o maxistrado Green engadiu a recomendaci\u00f3n ao fiscal de que non procurase unha repetici\u00f3n do xu\u00edzo, como de feito as\u00ed fixo despois o fiscal, para desgusto dos avogados de Scopes, que prefer\u00edan a repetici\u00f3n.\nA Lei Butler de Tennessee foi derrogada en 1967, un ano antes de que o Tribunal Supremo dos Estados Unidos ditaminase, resolvendo o caso Epperson contra Arkansas, que ese tipo de prohibici\u00f3ns contravi\u00f1an a Constituci\u00f3n dos Estados Unidos ao teren un prop\u00f3sito principalmente relixioso.\nV\u00e9xase tam\u00e9n.\nLigaz\u00f3ns externas.\nMateriais orixinais e cobertura informativa do xu\u00edzo:"}
{"id": "347576", "revid": "61134", "url": "https://gl.wikipedia.org/wiki?curid=347576", "title": "J.B.S. Haldane", "text": ""}
{"id": "347579", "revid": "47401", "url": "https://gl.wikipedia.org/wiki?curid=347579", "title": "Conxunto aberto", "text": "En topolox\u00eda, dise que un conxunto \u00e9 aberto se unha pequena variaci\u00f3n dun punto dese conxunto manteno no conxunto.\nDefinici\u00f3n en espazos topol\u00f3xicos.\nEn topolox\u00eda o concepto de aberto \u00e9 b\u00e1sico: unha topolox\u00eda \"T\" nun conxunto \"X\" \u00e9 definida como un subconxunto do conxunto das partes de \"X\" (satisfacendo determinadas propiedades), e cada elemento de \"T\" ch\u00e1mase aberto ou conxunto aberto.\nAbertos nun espazo m\u00e9trico.\nUn subconxunto dun espazo m\u00e9trico formula_1 \u00e9 aberto se, para cada punto formula_2, existe formula_3 tal que a b\u00f3la aberta formula_4 est\u00e1 contida en formula_1.\nAbertos de formula_6.\nComo formula_6 (coa topolox\u00eda usual) \u00e9 un espazo m\u00e9trico, un subconxunto formula_1 de formula_6 \u00e9 aberto se, para cada punto formula_10, existe formula_11 tal que formula_12.\nEn formula_6, un subconxunto \u00e9 aberto se e s\u00f3 for reuni\u00f3n (posiblemente infinita) de intervalos abertos.\nO propio conxunto dos n\u00fameros reais \u00e9 un conxunto aberto."}
{"id": "347580", "revid": "47401", "url": "https://gl.wikipedia.org/wiki?curid=347580", "title": "Conxunto pechado", "text": "En topolox\u00eda, un conxunto dise pechado nun espazo se o seu complementario for aberto.\nDefinici\u00f3ns alternativas.\nOs axiomas dunha topolox\u00eda poden ser igualmente formulados a trav\u00e9s dunha colecci\u00f3n de abertos (a definici\u00f3n usual) ou a trav\u00e9s dunha colecci\u00f3n de pechados. Neste segundo caso, os abertos son definidos como complementos de pechados.\nOutra definici\u00f3n, mais did\u00e1ctica, \u00e9 definir un \"aberto\" como un conxunto no que todo punto \u00e9 interior, un \"pechado\" cun conxunto que cont\u00e9n todos os seus puntos de acumulaci\u00f3n, e demostrar o teorema que abertos e pechados son complementos. "}
{"id": "347581", "revid": "12452", "url": "https://gl.wikipedia.org/wiki?curid=347581", "title": "O Estado de Tennessee contra John Thomas Scopes", "text": ""}
{"id": "347582", "revid": "61134", "url": "https://gl.wikipedia.org/wiki?curid=347582", "title": "Ecuaci\u00f3ns diferenciais", "text": ""}
{"id": "347583", "revid": "12452", "url": "https://gl.wikipedia.org/wiki?curid=347583", "title": "Tennessee contra Scopes", "text": ""}
{"id": "347585", "revid": "27155", "url": "https://gl.wikipedia.org/wiki?curid=347585", "title": "Proceso de Scopes", "text": ""}
{"id": "347586", "revid": "23204", "url": "https://gl.wikipedia.org/wiki?curid=347586", "title": "Antimilos", "text": "Antimilos () \u00e9 unha illa grega nas C\u00edcladas, a 21\u00a0km. ao noroeste de Milos. Administrativamente, forma parte do municipio de Milos. Antimilos \u00e9 unha masa deshabitada de traquita de (671 m de altura), a mi\u00fado chamada Erimomilos (Deserto Milos). \u00c9 unha illa volc\u00e1nica e o cr\u00e1ter \u00e9 a\u00ednda evidente. Os antigos habitantes transformaron o cr\u00e1ter nun alxibe aberto. Na illa vive unha variante pouco frecuente da cabra com\u00fan chamada \"Capra aegagrus pictus\". \u00c9 similar pero non igual que a cabra cretense co\u00f1ecida como \"kri-kri\" (\"Capra aegagrus creticus\")."}
{"id": "347587", "revid": "61134", "url": "https://gl.wikipedia.org/wiki?curid=347587", "title": "Henri Leon Lebesgue", "text": ""}
{"id": "347588", "revid": "89787", "url": "https://gl.wikipedia.org/wiki?curid=347588", "title": "Severino Pallaruelo", "text": " \nSeverino Pallaruelo Campo, nado en Pu\u00e9rtolas en 1954, \u00e9 un escritor e investigador aragon\u00e9s.\nTraxectoria.\nNaceu no pequeno lugar de Puyarruego, no val de Pu\u00e9rtolas, no coraz\u00f3n dos Pireneos. Licenciado en Xeograf\u00eda e Historia e profesor de ciencias sociais nun instituto de Sabi\u00f1\u00e1nigo. Publicou numerosas obras de xeograf\u00eda, historia e mais etnolox\u00eda de Arag\u00f3n. Entre elas salientas as s\u00faas obras sobre oficios antigos, como os navaters: \"Las Navatas\" (1984), os pastores: \"Pastores del Pirineo\" (1988), os mu\u00ed\u00f1eiros: \"Los Molinos del Alto Arag\u00f3n\" (1994). En 2010 publicou a s\u00faa primeira obra en aragon\u00e9s, o libro \"O trasgresor piadoso\", tr\u00e1tase dunha miscel\u00e1nea, composto de poemas, reflexi\u00f3ns e debuxos, feitos nunha lingua moi rica."}
{"id": "347589", "revid": "89787", "url": "https://gl.wikipedia.org/wiki?curid=347589", "title": "Matthiola", "text": "Matthiola \u00e9 un x\u00e9nero de plantas herb\u00e1ceas, anuais ou bianuais. Caracter\u00edzanse pola pilosidade de talos e follas. Florecen no inverno ou primavera, producindo flores de cores variadas e moi fragantes, usadas con frecuencia en ornamentaci\u00f3n. Comprende 138 especies descritas e destas, s\u00f3 22 aceptadas.\nDescrici\u00f3n.\nSon herbas anuais ou perennes, xeralmente arbustivas, erectas, ramificadas, a mi\u00fado densamente pubescentes con pelos ramificados ou estrelados, raramente glandulares ou subglabras. Follas pinnatisectas, polo xeral con follas oblanceoladas a ovadas, as superiores cara s\u00e9siles. As inflorescencias en acios laxos, con poucas a moitas flores. As flores adoitan ser grandes, de cor branca ou rosada; con pedicelos xeralmente curtos, \u00b1 engrosados nas froitas. S\u00e9palos erectos. P\u00e9talos xeralmente preto de d\u00faas veces m\u00e1is longos que os s\u00e9palos,-con garras longas, lineares a oblongo-obovadas. Estames 6, os filamentos sen ap\u00e9ndices; anteras a mi\u00fado lineais, agudas. O froito \u00e9 unha silicua longa e comprimida con v\u00e1lvas de sub-convexas, biloculares, dehiscentes, v\u00e1lvas cunha vea central distinta, \u00b1 pubescentes, raramente glandular; con moitas sementes, suborbiculares, a mi\u00fado estreitamente aladas.\nTaxonom\u00eda.\nO x\u00e9nero foi descrito por William Townsend Aiton e publicado en \"Hortus Kewensis; or, a Catalogue of the Plants Cultivated in the Royal Botanic Garden at Kew. London\" (2\u00aa ed.) 4: 119. 1812.\nMatthiola: nome xen\u00e9rico que est\u00e1 dedicado ao m\u00e9dico e bot\u00e1nico italiano Pietro Andrea Gregorio Mattioli."}
{"id": "347591", "revid": "89787", "url": "https://gl.wikipedia.org/wiki?curid=347591", "title": "Alel\u00ed mari\u00f1o", "text": "O alel\u00ed mari\u00f1o, Matthiola sinuata, \u00e9 unha especie de planta pertencente \u00e1 familia Brassicaceae.\nDescrici\u00f3n.\nDifire do alhel\u00ed encarnado (\"Matthiola incana\") nas s\u00faas follas inferiores moi divididas con marxes ondulados. Vainas glandulares ( non glandulares en Matthiola incana). Xeralmente bienal, de l\u00e1 branca e densa, at\u00e9 60\u00a0cm, con flores morado p\u00e1lido de 2\u20135\u00a0cm de di\u00e1metro.\nDistribuci\u00f3n e h\u00e1bitat.\nCostas do sur e oeste de Europa. En dunas e cant\u00eds. Florece na primavera e ver\u00e1n.\nTaxonom\u00eda.\n\"Matthiola sinuata\" foi descrita por (L. ) R.Br. e publicado en \"Hortus Kewensis; or, a Catalogue of the Plants Cultivated in the Royal Botanic Garden at Kew. London\" 4: 120 1812.\nN\u00famero de cromosomas de \"Matthiola sinuata\" (Fam. Cruciferae) e tax\u00f3ns infraespec\u00edficos: 2n=14\nMatthiola: nome xen\u00e9rico que est\u00e1 dedicado ao m\u00e9dico e bot\u00e1nico italiano Pietro Andrea Gregorio Mattioli.\nsinuata: ep\u00edteto latino que significa \"coa marxe ondulada\"."}
{"id": "347592", "revid": "89787", "url": "https://gl.wikipedia.org/wiki?curid=347592", "title": "Eneco Tour 2015", "text": "A 11\u00aa edici\u00f3n da Eneco Tour foi unha carreira ciclista celebrada no Pa\u00eds Vasco entre o 6 e o 11 de abril de 2015.\nA carreira consistiu en seis etapas en li\u00f1a e unha contra reloxo intermedia. Comezou en Bolsward, Pa\u00edses Baixos e tras algo m\u00e1is de 1.120 quil\u00f3metros de percorrido finalizu en Geraardsbergen, B\u00e9lxica. Esta foi a vix\u00e9simo primeira carreira do UCI WorldTour 2015.\nO ga\u00f1ador foi o belga Tim Wellens que quedou por diante do seu compatriota Greg Van Avermaet, segundo e do neerland\u00e9s Wilco Kelderman.\nNas demais clasificaci\u00f3ns, Andr\u00e9 Gripel conseguiu o xersei vermello dos puntos, Gijs Van Hoecke o da combatividade e o Lotto-Soudal a clasificaci\u00f3n por equipos.\nEquipos.\nNo Tour do Benelux 2015 participaron 160 ciclistas de 20 equipos diferentes (8 por equipo): 17 do UCI WorldTour e 3 da categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa as vinte primeiras posici\u00f3ns da clasificaci\u00f3n xeral tralo remate da carreira:"}
{"id": "347594", "revid": "1576", "url": "https://gl.wikipedia.org/wiki?curid=347594", "title": "Rebecca Helferich Clarke", "text": ""}
{"id": "347595", "revid": "1576", "url": "https://gl.wikipedia.org/wiki?curid=347595", "title": "O enxe\u00f1oso fidalgo Don Quixote da Mancha", "text": ""}
{"id": "347597", "revid": "15490", "url": "https://gl.wikipedia.org/wiki?curid=347597", "title": "Igrexa ortodoxa", "text": "A Igrexa ortodoxa, tam\u00e9n co\u00f1ecida como Igrexa cat\u00f3lica ortodoxa, \u00e9 unha igrexa cristi\u00e1, que se considera a si mesma como a igrexa unha, santa, cat\u00f3lica e apost\u00f3lica fundada por Xes\u00fas Cristo. Estrut\u00farase como unha comu\u00f1\u00f3n de igrexas autoc\u00e9falas gobernadas cada unha por un s\u00ednodo de bispos, iguais entre eles, e sen unha autoridade central de goberno an\u00e1loga ao papado na Igrexa cat\u00f3lica.\nA Igrexa ortodoxa considerase a herdeira de t\u00f3dalas comunidades cristi\u00e1s da metade oriental do Mediterr\u00e1neo.\u200b A s\u00faa doutrina teol\u00f3xica estableceuse nunha serie de concilios, dos cales os m\u00e1is importantes son os primeiros Sete Concilios, chamados \"ecum\u00e9nicos\" que tiveron lugar entre os s\u00e9culos IV e VIII. Tras varios desencontros e conflitos, a Igrexa ortodoxa e a Igrexa cat\u00f3lica separ\u00e1ronse no chamado \"Cisma de Oriente e Occidente\", o 16 de xullo de 1054. O cristianismo ortodoxo difundiuse por Europa Oriental grazas ao prestixio do Imperio Bizantino e ao labor de numerosos grupos misioneiros.\nEst\u00e1 en realidade constitu\u00edda por 14 ou, segundo algunhas delas, 15 Igrexas autoc\u00e9falas que s\u00f3 reco\u00f1ecen cadans\u00faa propia autoridade xer\u00e1rquica (por exemplo, do patriarca de Alexandr\u00eda, de Antioqu\u00eda, de Constantinopla, etc. ou a de metropolitanos, se \u00e9 o caso), pero mante\u00f1en entre si comu\u00f1\u00f3n doutrinal e sacramental."}
{"id": "347599", "revid": "89787", "url": "https://gl.wikipedia.org/wiki?curid=347599", "title": "Murallas do Porto", "text": "As murallas do Porto (en ) son as fortificaci\u00f3ns que protex\u00edan e arrodeaban a cidade de Porto, Portugal. Dita cidade contou con d\u00faas murallas defensivas. A m\u00e1is antiga e cativa, a muralla primitiva, (\"muralha primitiva\"), tam\u00e9n chamada cerca vella, (\"cerca velha\"), muralla rom\u00e1nica, (\"muralha rom\u00e2nica\") ou muralla sueva, (\"muralha sueva\"), \u00e9 de orixe romana do s\u00e9culo III. As segundas, chamadas murallas fernandinas, (\"muralhas fernandinas\"), murallas g\u00f3ticas, (\"muralhas g\u00f3ticas\") ou cerca nova, son do s\u00e9culo XIV, comezadas a constru\u00edr polo rei Afonso IV de Portugal e rematadas durante o reinado de Fernando I, de quen toman o nome. \u00c1mbalas murallas forman parte do conxunto do Centro hist\u00f3rico do Porto, declarado pola UNESCO como Patrimonio da Humanidade."}
{"id": "347600", "revid": "23204", "url": "https://gl.wikipedia.org/wiki?curid=347600", "title": "Murallas fernandinas", "text": ""}
{"id": "347601", "revid": "839", "url": "https://gl.wikipedia.org/wiki?curid=347601", "title": "Arquieparqu\u00eda cat\u00f3lica armenia de Sivas", "text": "A arquieparqu\u00eda de Sivas (en ) foi unha s\u00e9 da Igrexa Cat\u00f3lica Armenia, hoxe transformada en s\u00e9 titular.\nHistoria.\nA arquieparqu\u00eda, con base na cidade de Sivas, foi erixida en 1858. O 30 de maio de 1892 (ou 1893) foi elevada \u00e1 categor\u00eda de sede arcebispal polo papa Le\u00f3n XIII, e \u00e1 mesma foille unida a eparqu\u00eda de Tokat.\nA comezos do s\u00e9culo XX os fieis cat\u00f3licos armenios da arquieparqu\u00eda eran arredor de 3.000.\nPor mor do xenocidio, a arquieparqu\u00eda, como as demais dioceses armenias en Turqu\u00eda, perdeu a maior parte da s\u00faa poboaci\u00f3n, e a s\u00e9 foi na pr\u00e1ctica suprimida.\nSivas sobrevive hoxe como s\u00e9 titular."}
{"id": "347602", "revid": "10599", "url": "https://gl.wikipedia.org/wiki?curid=347602", "title": "UVCD Cande\u00e1n", "text": "A Uni\u00f3n Vecinal Cultural e Deportiva de Cande\u00e1n \u00e9 un club de f\u00fatbol galego da parroquia de Cande\u00e1n (Vigo). Xoga de local no campo Jos\u00e9 Costas e compite no Grupo 5 da Primeira Auton\u00f3mica de Galicia.\nHistoria.\nO Club fundouse en 1953 co nome de CD Rianxo. Na tempada 1969-70 pasou a denominarse Centro Cultural e Deportivo de Cande\u00e1n, e no ano 2000 adoptou o nome actual. Participou no primeiro campionato de zonas de Peinador na tempada 1953-54, e debutou na Rexional Preferente na tempada 1980-81."}
{"id": "347603", "revid": "61897", "url": "https://gl.wikipedia.org/wiki?curid=347603", "title": "Igrexa Cat\u00f3lica", "text": ""}
{"id": "347605", "revid": "98629", "url": "https://gl.wikipedia.org/wiki?curid=347605", "title": "\u00c6lle de Sussex", "text": "\u00c6lle (tam\u00e9n Aelle ou Ela) (pronunciado /'\u00e6l\u0259/ en ingl\u00e9s) aparece nas fontes temper\u00e1s como o primeiro rei dos sax\u00f3ns do sur e o fundador do reino de Sussex, reinando na rexi\u00f3n inglesa de Sussex desde aproximadamente o ano 477 at\u00e9 talvez o ano 514 como m\u00e1ximo. A informaci\u00f3n sobre este monarca \u00e9 bastante limitada e non se pode afirmar con certeza se \u00c6lle existiu realmente.\nSegundo as fontes, \u00c6lle e tres dos seus fillos chegaron procedentes do continente europeo ao lugar onde se atopa Selsey Bill \u2014o lugar exacto at\u00f3pase baixo o mar e \u00e9 probabelmente un banco de area co\u00f1ecido como \"the Owers\u2014\" e combateron contra os britanos. Dise que en 491 os sax\u00f3ns lograron unha vitoria fronte aos nativos no lugar onde se atopa a localidade de Pevensey, onde mataron o \u00faltimo dos seus opo\u00f1entes. A\u00ednda que os detalles que contan estas tradici\u00f3ns non poden ser verificados, os nomes dos lugares de Sussex evidencian claramente que esa zona foi pronto colonizada e de forma exhaustiva polos sax\u00f3ns, apoiando a idea de que foi unha das s\u00faas primeiras conquistas.\nSegundo Beda, monxe de Northumbria autor da cr\u00f3nica do s\u00e9culo VIII \"Historia ecclesiastica gentis Anglorum\", \u00c6lle foi o primeiro rei anglosax\u00f3n que logrou manter o seu \"imperium\" ou se\u00f1or\u00edo sobre o resto de reinos anglosax\u00f3ns. Na Cr\u00f3nica anglosaxoa de finais do s\u00e9culo IX (duns catrocentos anos m\u00e1is tarde), \u00c6lle \u00e9 presentado como o primeiro \"bretwalda\" ou gobernante de Britania, a\u00ednda que non hai probas de que nese tempo xa existise ese t\u00edtulo. A morte de \u00c6lle non est\u00e1 rexistrada e non se co\u00f1ece quen o sucedeu como rei de Sussex.\nContexto hist\u00f3rico.\nSe \u00e9 que \u00c6lle existiu, este viviu no medio do per\u00edodo da historia de Inglaterra menos documentado. A principios do s\u00e9culo V, Britania levaba sendo romana trescentos cincuenta anos. Os inimigos m\u00e1is molestos de Roma foron os pictos do centro e do norte de Escocia e os escotos, que realizaban incursi\u00f3ns desde Irlanda. Tam\u00e9n eran molestos os sax\u00f3ns, nome que os escritores romanos deron aos pobos que viv\u00edan na zona norte de Alema\u00f1a e o sur da pen\u00ednsula de Xutlandia. As incursi\u00f3ns saxoas nas terras do sur e leste de Inglaterra no s\u00e9culo III foran o suficientemente alarmantes para os romanos como para constru\u00edren as fortificaciones co\u00f1ecidas como \"Litus saxonicum\" e posteriormente nomear un conde da Costa saxoa para dirixir a defensa fronte a estas incursi\u00f3ns. O control romano sobre Britania finalmente terminou a principios do s\u00e9culo V; a data que adoita darse para o fin da Britania romana \u00e9 o ano 410, ano en que o emperador Flavio Honorio enviou cartas aos britanos urx\u00edndoos a ocup\u00e1rense eles mesmos da s\u00faa propia defensa. Britania fora saqueada repetidamente por tropas que apoiaban as reivindicaci\u00f3ns de usurpadores do trono romano e os ex\u00e9rcitos romanos non regresaron despois de 410.\nAs fontes que achegan datos referentes a feitos posteriores a esta data son extremadamente escasas, pero unha tradici\u00f3n dun sacerdote britano de mediados do s\u00e9culo VI de nome Xildas, conta que os britanos buscaron a axuda de Aecio, c\u00f3nsul romano, para enfrontarse aos b\u00e1rbaros, probabelmente a finais dos anos 440, pero non recibiron axuda. Posteriormente (e aqu\u00ed a informaci\u00f3n de Xildas est\u00e1 complementada por outras fontes posteriores, como a Cr\u00f3nica anglosaxoa), suponse que un l\u00edder britano chamado Vortigern convidou a mercenarios do continente a que o axudasen na s\u00faa loita contra os pictos que atacaban desde o norte. Os l\u00edderes destes mercenarios, cuxos nomes eran os de Hengest e Horsa, rebel\u00e1ronse e comezou un longo per\u00edodo de guerras. Os invasores \u2014anglos, sax\u00f3ns, xutos e fris\u00f3ns\u2014 obtiveron o control dalgunhas partes de Inglaterra, pero perderon a importante Batalla do Monte Badon, cuxa localizaci\u00f3n non se co\u00f1ece. Alg\u00fans autores especularon que \u00c6lle poder\u00eda liderar as forzas saxoas nesta batalla, mentres que outros descartan esta idea sen m\u00e1is.\nDeste xeito, os britanos conseguiron un respiro e a paz durou polo menos at\u00e9 o tempo en que Xildas escribiu: isto \u00e9, talvez, un per\u00edodo dun corenta ou cincuenta anos, de finais do s\u00e9culo V a mediados do s\u00e9culo VI. Pouco despois do tempo no que viviu Xildas, os anglosax\u00f3ns renovaron o seu avance e a finais do s\u00e9culo VI, case todo o sur de Inglaterra quedou baixo control dos invasores continentais.\nFontes.\nHai d\u00faas fontes temper\u00e1s que mencionan o nome de \u00c6lle. A m\u00e1is antiga \u00e9 a \"Historia ecclesiastica gentis Anglorum\", unha historia da igrexa inglesa escrita no ano 731 por Beda, un monxe de Northumbria. Beda menciona a \u00c6lle como un dos reis anglosax\u00f3ns que exerceron o que el chama \"imperium\" sobre \"todas as provincias ao sur do r\u00edo Humber\"; \"imperium\" ad\u00f3itase traducir como \"se\u00f1or\u00edo\". Beda ofrece unha lista de sete reis que ostentaron o \"imperium\" e \u00c6lle \u00e9 o primeiro deles. A outra informaci\u00f3n que proporciona Beda \u00e9 que \u00c6lle non era cristi\u00e1n -Beda menciona a un rei posterior como \"o primeiro en entrar no reino dos ceos\".\nA segunda fonte \u00e9 a Cr\u00f3nica anglosaxoa, unha colecci\u00f3n de anais recompilados no reino de Wessex no ano 890 aproximadamente, durante o reinado de Alfredo o Grande. A Cr\u00f3nica ten tres entradas para \u00c6lle, do ano 477 ao ano 491, tal como segue:\nA Cr\u00f3nica foi recompilada uns catrocentos anos despois destes feitos. S\u00e1bese que os cronistas usaron material de cr\u00f3nicas anteriores, as\u00ed como fontes orais como as sagas, pero non hai forma de saber a procedencia destas historias. Tam\u00e9n c\u00f3mpre dicir que os termos \"britano\" e \"gal\u00e9s\" se usaban indistintamente, xa que \"gal\u00e9s\" (\"wealh\") era a palabra saxoa que significaba \"estranxeiro\" e aplic\u00e1base a todos os nativos britano-romanos da \u00e9poca.\nHai tres lugares nomeados que poden ser identificados. \"Cymen's Shore\" (\"Cymenes ora\" no orixinal) at\u00f3pase agora baixo o mar, pero de referencias posteriores s\u00e1bese que se atopa ao sur do que actualmente \u00e9 Selsey Bill, xusto ao leste da illa de Wight. Actualmente, os bancos de area de \"Middle\" e \"Outer Owers\" marcan o lugar. O bosque chamado \"Andredes leag\" \u00e9 o Weald, que naquel tempo era un bosque que se estend\u00eda desde o noroeste de Hampshire at\u00e9 o norte de Sussex; e s\u00e1bese que \"Andredes cester\" era un forte da \"Litus saxonicum\", constru\u00eddo polos romanos, en Pevensey, xusto nos arredores da localidade.\nA Cr\u00f3nica fai menci\u00f3n de \u00c6lle unha vez m\u00e1is na entrada para o ano 827, onde se presenta como o primeiro do oito \"bretwaldas\" ou soberanos de Britania. A lista est\u00e1 formada polo sete orixinais que proporcionaba Beda e Ecgberht de Wessex. Houbo moitos debates de estudosos sobre o que significaba ser un \"bretwalda\" e a extensi\u00f3n do poder real de \u00c6lle no sur de Inglaterra \u00e9 unha cuesti\u00f3n sen resposta. Tam\u00e9n \u00e9 digno de atenci\u00f3n que hai un gran salto temporal entre \u00c6lle e o segundo rei da lista de Beda, Ceawlin de Wessex, cuxo reinado empezou a finais do s\u00e9culo VI; isto poder\u00eda indicar un per\u00edodo no que o dominio anglosax\u00f3n se viu interrompido dalg\u00fan xeito.\nExisten fontes anteriores a Beda nas que se mencionan aos sax\u00f3ns do sur, a\u00ednda que estas non mencionan a \u00c6lle. Con todo, a referencia m\u00e1is antiga \u00e9 a\u00ednda bastante posterior e data aproximadamente do ano 692: tr\u00e1tase dun foro do rei Nothelm, ao que titula como \"Rei dos sax\u00f3ns do sur\". Os foros (\"charters\" en ingl\u00e9s) son documentos nos que se fai entrega de terras aos seguidores ou ao clero, e que deber\u00edan contar co testemu\u00f1o real que ti\u00f1an o poder de entregar as terras. Estes foros son unha das fontes documentais clave para co\u00f1ecer a historia anglosaxoa, pero non sobreviviron foros orixinais anteriores ao final do s\u00e9culo VII.\nHai outros autores temper\u00e1ns cuxos traballos poden achegar algo de luz sobre o tempo de \u00c6lle, a\u00ednda que non fan menci\u00f3n nin del nin do seu reino. A descrici\u00f3n de Xildas do estado no que se atopaba nese momento Inglaterra \u00e9 \u00fatil para entender a deca\u00edda e o aumento das incursi\u00f3ns anglosaxoas. Procopio de Cesarea, un historiador bizantino, que escribiu pouco despois de Xildas, engade algo de informaci\u00f3n \u00e1s escasas fontes sobre as migraci\u00f3ns ao inclu\u00edr un cap\u00edtulo sobre Inglaterra nun dos seus traballos. Apunta que os pobos de Gran Breta\u00f1a \u2014aos que chama ingleses, britanos e os frisios\u2014 eran tan numerosos que todos os anos emigraban en gran n\u00famero ao reino dos francos.\nProbas a partir dos top\u00f3nimos de Sussex.\nAs datas m\u00e1is temper\u00e1s dadas na Cr\u00f3nica anglosaxoa para a colonizaci\u00f3n de Sussex est\u00e1n apoiadas por unha an\u00e1lise dos top\u00f3nimos da rexi\u00f3n. A evidencia m\u00e1is clara v\u00e9n dos top\u00f3nimos que terminan en \"-ing\", como Worthing e Angmering. S\u00e1bese que derivan dunha forma anterior terminada en \"-ingas\". \"Hastings\" por exemplo, deriva de \"H\u00e6stingas\", que significa \"os seguidores ou subordinados dunha persoa chamada H\u00e6sta\".\nDesde o oeste de Selsey Bill ao leste de Pevensey p\u00f3dese atopar a maior densidade destes nomes de toda Gran Breta\u00f1a. Hai un total dun corenta e cinco top\u00f3nimos en Sussex desta forma e ao parecer os nomes propios dos cales derivan eran de uso corrente antes do s\u00e9culo VII, cando volveron aparecer documentos escritos. Por tanto ac\u00e9ptase xeralmente que estes top\u00f3nimos evidencian o establecemento de comunidades saxoas con poboaci\u00f3ns est\u00e1beis xa nos s\u00e9culos V e VI. Ademais, f\u00f3ra do com\u00fan, Sussex ten poucos nomes de lugares de orixe britana. Isto non significa necesariamente que os sax\u00f3ns matasen ou expulsasen a case toda a poboaci\u00f3n nativa, a pesar da narraci\u00f3n da entrada para 491 da Cr\u00f3nica anglosaxoa na que se explica a matanza de britanos; con todo, isto implica que a invasi\u00f3n foi nunha proporci\u00f3n que deixou pouco espazo aos nativos.\nEstas series de razoamentos non poden probar as datas dadas na Cr\u00f3nica e moito menos a propia existencia de \u00c6lle, pero apoian a idea dunha temper\u00e1 conquista e do establecemento dun reino est\u00e1bel.\nTraxectoria.\nSe as datas proporcionadas pola Cr\u00f3nica anglosaxoa son precisas at\u00e9 no medio s\u00e9culo, ent\u00f3n o reinado de \u00c6lle tivo lugar no medio da expansi\u00f3n anglosaxoa e antes da conquista definitiva dos britanos. Isto tam\u00e9n parece coherente coas datas proporcionadas para supor que as batallas de \u00c6lle foron anteriores \u00e1 batalla do Monte Badon. Ademais isto explicar\u00eda o longo baleiro, de cincuenta ou m\u00e1is anos, na li\u00f1a de sucesi\u00f3n dos \"bretwaldas\": se a paz obtida polos britanos se mantivo de feito at\u00e9 a segunda metade do s\u00e9culo VI, non ser\u00eda esper\u00e1bel que un l\u00edder anglosax\u00f3n puidese parecerse a un se\u00f1or de Inglaterra durante este tempo. A idea dunha pausa no avance anglosax\u00f3n est\u00e1 apoiada \u00e1 s\u00faa vez polo relato de Procopio de Cesarea sobre a migraci\u00f3n no s\u00e9culo VI desde Gran Breta\u00f1a cara ao reino dos francos. O relato de Procopio \u00e9 coherente co que se co\u00f1ece que foi unha colonizaci\u00f3n contempor\u00e1nea de Arm\u00f3rica (a actual Breta\u00f1a, en Francia); os colonos, polo menos unha parte, parece que provi\u00f1an de Dumnonia (a moderna Cornualla, no Reino Unido). Parece prob\u00e1bel que algo naquel per\u00edodo interrompeu o fluxo xeral de anglosax\u00f3ns desde o continente cara a Gran Breta\u00f1a.\nAs datas para as batallas libradas por \u00c6lle son tam\u00e9n razoabelmente coherentes cos acontecementos que se co\u00f1ecen do reino franco daquel tempo. Clodoveo I uniu aos francos nun s\u00f3 reino durante os anos 480 e posteriores e a habilidade dos francos para facer uso do seu poder ao longo da costa sur da Canle da Mancha poder\u00eda desviar aos aventureiros sax\u00f3ns cara a Inglaterra en lugar de cara ao continente.\n\u00c9 pos\u00edbel, xa que logo, que existise un rei hist\u00f3rico chamado \u00c6lle, que chegou do continente a Gran Breta\u00f1a a finais do s\u00e9culo V e que conquistou a maior parte do que agora \u00e9 Sussex. Poder\u00eda ser un prominente xefe militar cun papel de liderado nunha federaci\u00f3n de grupos anglosax\u00f3ns loitando por territorio en Gran Breta\u00f1a naquel tempo. Isto poder\u00eda ser a orixe da reputaci\u00f3n que levou a Beda a inclu\u00edlo na lista de gobernantes do sur de Inglaterra. As batallas enumeradas na cr\u00f3nica son compat\u00edbeis cunha conquista de Sussex desde o leste ao oeste, contra unha resistencia britana o suficientemente forte como para aguantar catorce anos. Esta \u00e1rea de control militar poder\u00eda haberse estendido at\u00e9 Hampshire e cara ao norte polo val alto do T\u00e1mesis, pero con toda certeza non se estend\u00eda por toda Inglaterra ao sur do r\u00edo Humber como Beda afirma.\nA morte de \u00c6lle non se menciona na Cr\u00f3nica, que non d\u00e1 informaci\u00f3n sobre el, os seus fillos ou os sax\u00f3ns do sur at\u00e9 o ano 675, cando o rei de Sussex Ethelwalh foi bautizado."}
{"id": "347609", "revid": "72012", "url": "https://gl.wikipedia.org/wiki?curid=347609", "title": "Jaume Cabr\u00e9", "text": "Jaume Cabr\u00e9 i Fabr\u00e9, nado en Barcelona o 30 de abril de 1947, \u00e9 un escritor e guionista catal\u00e1n.\nTraxectoria.\nLicenciouse en filolox\u00eda catal\u00e1 na Universidade de Barcelona, foi catedr\u00e1tico de ensino medio e \u00e9 profesor na Universidade de Lleida, tam\u00e9n \u00e9 membro da secci\u00f3n filol\u00f3xica do Institut d'Estudis Catalans. Durante moitos anos compaxinou a escrita literaria co ensino. Tam\u00e9n realizou gui\u00f3ns para o cine e a televisi\u00f3n. Con Joaquim Maria Puyal, foi o creador e guionista da primeira telenovela en catal\u00e1n: \"La granja\" (1989-1992), \u00e1 que seguiron gui\u00f3ns para outras series como ;\"Estaci\u00f3 d'enlla\u00e7\" (1994-1998) e \"Crims\" (2000) e para os telefilmes \"La dama blanca\" (1987), \"Nines russes\" (2003) e \"Sara\" (2003). Para o cine, escribiu (xunto con Jaume Fuster, Vicen\u00e7 Villatoro e Antoni Verdaguer) o gui\u00f3n da pel\u00edcula de Antoni Verdaguer \"La teranyina\" (1990), baseada na s\u00faa novela, premio Sant Jordi de 1984. Co mesmo equipo realizou o gui\u00f3n de \"Havanera\" (1993).\nRecibiu os principais galard\u00f3ns da literatura catal\u00e1 a obra in\u00e9dita e a traballo publicado, as\u00ed como o Premio de Honra das Letras Catal\u00e1s, concedido por \u00d2mnium Cultural, para o conxunto do seu traballo e carreira. E en 2014 a Generalitat outorgoulle a Creu de Sant Jordi polos servizos prestados a Catalu\u00f1a.\nObra literaria.\nInicios.\nDeuse a co\u00f1ecer con dous libros de narraci\u00f3ns, \"Faules de mal desar\" (1974) e \"Toquen a morts\" (1977).\nNa s\u00faa primeira novela, \"Galceran, l'heroe de guerra negra\" (1978), xa aparecen os que ser\u00e1n os termas centrais da s\u00faa obra: o poder e a condici\u00f3n humana. O personaxe do bandido Jaume Galceran, cheo de contradici\u00f3ns, est\u00e1 tratado como un heroe, mesmo ao seu pesar, durante a Guerra dels Matiners (Segunda Guerra carlista).\nA segunda novela,\"Carn d'olla\" (1978), fai destacar un personaxe ben diferente, Barringa Barranga, unha ex-prostituta que estableceu unha ampla rede de relaci\u00f3ns no barrio barcelon\u00e9s de Sant Antoni.\nEn \"El mirall i l'ombra\" (1980), apareceu por primeira volta a m\u00fasica e, en certo modo, a reflexi\u00f3n sobre o valor da creaci\u00f3n art\u00edstica, que m\u00e1is tarde van ser temas presentes de maneira constante.\nTam\u00e9n en 1980 publicou unha obra de literatura infantil, a novela, \"La hist\u00f2ria que Roc Pons no coneixia\" e, un ano m\u00e1is tarde, un conto que leva por t\u00edtulo \"El blauet\".\nConsolidaci\u00f3n.\nDurante os anos 1984 e 1985, aparecen os tres t\u00edtulos que compor\u00e1n o ciclo de Feixes, e no que levaba a traballar anos. En 1984 publicou \"La teranyina\", unha historia enmarcada na Semana Tr\u00e1xica e que conta as vicisitudes da \u00e9poca, na cidade de Feixes, correlato literario de Terrasa. A loita polo poder pol\u00edtico, econ\u00f3mico e familiar, refl\u00edctese nos movementos dos diversos personaxes da familia Rigau, e os outros personaxes presentes nesta novela.\nDo mesmo 1984 \u00e9 \"Fra Junoy o l'agon\u00eda del sons\", unha novela de xestaci\u00f3n lenta, na que ademais dos movementos subterr\u00e1neos do mundo eclesial de Feixes e do mosteiro de La R\u00e0pita, do que o frade protagonista \u00e9 o confesor, a m\u00fasica ten un protagonismo destacable. Alg\u00fans dos personaxes xa presentes en \"La teranyina\" e o mundo de Feixes tam\u00e9n est\u00e1n presentes nesta novela, que non deixa de ser unha continuaci\u00f3n da anterior. Destaca a figura de fra Junoy, unha especie de v\u00edtima dos que te\u00f1en o poder de manipulaci\u00f3n.\nEn 1985 publicou a novela curta \"Luvowski o la desra\u00f3\", que \u00e9 o punto final destes personaxes e familias que viviron nas outras d\u00faas novelas. Esta historia publicouse nun libro de relatos, \"Llibre de preludis\", no que a m\u00fasica est\u00e1 a\u00ednda m\u00e1is presente.\nEn 1984 publicou a s\u00faa segunda novela infantil, \"L'home de Sau\".\nMadurez.\nEn 1991, apareceu \"Senyoria\", unha novela sobre a corrupci\u00f3n xudicial nun r\u00e9xime absolutista e situada na Barcelona de finais do s\u00e9culo XVIII. Protagonizada por Rafel Mass\u00f3, o rexente civil da Audiencia de Barcelona, describe a figura do verdugo, con todos os seus medos e o seu ego\u00edsmo.\n\"L'ombra de l'eunuc\" (1996) \u00e9 unha novela que relata os anos finais do franquismo, a transici\u00f3n e os anos seguintes desde o punto de vista da xeraci\u00f3n do autor, personificada por Miquel Gensana, o protagonista. Ao mesmo tempo, \u00e9 unha novela de reflexi\u00f3n sobre o feito creativo e, sobre todo, o feito musical. A estrutura do relato bas\u00e9ase na estrutura do \"Concerto para viol\u00edn e orquestra\", de Alban Berg. En 1999 publicou \"El sentit de la ficci\u00f2\", un ensaio sobre a creaci\u00f3n literaria, sobre a escrita.\nNo ano 2000 retornou ao conto co libro de relatos, \"Viatge d'hivern\", que cont\u00e9n catorce historias ligadas unhas \u00e1s outras por impulsos agachados.\nO ano seguinte, en 2001, publicou e estreou no Teatro Nacional de Catalu\u00f1a, a obra de teatro \"Pluja seca\", na que aparece o tema da terxiversaci\u00f3n da memoria hist\u00f3rica e a reflexi\u00f3n que procede de escribir os vencedores a historia. O drama comeza no castelo de Pen\u00edscola convertido en corte papal o d\u00eda que morre Bieito XIII e o colexio cardenalicio decide nomear un sucesor, e que en Roma cualifican de \"antipapa\".\nA s\u00faa novela \"Les veus del Pamano\" (2004) arrrinca nos anos corenta nunha aldea do Pallars Sobir\u00e0 e chega ata os nosos d\u00edas, cun friso de personaxes amplo como os profesores Oriol Fontelles e Tina Bros, ou a se\u00f1ora Elisenda Vilabr\u00fa. A memoria hist\u00f3rica, a imposibilidade de perd\u00f3n, o medo ao esquecemento son alg\u00fans dos temas que aparecen nesta novela. O 16 de novembro de 2009, TV3 estreou unha miniserie de dous episodios baseado na novela.\nEn 2005, publicou o seu segundo ensaio: \"La mat\u00e8ria de l'esperit\", sobre a lectura literaria.\nEn 2011 publicou \"Jo confeso\", unha novela de novelas na que reflexiona sobre a idea do mal na historia da humanidade a partir da vida du personaxe culto e moi intelixente nacido na Barcelona da posguerra."}
{"id": "347617", "revid": "88215", "url": "https://gl.wikipedia.org/wiki?curid=347617", "title": "Jordi Calavera", "text": "Jordi Calavera Espinach, nado o 2 de agosto de 1995 en Cabra del Camp (Catalu\u00f1a), \u00e9 un futbolista profesional espa\u00f1ol da canteira do Gimn\u00e0stic de Tarragona, que actualmente xoga como lateral dereito no Girona.\n\u00c9 irm\u00e1n do tam\u00e9n futbolista Josep Calavera.\nTraxectoria.\nNado en Cabra del Camp, Tarragona, Calavera formouse nas categor\u00edas inferiores do Gimn\u00e0stic de Tarragona, onde foi chamado polo primeiro equipo na pretemporada en 2013. Debututar\u00eda ese mesmo ano o 25 de agosto en casa contra o Lleida Esportiu da Segunda Divisi\u00f3n B. En xaneiro de 2015, despois de estar de novo como segundo suplente Calavera foi cedido ao equipo Olot, tam\u00e9n de Segunda B at\u00e9 final de tempada. Tras finalizar a temporada e volver ao N\u00e0stic, debuta como profesional o 9 de setembro cun empate a 2-2 en casa contra o Girona en Copa do Rei. Ese mesmo mes debuta na Segunda Divisi\u00f3n, xogando unha media hora como substituto de Xisco Campos, ante o Real Valladolid. Marcou un gol en Segunda, en outubro de 2015, o primeiro dunha vitoria por 2-1 contra o Bilbao Athletic. Tras o seu bo rendemento, asina en xaneiro de 2016 coa Sociedad Deportiva Eibar, o cal non gusta no club de Tarragona, que o env\u00eda ao filial at\u00e9 final de temporada. O 12 de agosto o club vasco cede o xogador ao Club Deportivo Lugo para a campa\u00f1a 2016\u221217."}
{"id": "347618", "revid": "5132", "url": "https://gl.wikipedia.org/wiki?curid=347618", "title": "Jordi Calavera Espinach", "text": ""}
{"id": "347619", "revid": "23204", "url": "https://gl.wikipedia.org/wiki?curid=347619", "title": "Centro hist\u00f3rico do Porto", "text": "O centro hist\u00f3rico do Porto foi constru\u00eddo nos outeiros que dominan a desembocadura do r\u00edo Douro, e \u00e9 un exemplo de paisaxe urbana con m\u00e1is de dez s\u00e9culos de historia. O seu crecemento continuo, vencellado sempre \u00f3 mar (do cal prov\u00e9n o seu nome) pode ser visto en numerosos monumentos, dende a Catedral co seu coro rom\u00e1nico, \u00f3 neocl\u00e1sico Pazo da Bolsa ou a t\u00edpicamente portuguesa igrexa de Santa Clara, en estilo manuelino.\nO centro hist\u00f3rico foi declarado Patrimonio da Humanidade pola Unesco en 1996. Tam\u00e9n se inclu\u00edu nesta denominaci\u00f3n as murallas da cidade."}
{"id": "347621", "revid": "7596", "url": "https://gl.wikipedia.org/wiki?curid=347621", "title": "Folco de Baroncelli-Javon", "text": "Folco de Baroncelli-Javon, nado en Aix-en-Provence o 1 de novembro de 1869 e finado en Avi\u00f1\u00f3n o 15 de decembro de 1943, foi un arist\u00f3crata e escritor provenzal. Poeta de forte conciencia pol\u00edtica, foi un gran defensor do pobo e das tradicions camarguesas. Pr\u00f3ximo a Fr\u00e9d\u00e9ric Mistral e a Jos\u00e8p Romanilha, fundou con eles o voceiro do Felibrige: \"L'Ai\u00f2li\".\nTraxectoria.\nPertenc\u00eda por parte de seu pai a unha antiga familia florentina instalada en Provenza no s\u00e9culo XV. Criouse na cidade de Avi\u00f1\u00f3n, onde a s\u00faa familia posu\u00eda o Palais du Roure. Malia a orixe aristocr\u00e1tica, a s\u00faa familia manti\u00f1a o provenzal como lingua familiar non obstante a substituci\u00f3n da lingua polo franc\u00e9s entre as clases aristocr\u00e1ticas e da alta burgues\u00eda da \u00e9poca. Parte da s\u00faa infancia e mocidade pasouna entre Arles, N\u00eemes e Bolhargues. Comezou a escribir en occitano \u00e1 idade de 18 anos, durante os seus estudos en Nimes, coincidindo con Frederic Mistral. Foi director e fundador en 1891 do peri\u00f3dico adscrito ao Felibrige \"L'Ai\u00f2li\", \u00f3rgano de\"Jovent Occitan\" que xuntar\u00eda aos mozos Frederic Amouretti, August Marin e Charles Maurras, impulsores do Rexionalismo occitano. En 1899 deixou de publicar a revista, retir\u00e1ndose \u00e1 Camarga, establec\u00e9ndose como \"gardian\" da s\u00faa propia manda, a \"Manada santenca\" &lt;\"Manado santenco\"&gt; e loitando polo mantenento do car\u00e1cter tradicional desta rexi\u00f3n e desde 1904 impulsou festas populares como as de Santas-de-la-Mer. \u00c9 autor da colecci\u00f3n de poes\u00edas \"Lo rosari d'amour\" (1889) e da novela sentimental \"Babali\" (1890)."}
{"id": "347622", "revid": "23204", "url": "https://gl.wikipedia.org/wiki?curid=347622", "title": "Fedor Smolov", "text": "Fedor Mikhailovich Smolov (en ) nado o 9 de febreiro de 1990 en Saratov, \u00e9 un futbolista ruso que xoga na demarcaci\u00f3n de dianteiro. Xoga no FC Lokomotiv Moscova e na selecci\u00f3n rusa.\nFoi o artilleiro do Campionato Ruso, con 20 goles.\nTraxectoria.\nSmolov \u00e9 un graduado da academia de f\u00fatbol Master-Saturn Yegoryevsk . En 2007, uniuse \u00f3 Dinamo de Moscova. O 14 de xullo de 2010, o club anunciou que Smolov \u00eda unirse \u00f3 Feyenoord nun acordo de pr\u00e9stamo dun ano. \nRetornado da cesi\u00f3n, Smolov comezou na tempada 2011-2012 como xogador do primeiro equipo , pero tras 9 xornadas sen marcar foi limitado a facer substituci\u00f3ns. As\u00ed, foi cedido de novo , esta vez para Anzhi Makhachkala - inicialmente para toda temporada 2012-2013, e despois para a segunda parte da 2013-2014.\nCesi\u00f3n no Ural.\nO 1 de setembro de 2014, Smolov foi \u00f3 Ural como cedido por unha tempada . D\u00faas semanas m\u00e1is tarde, na s\u00faa estrea no novo club , marcou un gol contra o Amkar Perm. Xogou un papel importante na tempada, proporcionando 8 goles e 2 asistencias en 22 partidos na Liga \u00f3 Ural.\nFC Krasnodar.\nO 2 de xu\u00f1o de 2015, Smolov asinou un contrato de catro anos con Krasnodar como axente libre. Fixo o seu debut competitivo no seu novo club nunha vitoria f\u00f3ra por 1-0 contra o Amkar Perm , no seu primeiro partido do campionato, o 20 de xullo de 2015, e marcou o seu primeiro gol nun empate 3-3 contra o Slovan Bratislava na terceira pre rolda da UEFA Europa League o 6 de agosto.\nO 10 de abril de 2016, Smolov marcou catro goles na vitoria de 6-0 para o Krasnodar contra o seu club Ural Yekaterinburg. Con 20 goles en 29 partidos , f\u00edxose o maior artilleiro do Russian Premier League na tempada 2015-16, e \u00e9 o primeiro xogador do Krasnodar que alcanzou este t\u00edtulo.\nCelta de Vigo.\nO 30 de xaneiro de 2020, anunciouse a s\u00faa cesi\u00f3n ata final de tempada \u00f3 Celta de Vigo da Primeira Divisi\u00f3n.\nSelecci\u00f3n nacional.\nFoi convocado para a Selecci\u00f3n de f\u00fatbol de Rusia, por primeira vez nun partido amig\u00e1bel contra os Estados Unidos o 14 de novembro de 2012. Fixo a s\u00faa estrea e marcou o seu primeiro gol para o equipo nacional durante ese partido."}
{"id": "347642", "revid": "17467", "url": "https://gl.wikipedia.org/wiki?curid=347642", "title": "Fyodor Smolov", "text": ""}
{"id": "347643", "revid": "89787", "url": "https://gl.wikipedia.org/wiki?curid=347643", "title": "Am\u00e9lie Gex", "text": "Am\u00e9lie Rose Fran\u00e7oise Gex, nada o 24 de outubro de 1835 en La Chapelle-Blanche e finada o 16 de xu\u00f1o de 1883 en Chamb\u00e8ry, foi unha escritora savoiana de lingua francoprovenzal.\nTraxectoria.\nContraria nun principio \u00e1 integraci\u00f3n da Savoia en Francia, acaba acept\u00e1ndoo, espallando o seu ideal republicano na prensa da \u00e9poca. Comezou a escribir en franc\u00e9s, publicando o seu primeiro verso en francoprovenzal en 1878 no quincenario \"Le P\u00e8re Andr\u00e9\", utilizando nos primeiros anos o sobrenome literario de \"Dian de la Je\u00e2nna\". Os seus contos e poemas recollen a vida local, o traballo dos campos e as crenzas populares."}
{"id": "347645", "revid": "55340", "url": "https://gl.wikipedia.org/wiki?curid=347645", "title": "M\u00e8lie G\u00e8x", "text": ""}
{"id": "347646", "revid": "98629", "url": "https://gl.wikipedia.org/wiki?curid=347646", "title": "El paseo", "text": "El paseo \u00e9 un filme colombiano dirixido por Harold Trompetero que se estreou no 2010. Est\u00e1 protagonizado por Antonio Sanint e Carolina G\u00f3mez, e ademais conta coas actuaci\u00f3ns de Mar\u00eda Margarita Giraldo e Adelaida L\u00f3pez.\n\u00c9 o filme colombiano m\u00e1is visto da s\u00faa historia cunha cifra r\u00e9cord de audiencia de 1\u00a0501\u00a0795 de persoas no seu pa\u00eds.\nO filme tivo unha secuela chamada \"El paseo 2\" no 2012."}
{"id": "347648", "revid": "1131", "url": "https://gl.wikipedia.org/wiki?curid=347648", "title": "O Campo", "text": ""}
{"id": "347650", "revid": "23204", "url": "https://gl.wikipedia.org/wiki?curid=347650", "title": "Ingress (videoxogo)", "text": "Ingress \u00e9 un videoxogo multixogador masivo online de realidade aumentada desenvolvido por Niantic, orixinalmente parte de Google. O xogo foi lanzado orixinalmente s\u00f3 para dispositivos Android o 15 de novembro de 2012, e estivo dispo\u00f1ible para o iOS de Apple o 14 de xullo de 2014. O xogo \u00e9 unha historia de ciencia ficci\u00f3n cunha narrativa aberta e continua. \"Ingress\" est\u00e1 considerado coma un bo exemplo de videoxogo activo baseado na localizaci\u00f3n."}
{"id": "347651", "revid": "23204", "url": "https://gl.wikipedia.org/wiki?curid=347651", "title": "Pulsatrix perspicillata", "text": "O Pulsatrix perspicillata \u00e9 unha especie de bufo nativo dos neotr\u00f3picos. Habita nas selvas dende o sur de M\u00e9xico e Trinidad, a trav\u00e9s de Am\u00e9rica Central, at\u00e9 o sur do Brasil, Paraguai e o noroeste da Arxentina. Existen seis subespecies. Unha delas \u00e9 considerada ocasionalmente unha especie diferente, mais existe consenso en considerala da mesma especie mentres non se fagan an\u00e1lises m\u00e1is polo mi\u00fado."}
{"id": "347652", "revid": "89787", "url": "https://gl.wikipedia.org/wiki?curid=347652", "title": "Eusocialidade", "text": "A eusocialidade \u00e9 o nivel m\u00e1is alto de organizaci\u00f3n da socialidade animal, que se d\u00e1 en formigas, abellas, t\u00e9rmites e outros animais. Def\u00ednese polas seguintes caracter\u00edsticas: crianza cooperativa das cr\u00edas (inclu\u00edndo coidados \u00e1s cr\u00edas doutros individuos), solapamento de xeraci\u00f3ns dentro dunha colonia de adultos, e unha divisi\u00f3n de labores entre grupos reprodutores e non reprodutores. A divisi\u00f3n de traballos crea grupos con comportamento especializado dentro dunha sociedade animal, que \u00e1s veces se denominan castas. A eusocialidade dist\u00ednguese doutros sistemas sociais porque os individuos de polo menos unha casta xeralmente perden a s\u00faa capacidade de realizar polo menos un dos comportamentos caracter\u00edsticos dos individuos doutra casta.\nA eusocialidade existe en certos insectos, crust\u00e1ceos e mam\u00edferos. Principalmente obs\u00e9rvase e foi m\u00e1is estudada en insectos himen\u00f3pteros (formigas, abellas, avespas) e en blatodeos is\u00f3pteros (t\u00e9rmites). Unha colonia ten diferenzas de casta: ra\u00ed\u00f1as e machos reprodutores desempe\u00f1an o papel de \u00fanicos reprodutores, mentres que os soldados e obreiras traballan conxuntamente para crear unha situaci\u00f3n vital favorable para as cr\u00edas. Ademais dos himen\u00f3pteros e is\u00f3pteros, hai dous grupos co\u00f1ecidos de vertebrados eusociais entre os roedores: as ratas-toupas espidas do corno de \u00c1frica (\"Heterocephalus glaber\") e as ratas-toupas do sur de \u00c1frica (\"Fukomys damarensis\"). Alg\u00fans camar\u00f3ns, como \"Synalpheus regalis\", son tam\u00e9n eusociais. Edward O. Wilson considerou tam\u00e9n que os humanos eran eusociais, pero os seus argumentos foron refutados por un gran n\u00famero de bi\u00f3logos evolutivos, que subli\u00f1aron que os humanos non te\u00f1en unha divisi\u00f3n nos labores reprodutivos.\nDistingu\u00edronse tam\u00e9n varios outros niveis de socialidade animal, como a presocial (solitaria pero social), subsocial, e parasocial (inclu\u00edndo a comunal, casesocial, e semisocial).\nHistoria.\nO termo \"eusocial\" foi introducido en 1966 por Suzanne Batra, que o usou para describir o comportamento de nidaci\u00f3n en abellas halictinas. Batra observou o comportamento cooperativo das abellas, tanto de machos coma de femias, cando tomaban a responsabilidade de polo menos unha tarefa na colonia (\u00e9 dicir, escavar, constru\u00edr celas, oviposici\u00f3n). A cooperatividade era esencial, xa que unha das actividade desta divisi\u00f3n de labores infl\u00fae moito noutra das actividades.\nPor exemplo, o tama\u00f1o das b\u00f3las de pole, unha fonte de alimento, depend\u00eda de cando as femias po\u00f1edoras de ovos ovopisitaban. Se o aprovisionamento dos colleitadores de pole era incompleto na \u00e9poca en que as femias po\u00f1edoras de ovos ocupaban unha cela e ovipositaban, o tama\u00f1o das b\u00f3las de pole ser\u00eda m\u00e1is pequena do debido, o que orixinaba que nacese pouca descendencia. Batra aplicou este termo a especies nas cales as colonias as fundaba un s\u00f3 individuo. Batra denominou \"hipersociais\" \u00e1s especies nas que o fundador est\u00e1 acompa\u00f1ado por numerosos axudantes (como nun enxame de abellas ou colonia de formigas).\nEn 1969, Charles D. Michener ampliou m\u00e1is a clasificaci\u00f3n de Batra co seu estudo comparativo do comportamento social nas abellas. Observou m\u00faltiples especies de abellas (Apoidea) para investigar os diferentes niveis da socialidade animal, todos os cales son diferentes etapas polos que pode pasar unha colonia. A eusocialidade, que \u00e9 o m\u00e1ximo nivel de socialidade animal ao que pode chegar unha especie, concretamente ti\u00f1a tres caracter\u00edsticas que a distingu\u00edan doutros niveis:\nE. O. Wilson ent\u00f3n ampliou a terminolox\u00eda para inclu\u00edr outros insectos sociais; como as formigas, avespas e t\u00e9rmites. Orixinalmente, foi definida para inclu\u00edr organismos (s\u00f3 invertebrados) que ti\u00f1a as seguintes tres caracter\u00edsticas:\nA eusocialidade converteuse nun fen\u00f3meno amplamente reco\u00f1ecido en insectos; por\u00e9n, despois foi tam\u00e9n descuberta nun grupo de cordados, as ratas-toupa. Posteriores investigaci\u00f3ns tam\u00e9n distinguiron outro posible criterio importante para a eusocialidade, que se co\u00f1ece como o \"punto de non retorno\". Este caracter\u00edzase por individuos eusociais que quedan fixados nun dos grupos de comportamento, o cal ocorre xeralmente antes da madurez reprodutiva. Isto imp\u00eddelles facer transici\u00f3ns entre grupos de comportamento e cr\u00e9ase unha sociedade animal que \u00e9 verdadeiramente independente para a supervivencia e \u00e9xito reprodutivo. En moitos insectos, esta irreversibilidade cambiou a anatom\u00eda da casta obreira, a cal \u00e9 est\u00e9ril e axuda \u00e1 casta reprodutora.\nExemplos.\nA maior\u00eda das sociedades eusociais danse entre os artr\u00f3podos, e s\u00f3 unhas poucas se atoparon en mam\u00edferos.\nEn insectos.\nA orde dos himen\u00f3pteros cont\u00e9n o grupo m\u00e1is grande de insectos eusociais, inclu\u00edndo as formigas, abellas, e avespas, que te\u00f1en \"ra\u00ed\u00f1as\" reprodutivas e \"obreiras\" m\u00e1is ou menos est\u00e9riles e/ou \"soldados\" que realizan tarefas especializadas. Por exemplo, no ben estudado caso da avespa \"Polistes versicolor\", as femias dominantes realizan tarefas como a construci\u00f3n de novas celas e a oviposici\u00f3n, mentres que as femias subordinadas tenden a realizar tarefas como alimentar as larvas e recoller alimentos. A diferenciaci\u00f3n de tarefas entre castas pode verse en que os subordinados realizan o 81,4% do total da actividade de procura de alimento, mentres que os dominantes s\u00f3 fan o restante 18,6%.\nMentres que unha moderada porcentaxe da especies de abellas (familias Apidae e Halictidae) e avespas (Crabronidae e Vespidae) son eusociais, case todas as especies de formigas (Formicidae) son eusociais. Algunhas grandes li\u00f1axes dentro destes grupos son principalmente ou enteiramente eusociais, as\u00ed como as tribos de abellas Apini, Bombini, Euglossini, e Meliponini, e as subfamilias de avespas Polistinae e Vespinae. A eusocialidade nestas familias \u00e9 \u00e1s veces controlada por un conxunto de feromonas que alteran o comportamento de castas espec\u00edficas na colonia. Estas feromonas poden actuar a trav\u00e9s de diferentes especies, como se observou na abella \"Apis andreniformis\", na que as abellas obreiras respond\u00edan \u00e1 feromona da ra\u00ed\u00f1a da especie relacionada \"Apis florea\". As feromonas son \u00e1s veces usadas nestas castas para axudar a procurar a comida. As obreiras das abellas sen ferrete australianas \"Tetragonula carbonaria\", por exemplo, marcan as fontes de alimento cunha feromona, axudando aos seus compa\u00f1eiros de ni\u00f1o a atopar a comida.\nA especializaci\u00f3n reprodutiva xeralmente implica a produci\u00f3n de membros est\u00e9riles das especies, que levan a cabo tarefas especializadas para o coidado dos membros reprodutores. Pode manifestarse na aparencia dos individuos dun grupo cuxo comportamento ou morfolox\u00eda \u00e9 modificada para a defensa en grupo, inclu\u00edndo o comportamento de autosacrificio (\"altru\u00edsmo\"). Un exemplo dunha especies cuxa casta est\u00e9ril mostra este comportamento altru\u00edsta \u00e9 \"Myrmecocystus mexicanus\", unha das especies de formigas do mel. Nesta especie certas obreiras est\u00e9riles selectas enchen os seus abdomes con alimento l\u00edquido ata que quedan inm\u00f3biles e colgan dos teitos dos seus ni\u00f1os subterr\u00e1neos, actuando como almac\u00e9ns ou odres de alimento (mel) para o resto da colonia. Non todas as especies sociais de insectos te\u00f1en claras diferenzas morfol\u00f3xicas entre as castas. Por exemplo, na avespa social neotropical \"Synoeca surinama\", os comportamentos sociais determinan os rangos de castas dos individuos na descendencia en desenvolvemento. Estas castas est\u00e1n \u00e1s veces m\u00e1is especializadas nos seus comportamentos baseados na idade. Por exemplo, as obreiras de \"Scaptotrigona postica\" adoptan diferentes roles no ni\u00f1o base\u00e1ndose na s\u00faa idade. Aproximadamente nas idades entre os 0 e 40 d\u00edas, as obreiras realizan tarefas no ni\u00f1o como fornecer alimento \u00e1s celas con larvas, limpeza da colonia, e recepci\u00f3n do n\u00e9ctar e deshidrataci\u00f3n. Unha vez que te\u00f1en m\u00e1is de 40 d\u00edas de idade, as obreiras \"Scaptotrigona postica\" saen f\u00f3ra do ni\u00f1o para realizar a defensa da colonia e recollida de alimento.\nEn \"Lasioglossum aeneiventre\", unha abella hal\u00edctida de Am\u00e9rica Central, os ni\u00f1os poden estar liderados por m\u00e1is dunha femia; ditos ni\u00f1os te\u00f1en m\u00e1is celas, e o n\u00famero de celas activas por femia est\u00e1 correlacionado co n\u00famero de femias no ni\u00f1o, o que implica que haber m\u00e1is femias conduce a unha construci\u00f3n e aprovisionamento das celas m\u00e1is eficiente. En especie similares con s\u00f3 unha ra\u00ed\u00f1a, como \"Lasioglossum malachurum\" en Europa, o grao de eusocialidade depende do clima no cal se encontran as especies.\nAs t\u00e9rmites (orde Blattodea, infraorde Isoptera) constit\u00faen outra gran porci\u00f3n de animais eusociais avanzados. A colonia est\u00e1 diferenciada en varias castas: a ra\u00ed\u00f1a e o rei son os \u00fanicos individos reprodutores; as obreiras procuran comida e mante\u00f1en a comida e os recursos; e os soldados defenden a colonia contra os ataques. As d\u00faas \u00faltimas castas, que son est\u00e9riles e realizan comportamentos sociais moi complexos e moi especializados, derivan de diferentes etapas de desenvolvemento de larvas pluripotentes producidas pola castra reprodutora. Alg\u00fans soldados te\u00f1en mand\u00edbulas tan agrandadas (especializadas para a defensa e ataque) que son incapaces de alimentarse por si mesmos e deben ser alimentados polas obreiras.\n\"Austroplatypus incompertus\" \u00e9 unha especie de escaravello nativo da Australia, e \u00e9 o primeiro escaravello (orde Coleoptera) que se soubo que era eusocial. Esta especie forma colonias nas cales \u00e9 fecundada unha soa femia, a cal est\u00e1 protexida por moitas femias non fecundadas, que tam\u00e9n serven como obreiras que escavan t\u00faneles nas \u00e1rbores. Estas especies tam\u00e9n participan no coidado cooperativo do ni\u00f1o, coidando aos individuos xoves que non son os seus fillos.\nForon descritas tam\u00e9n como eusociais algunhas especies de insectos que forman bugallas, entre as que est\u00e1n os \u00e1fidos formadores de bugallas da especie \"Pemphigus spyrothecae\" (orde Hemiptera), e os trips (orde Thysanoptera). Estas especies presentan un alto parentesco entre os individuos debido ao seu modo de reproduci\u00f3n parcialmente asexual (as castas de soldados est\u00e9riles son clons das femias reprodutoras), pero o comportamento de habitar en bugallas d\u00e1lles a estas especies un recurso defensivo que as separa doutras especies relacionadas cunha xen\u00e9tica similar. Producen castas de soldados que poden defender a fortaleza e protexer a colonia contra predadores e competidores. Nestes grupos, por tanto, un alto nivel de parentesco por si s\u00f3 non orixina a evoluci\u00f3n do comportamento social, pero require que os grupos se encontren nunha \u00e1rea compartida restrinxida. Estas especies te\u00f1en castas de soldados diferenciadas morfoloxicamente contra os cleptoparasitos (parasitismo por roubo) e poden reproducirse partenoxeneticamente (sen fecundaci\u00f3n).\nEn crust\u00e1ceos.\nA eusocialidade tam\u00e9n se orixinou en tres casos nos crust\u00e1ceos que viven en colonias separadas. As especies \"Synalpheus regalis\", \"Synalpheus filitigitus\", e \"Synalpheus chacei\", son camar\u00f3ns parasitos que dependen da defensa da s\u00faa fortaleza para vivir en grupos de individuos estreitamente relacionados que viven en arrecifes tropicais e en esponxas, e fan unha vida eusocial, cunha soa femia reprodutora e un gran n\u00famero de machos defensores, armados con pinzas que se pechan de golpe agrandadas. Igual que noutras sociedades eusociais, todos os membros da colonia comparten un s\u00f3 espazo para vivir, e os membros non reprodutores act\u00faan defend\u00e9ndoo.\nA hip\u00f3tese da defensa da fortaleza sinala adicionalmente que, como as esponxas proporcionan tanto alimento coma refuxio, hai unha agregaci\u00f3n de parentes (porque os camar\u00f3ns non te\u00f1en que dispersarse para atopar alimento), e moita competici\u00f3n polos sitios de nidaci\u00f3n. Ser o obxecto de ataques promociona un bo sistema de defensa (casta dos soldados); os soldados, por tanto, promocionan a fitness para todo o ni\u00f1o ao garantiren a s\u00faa seguridade e a reproduci\u00f3n da ra\u00ed\u00f1a.\nA eusocialidade ofrece unha vantaxe competitiva \u00e1s poboaci\u00f3ns de camar\u00f3ns. As especies eusociais son m\u00e1is abundantes, ocupan unha parte maior do h\u00e1bitat, e usan m\u00e1is cantidade dos recursos dispo\u00f1ibles que as especies non eusociais. Outros estudos descubriron que a cohabitaci\u00f3n era m\u00e1is rara do que se esperaria por azar, e que a maior\u00eda das esponxas estaban dominadas por unha especie, a cal era frecuentemente eusocial.\nEn mam\u00edferos.\nEntre os mam\u00edferos, a eusocialidade \u00e9 co\u00f1ecida en d\u00faas especies dos Bathyergidae, as ratas-toupa espidas \"Heterocephalus glaber\" e as ratas-toupa do sur de \u00c1frica \"Fukomys damarensis\", que son ambas as d\u00faas diploides e moi endog\u00e1micas. Xeralmente viven en ambientes duros ou limitantes. Estas ratas-toupas axudan a criar os seus irm\u00e1ns e parentes nacidos dunha soa ra\u00ed\u00f1a reprodutora. Por\u00e9n, esta clasificaci\u00f3n \u00e9 controvertida debido \u00e1s discutidas definici\u00f3ns de 'eusocialidade'.\nPara evitar a endogamia, as ratas-toupa \u00e1s veces cr\u00fazanse f\u00f3ra da colonia ou establecen novas colonias cando os recursos son suficientes. A maior\u00eda dos individuos coidan cooperativamente as cr\u00edas dunha soa femia reprodutora (a ra\u00ed\u00f1a) coa cal est\u00e1n moi probablemente emparentadas. Dese modo, non \u00e9 seguro que as ratas-toupas se deban clasificar como verdadeiros organismos eusociais, xa que o seu comportamento social depende grandemente dos seus recursos e ambiente.\nAlg\u00fans mam\u00edferos das ordes dos Carnivora e Primates mostran tendencias eusociais. Quizais os m\u00e1is notables son os suricatos \"Suricata suricatta\" e as mangostas \"Helogale parvula\". Estes mostran comportamento cooperativo e marcadas desviaci\u00f3ns reprodutivas. Nesta mangosta, o par de individuos reprodutores reciben prioridade na alimentaci\u00f3n e protecci\u00f3n dos seus subordinados e raramente te\u00f1en que defenderse contra os predadores.\nEn humanos.\nA principios do s\u00e9culo XXi houbo un gran debate sobre se os humanos eran eusociais ou non. Edward O. Wilson, no seu controvertido libro de 2012, \"The Social Conquest of the Earth\", consideraba aos humanos como unha especie de primate eusocial. Apoiaba este razoamento indicando as nosas semellanzas eusociais coas formigas, e observando que os primeiros homininos cooperaban para criar os seus fillos mentres que outros membros do mesmo grupo cazaban e recoll\u00edan plantas; indicou que todas as especies eusociais pasaron por un estado de crianza colectiva. Os humanos tam\u00e9n entran dentro dalg\u00fans dos criterios orixinais de Wilson da eusocialidade (alg\u00fan tipo de divisi\u00f3n de labores, solapamento de xeraci\u00f3ns, e coidado cooperativo das cr\u00edas inclu\u00edndo as que non son cr\u00edas propias). Wilson argumentou que por medio da cooperaci\u00f3n e o traballo en grupo, as formigas e os humanos obte\u00f1en un tipo de \"superpoder\" do que non dispo\u00f1en outros animais sociais que non conseguiron dar o salto desde o nivel social ao eusocial. Neste punto de vista, a eusocialidade crea o superorganismo. Isto xerou un aceso debate. Resumindo estas posici\u00f3ns, Herbert Gintis sinalou que Wilson explicitamente se separa da visi\u00f3n xeral de que a socialidade humana se explica pola teor\u00eda da fitness inclusiva de W. D. Hamilton, e formula no seu lugar unha controvertida teor\u00eda de selecci\u00f3n de grupo. As afirmaci\u00f3ns de Wilson, especialmente as formuladas na s\u00faa obra de 2010 con Nowak e Tarnita, foron \"vigorosamente rexeitadas\" por un grupo de 134 cient\u00edficos, que escribiron na revista \"Nature\", e por autores ben co\u00f1ecidos como Richard Dawkins e Steven Pinker. Dawkins salientou que os grupos humanos comprenden moitas familias non relacionadas que poden cooperar a un alto nivel, pero non te\u00f1en divisi\u00f3n reprodutora de labores. Gintis ademais fixo notar que o altru\u00edsmo biol\u00f3xico non pode existir en \"especies eusociais avanzadas\", porque o altru\u00edsmo por definici\u00f3n reduce a fitness: pero os traballadores non reprodutores xa te\u00f1en unha fitness cero. Gintis concorda con Dawkins en que os humanos non son eusociais, a\u00ednda que suxire alg\u00fans cambios na regra de Hamilton pra facela m\u00e1is completa.\nEvoluci\u00f3n.\nDistribuci\u00f3n filoxen\u00e9tica.\nA eusocialidade \u00e9 rara pero d\u00e1se en especies de sete ordes (ou infraordes no caso dos is\u00f3pteros): roedores (ratas-toupa), dec\u00e1podos (certos camar\u00f3ns), tisan\u00f3pteros (trips), hem\u00edpteros (\u00e1fidos), is\u00f3pteros (t\u00e9rmites), cole\u00f3pteros (certos escaravellos), e himen\u00f3pteros (formigas, abellas, e avespas). Todas as especies de t\u00e9rmites son eusociais, e crese que foron os primeiros animais eusaociais que evolucionaron, no per\u00edodo Xur\u00e1sico Superior (hai ~150 mill\u00f3ns de anos). Todas as demais ordes tam\u00e9n conte\u00f1en especies non eusociais, inclu\u00edndo moitas li\u00f1axes nas que a eusocialidade se considera un estado ancestral. Deste modo, o n\u00famero de evoluci\u00f3ns independentes da eusocialidade est\u00e1 a\u00ednda baixo investigaci\u00f3n.\nParadoxo.\nA eusocialidade presenta un aparente paradoxo: se a evoluci\u00f3n adaptativa se desenvolve por reproduci\u00f3n diferencial dos individuos, hai que explicar como fan os individuos que non poden transmitir os seus xenes para evolucionar e persistir. En \"A orixe das especies\", Darwin referiuse \u00e1 existencia de castas est\u00e9riles como \"unha dificultade especial, que ao principio me parec\u00eda insuperable, e realmente fatal para a mi\u00f1a teor\u00eda\". Darwin anticipou que unha posible resoluci\u00f3n ao paradoxo poder\u00eda estar nas estreitas relaci\u00f3ns de familia, que W.D. Hamilton cuantificou un s\u00e9culo despois coa s\u00faa teor\u00eda da fitness inclusiva de 1964.\nFitness inclusiva e haplodiploid\u00eda.\nSegundo a teor\u00eda da fitness inclusiva, os organismos poden obter fitness non s\u00f3 incrementando a s\u00faa propia reproduci\u00f3n, sen\u00f3n tam\u00e9n incrementando o rendemento reprodutivo doutros individuos que cos que comparten os seus xenes, especialmente os seus parentes pr\u00f3ximos. Os individuos son seleccionados para axudar aos seus parentes cando o custo de axudalos \u00e9 menor que o beneficio obtido polos seus parentes multiplicado pola fracci\u00f3n de xenes que comparten, \u00e9 dicir, cando o \"custo &lt; parentesco * beneficio\". Na teor\u00eda da fitness inclusiva, as condici\u00f3ns necesarias para que evolucione a eusocialidade c\u00famprense m\u00e1is facilmente en especies haplodiploides debido \u00e1 s\u00faa infrecuente estrutura de parentesco.\nNas especies haplodiploides, as femias orix\u00ednanse a partir de ovos fertilizados e os machos a partir de ovos non fertilizados. Como un macho \u00e9 haploide, comparte coas s\u00faas fillas o 100% dos seus xenes (que son o 50% dos da filla, que ten outro 50% da s\u00faa nai). Por tanto, en conxunto comparten o 75% dos seus xenes. Este mecanismo de determinaci\u00f3n do sexo orixina o que W. D. Hamilton denominou primeiramente \"superirm\u00e1s\", as cales est\u00e1n m\u00e1is emparentadas coas s\u00faas irm\u00e1s do que o estar\u00edan cos seus propios fillos. A\u00ednda que as obreiras xeralmente non se reproducen, poden potencialmente transmitir m\u00e1is proporci\u00f3n dos seus xenes axudando a criar as s\u00faas irm\u00e1s que criando os seus propios fillos (cada un dos cales s\u00f3 ter\u00eda un 50% dos seus xenes). Esta situaci\u00f3n infrecuente \u00e9 a mi\u00fado utilizada para explicar as m\u00faltiples evoluci\u00f3ns independentes da eusocialidade (que se orixinaron polo menos nove veces por separado) dentro dos grupos haplodiploides de himen\u00f3pteros.\nPor\u00e9n, non \u00e9 tan sinxelo como parece, xa que non todas as especies eusociais son haplodiploides (as t\u00e9rmites, certos camar\u00f3ns, e as ratas-toupa non o son). E contrariamente, moitas abellas son haplodiploides pero non son eusociais, e entre as especies eusociais moitas ra\u00ed\u00f1as apar\u00e9anse con moitos machos, resultando unha colmea de medio-irm\u00e1s que comparten s\u00f3 o 25% dos seus xenes. A asociaci\u00f3n entre a haplodiploid\u00eda e a eusocialidade est\u00e1 por debaixo da significaci\u00f3n estat\u00edstica. A haplodiploid\u00eda por si soa non \u00e9, pois, nin necesaria nin suficiente para que xurda a eusocialidade. Por\u00e9n, o parentesco a\u00ednda desempe\u00f1a un papel, xa que a monogamia (ra\u00ed\u00f1as que se aparean cun s\u00f3 macho) crese que \u00e9 o estado ancestral en todas as especies eusociais ata agora investigadas.\nEcolox\u00eda.\nMoitos cient\u00edficos que citan as estreitas relaci\u00f3ns filoxen\u00e9ticas entre as especies eusociais e non eusociais salientan o feito de que os factores ambientais son especialmente importantes na evoluci\u00f3n da eusocialidade. Os factores relevantes implican principalmente a distribuci\u00f3n de comida e os predadores.\nCoa excepci\u00f3n dalg\u00fans \u00e1fidos, todas as especies eusociais viven nun ni\u00f1o comunal, o que proporciona tanto refuxio coma acceso aos recursos alimenticios. As ratas-toupa e formigas viven baixo terra; as avespas, abellas e algunhas t\u00e9rmites constr\u00faen ni\u00f1os por riba do nivel do chan; os trips e \u00e1fidos habitan en bugallas (crecementos neopl\u00e1sticos) inducidas nas plantas; os escaravellos eusociais e algunhas t\u00e9rmites ani\u00f1an en madeira morta; e os camar\u00f3ns eusociais habitan en gretas das esponxas mari\u00f1as. Para moitas especies o h\u00e1bitat f\u00f3ra do ni\u00f1o \u00e9 a mi\u00fado extremadamente \u00e1rido e est\u00e9ril, xerando un custo de dispersi\u00f3n tan alto que a probabilidade de quedar a cargo da colonia despois da morte dos pais \u00e9 maior que a probababilidade de dispersarse para formar unha nova colonia. A defensa desas fortalezas dos predadores e competidores a mi\u00fado favorce a evoluci\u00f3n de castas de soldados non reprodutores, mentres que o alto custo da construci\u00f3n do ni\u00f1o e a expansi\u00f3n favorece a aparici\u00f3n de castas de obreiras non reprodutoras.\nA importancia da ecolox\u00eda ap\u00f3iase en evidencias como a divisi\u00f3n de labores reprodutivos inducida experimentalmente, por exemplo cando as ra\u00ed\u00f1as normalmente solitarias son forzadas a estar xuntas. Contrariamente a isto, as femias das ratas-toupa da especie \"Fukomys damarensis\" sofren cambios hormonais que promoven a despersi\u00f3n despois de per\u00edodos de alta pluviosidade, o que apoia a plasticidade dos trazos eusociais en resposta aos signos ambientais.\nSelecci\u00f3n a multinivel.\nUnha vez que se produciron preadaptaci\u00f3ns como a formaci\u00f3n de grupos, construci\u00f3n de ni\u00f1os, alto custo da dispersi\u00f3n, e variaci\u00f3n morfol\u00f3xica, citouse \u00e1 competici\u00f3n entre grupos como unha forza esencial na transici\u00f3n a unha eusocialidade avanzada. Como as marcas distintivas da eusocialidade producir\u00e1n unha sociedade extremadamente altru\u00edsta, tales grupos superar\u00e1n na reproduci\u00f3n aos seus competidores menos cooperadores, eliminando finalmente a todos os grupos non eusociais dunha especie. Por\u00e9n, a selecci\u00f3n a multinivel foi moi criticada por alg\u00fans autores polo seu conflito coa teor\u00eda da selecci\u00f3n de parentesco.\nReversi\u00f3n ao comportamento solitario.\nUnha reversi\u00f3n ao comportamento solitario \u00e9 un fen\u00f3meno evolutivo no cal os descendentes dun grupo social evolucionan perdendo a eusocialidade e pasando a ter de novo un comportamento m\u00e1is solitario. As abellas foron organismos modelo para o estudo da reversi\u00f3n \u00e1 soidade, debido \u00e1 diversidade dos seus sistemas sociais. Cada unha das catro orixes da eusocialidade en abellas foi seguida polo menos por unha reversi\u00f3n \u00e1 vida solitaria, dando un total de polo menos nove destas reversi\u00f3ns. Isto suxire que a eusocialidade \u00e9 custosa de manter, e s\u00f3 pode persistir cando as variables ecol\u00f3xicas a favorecen. As desvantaxes da eusocialidade incl\u00faen o custo de investir en descendencia non reprodutora, e un incremento do risco de enfermidades.\nTodas as reversi\u00f3ns \u00e1 soidade ocorreron entre grupos nos que a eusocialidade era primitiva ou pouco avanzada; ningunha ocorreu en grupos que xa adquiriran unha eusocialidade avanzada. A hip\u00f3tese do \"punto de non retorno\" sost\u00e9n que a diferenciaci\u00f3n morfol\u00f3xica das castas reprodutora e non reprodutora impide que as especies altamente eusociais, como as abellas do mel, revertan ao estado solitario.\nMecanismos fisiol\u00f3xicos e de desenvolvemento.\nA comprensi\u00f3n das causas e consecuencias fisiol\u00f3xicas da condici\u00f3n eusocial foi algo lenta, e os maiores avances fix\u00e9ronse nos mecanismos e procesos de desenvolvemento que levan \u00e1 eusocialidade.\nImplicaci\u00f3n das feromonas.\nAs feromonas crese que xogan un importante papel nos mecaismos fisiol\u00f3xicos subxacentes no desenvolvemento e mantemento da eusocialidade. O sistrema de feromonas das ra\u00ed\u00f1as mellor estudado en insectos sociais \u00e9 o das abellas do mel \"Apis mellifera\". As gl\u00e1ndulas mandibulares da ra\u00ed\u00f1a producen unha mestura de cinco compostos, tres alif\u00e1ticos e dous arom\u00e1ticos, coas que controla \u00e1s obreiras. O extracto das gl\u00e1ndulas mandibulares inhibe que as obreiras constr\u00faan celas para ra\u00ed\u00f1as nas cales se cr\u00edan as novas ra\u00ed\u00f1as, o cal pode atrasar o desenvolvemnto do comportamento baseado nas hormonas das obreiras e pode suprimir o desenvolvemento dos ovarios das obreiras. As feromonas poden actuar como \"liberadoras\" (\"releaser\"), que causan unha alteraci\u00f3n no comportamento do receptor, ou como cebadoras (\"primer\"), que desencadean un cambio en eventos do desenvolvemento. Ambos os efectos sobre o comportamento mediados polo sistema nervioso adoitan levar ao reco\u00f1ecemento das ra\u00ed\u00f1as (efecto liberador ou \"releaser\"), e a efectos fisiol\u00f3xicos sobre os sistemas end\u00f3crino e reprodutor (act\u00faan como cebadoras ou \"primer\"), que se atrib\u00faen \u00e1s mesmas feromonas. Estas feromonas volatil\u00edzanse ou son desactivadas nuns trinta minutos, o que permite \u00e1s obreiras responder rapidamente a unha posible perda da s\u00faa ra\u00ed\u00f1a.\nOs niveis dos dous compostos alif\u00e1ticos increm\u00e9ntanse rapidamente en ra\u00ed\u00f1as virxes na primeira semana despois da eclosi\u00f3n (sa\u00edda da cuberta pupal), o que concorda cos seus papeis como atractores sexuais durante o voo de apareamento. S\u00f3 despois de que unha ra\u00ed\u00f1a se aparea e empeza a po\u00f1er ovos faise unha mestura completa de compostos. Desco\u00f1\u00e9cense os factores fisiol\u00f3xicos que regulan o desenvolvemento reprodutivo e a produci\u00f3n de feromonas.\nEn varias especies de formigas, a actividade reprodutiva foi tam\u00e9n asociada coa produci\u00f3n de feromonas polas ra\u00ed\u00f1as. En xeral, as ra\u00ed\u00f1as apareadas po\u00f1edoras de ovos son atractivas para as obreiras mentres que as femias xoves aladas virxes, que non se aparearon a\u00ednda, provocan pouca ou ningunha resposta. Por\u00e9n, s\u00e1bese pouco sobre o momento en que empeza a produci\u00f3n de feromonas durante a iniciaci\u00f3n da actividade reprodutiva ou sobre os factores fisiol\u00f3xicos que regulan o desenvolvemento reprodutivo ou a produci\u00f3n de feromonas nas formigas.\nNas formigas, o sistema de feromonas da ra\u00ed\u00f1a da formiga de fogo \"Solenopsis invicta\" foi especialmente ben estudado. Nestas especies foi demostrado tanto o efecto liberador (\"releaser\") coma o cebador (\"primer\") das feromonas. Unha hormona de reco\u00f1ecemento da ra\u00ed\u00f1a (liberador) \u00e9 almacenada no saco do veleno xunto con outros tres compostos. Estes compostos orixinan unha resposta de comportamento nas obreiras. Tam\u00e9n se demostrraron varios efectos cebadores. As feromonas inician o desenvolvemento reprodutor en novas femias aladas, chamadas femias sexuais. Estes compostos qu\u00edmicos tam\u00e9n inhiben que as obreiras cr\u00eden machos e femias sexuais, suprimen a produci\u00f3n de ovos noutras ra\u00ed\u00f1as de colonias de m\u00faltiples ra\u00ed\u00f1as e causan que as obreiras executen as ra\u00ed\u00f1as que est\u00e1n en exceso. A acci\u00f3n conxunta destas feromonas mant\u00e9n o fenotipo eusocial que incl\u00fae unha ra\u00ed\u00f1a apoiada por obreiras est\u00e9riles e machos sexualmente activos. En colonias sen ra\u00ed\u00f1as que carecen de tales hormonas, as femias aladas rapidamente perden as s\u00faas \u00e1s, desenvolven ovarios e po\u00f1en ovos. Estas ra\u00ed\u00f1as substitutas virxes asumen o papel de ra\u00ed\u00f1a e mesmo empezan a producir feromonas de ra\u00ed\u00f1a. Hai tam\u00e9n evidencias de que ra\u00ed\u00f1as das formigas tecedoras \"Oecophylla longinoda\" te\u00f1en unha variedade de gl\u00e1ndulas ex\u00f3crinas que producen feromonas, o cal impide que as obreiras po\u00f1an ovos reprodutores.\nUsan mecanismos similares as vespas eusociais da especie \"Vespula vulgaris\". A ra\u00ed\u00f1a de \"Vespula vulgaris\" para dominar todas as obreiras, das que xeralmente hai m\u00e1is de 3.000 nunha colonia, segrega feromonas para sinalar a s\u00faa dominancia. As obreiras lamben regularmente a ra\u00ed\u00f1a mentres a alimentan, e as feromonas transportadas polo aire que saen do corpo da ra\u00ed\u00f1a alertan as obreiras da s\u00faa dominancia.\nO modo de acci\u00f3n das feromonas inhibidoras que impide o desenvolvemento de ovos nas obreiras foi demostrado convincentemente no abesouro \"Bombus terrestris\". Nesta especie, as feromonas suprimen a actividade dos corpos alados e a secreci\u00f3n da hormona xuvenil. Os corpos alados (\"corpora allata\") son unha gl\u00e1ndula end\u00f3crina que produce a hormona xuvenil, un grupo de hormonas que regula moitos aspectos da fisiolox\u00eda dos insectos. Con baixo nivel de hormona xuvenil, os ovos non maduran. Efectos inhibidores similares da diminuci\u00f3n de hormona xuvenil observ\u00e1ronse en abellas halictinas e vespas polistinas, pero non en abellas mel\u00edferas.\nOuras estratexias.\nAdemais das feromonas, evolucionaros diversas estratexias que dan \u00e1s ra\u00ed\u00f1as de diferentes especies de insectos sociais un medio de controlar a reproduci\u00f3n dos seus compa\u00f1eiros de ni\u00f1o. En moitas colonias das avespas \"Polistes\", a monogamia establ\u00e9cese pouco despois da formaci\u00f3n da colonia por interacci\u00f3ns de dominancia f\u00edsica entre as fundadoras da colonia como morder, perseguir e solicitar comida. Tales interacci\u00f3ns crearon unha xerarqu\u00eda de dominancia encabezada por individuos co maior desenvolvemento ov\u00e1rico. Os individuos m\u00e1is vellos e grandes a mi\u00fado te\u00f1en unha vantaxe durante o establecemento de xerarqu\u00edas de dominancia. O rango que van ter os subordinados est\u00e1 correlacionado positivamente co grao de desenvolvemento ov\u00e1rico e o de rango individual m\u00e1is alto xeralmente conv\u00e9rtese en ra\u00ed\u00f1a se desaparece a ra\u00ed\u00f1a establecida. As obreiras non ovipositan cando as ra\u00ed\u00f1as est\u00e1n presentes debido a unha variedade de raz\u00f3ns: as colonias tenden a ser o suficientemente pequenas para que as ra\u00ed\u00f1as poidan dominar as obreiras, as ra\u00ed\u00f1as practican a oofaxia selectiva (comen os ovos), ou o fluxo de nutrientes favorece \u00e1 ra\u00ed\u00f1a sobre as obreiras, e as ra\u00ed\u00f1as rapidamente po\u00f1en ovos en celas novas ou que quedaron baleiras. Por\u00e9n, \u00e9 tam\u00e9n posible que as diferenzas morfol\u00f3xicas favorezan \u00e1 obreira. En certas especies de avespas, como \"Apoica flavissima\" as ra\u00ed\u00f1as son menores que as s\u00faas obreiras. Isto pode levar a unha interesante din\u00e1mica entre obreiras e ra\u00ed\u00f1as, e a mi\u00fado as obreiras vix\u00edan os comportamentos das ra\u00ed\u00f1as. Outras avespas, como \"Polistes instabilis\" te\u00f1en obreiras co potencial de desenvolverse como reprodutoras, pero s\u00f3 en casos nos que non hai ra\u00ed\u00f1as que lles supriman esa capacidade.\nEn abellas primitivamente eusociais (nas que as castas son morfoloxicamente similares e as colonias xeralmente pequenas e de curta vida), as ra\u00ed\u00f1as frecuentemente animan aos seus compa\u00f1eiros de ni\u00f1o e despois m\u00e9tense de novo no ni\u00f1o. Este comportamento atrae as obreiras \u00e1 parte inferior do ni\u00f1o, no que poden responder aos est\u00edmulos para a construci\u00f3n e mantemento de celas. Ser animado pola ra\u00ed\u00f1a pode xogar un papel na inhibici\u00f3n do desenvolvemento do ovario e esta forma de control da ra\u00ed\u00f1a \u00e9 suplementada pola oofaxia dos ovos postos polas obreiras. Ademais, a produci\u00f3n temporalmente discreta de obreiras e xines (ra\u00ed\u00f1as verdadeiras ou potenciais) poden causar dimorfismos de tama\u00f1o entre diferentes castas, xa que o tama\u00f1o est\u00e1 fortemente influenciada pola estaci\u00f3n durante a cal se criou o individuo. En moitas especies de avespas a determinaci\u00f3n da casta das obreiras est\u00e1 caracterizada por un patr\u00f3n temporal no cal as obreiras preceden \u00e1s non obreiras da mesma xeraci\u00f3n. Nalg\u00fans casos, por exemplo no abesouro, o control da ra\u00ed\u00f1a debil\u00edtase ao final da estaci\u00f3n e os ovarios das obreiras poden desenvolverse cada vez m\u00e1is. A ra\u00ed\u00f1a intenta manter a s\u00faa dominancia por medio dun comportamento agresivo e comendo os ovos das obreiras; a s\u00faa agresi\u00f3n est\u00e1 a mi\u00fado dirixida cara \u00e1s obreiras co maior desenvolvemento do ovario.\nEn aveswpas moi eusociais (nas que as castas son distintas morfoloxicamente), tanto a cantidade coma a cualidade da comida parecen ser importante para a diferenciaci\u00f3n en castas. Os estudos recentes en avespas suxiren que a nutrici\u00f3n larvaria diferencial pode ser o causante ambiental para a diverxencia larvaria nunha das clases de desenvolvemento destinadas a converterse en obreira ou en xine. Todas as larvas das abellas mel\u00edferas son alimentadas inicialmente con xelea real, que \u00e9 segregada polas obreiras, pero normalmente se lles cambia despois a dieta a outra baseada en pole e mel a medida que maduran; mais se a s\u00faa dieta \u00e9 exclusivamente xelea real, medran m\u00e1is do normal e difer\u00e9ncianse en ra\u00ed\u00f1as. Esta xelea parece que cont\u00e9n unha prote\u00edna espec\u00edfica, denominada royalactina, que incrementa o tama\u00f1o corporal, promove o desenvolvemento ov\u00e1rico e acurta o per\u00edodo de tempo de desenvolvemento. Ademais, a expresi\u00f3n diferencial de xenes larvarios e prote\u00ednas de \"Polistes\" (tam\u00e9n se expresan diferencialmente durante o desenvolvemento en abellas do mel) indica que os mecanismos reguladores poden ocorrer en etapas moi iniciais do desenvolvemento.\nDiscusi\u00f3ns sobre a definici\u00f3n.\nDespois da definici\u00f3n orixinal de Edward O. Wilson, outros autores trataron de ampliar a definici\u00f3n de eusocialidade centr\u00e1ndose na natureza e grao da divisi\u00f3n do traballo, que non estaba orixinalmente especificado. Unha definici\u00f3n m\u00e1is estreita e m\u00e1is amplamente aceptada especifica que debe haber grupos ou castas con comportamentos irreversiblemente distintos (con respecto \u00e1 esterilidade ou outras caracter\u00edsticas). Por\u00e9n, esta definici\u00f3n excl\u00fae os vertebrados sociais, como as ratas-toupa, e algunhas especies de himen\u00f3pteros, como as formigas tecedoras.\nPor exemplo, dependendo da dispo\u00f1ibilidade de recursos e as condici\u00f3ns ambientais, as ratas-toupa poden cambiar entre diferentes tipos de comportamentos sociais. En 2005, segundo Wilson e H\u00f6lldobler, estes tipos de animais ser\u00edan considerados como primitivamente eusociais, o cal \u00e9 diferente do eusocial, xa que a divisi\u00f3n de tarefas non \u00e9 permanente. Unha definici\u00f3n m\u00e1is ampla, por outra parte, incluir\u00eda as ratas-toupa, porque para constitu\u00edr a eusocialidade permite divisi\u00f3ns do traballo temporais ou a distribuci\u00f3n non aleatoria do \u00e9xito reprodutor.\nEn 2010, Nowak, Tarnita e Wilson desafiaron a explicaci\u00f3n te\u00f3rica de evoluci\u00f3n da eusocialidade. Base\u00e1ndose no concepto de fitness inclusiva, a teor\u00eda da selecci\u00f3n de parentesco considera que o parentesco dos individuos \u00e9 un dos factores m\u00e1is importantes que conduce \u00e1 eusocialidade. Isto pon sobre a mesa asuntos como a irrelevancia da haplodiploid\u00eda e o control materno. Nowak et al. argumentaron que a teor\u00eda da selecci\u00f3n de parentesco \u00e9 inadecuada porque pode explicar s\u00f3 un subconxunto de poboaci\u00f3ns eusociais debido ao que asume (\u00e9 dicir, \"todas as interacci\u00f3ns deben ser aditivas e por pares\", o que excl\u00fae calquera interacci\u00f3n que implica m\u00e1is de dous xogadores). Para eles, a teor\u00eda da selecci\u00f3n natural est\u00e1ndar, que \u00e9 unha aproximaci\u00f3n m\u00e1is xeral que a explicaci\u00f3n actual da eusocialidade, \u00e9 a teor\u00eda m\u00e1is apropiada, xa que explica o mesmo fen\u00f3meno e funcionar\u00eda nun maior n\u00famero de casos eusociais. Tam\u00e9n require c\u00e1lculos matem\u00e1ticos m\u00e1is simples para explicar a evolci\u00f3n da eusocialidade. Esa obra xerou un gran fluxo de publicaci\u00f3ns que refutaban as ideas de Nowak et al. e apoiaban a validez e especificidade da teor\u00eda da selecci\u00f3n de parentresco. Entre estes, Trivers e Hare estudaron os himen\u00f3pteros haplodiploides, e atoparon que as obreiras pod\u00edan ga\u00f1ar o conflito proxenitores-descendentes, contrarrestando o maior interese dos proxenitores e seleccionando o resultado que ten o maior beneficio para as obreiras (\u00e9 dicir, o \u00e9xito reprodutor con maior parentesco coas obreiras que coa ra\u00ed\u00f1a). Isto refutaba adefensa de Nowak et al. de que o futuro desenvolvemento da descendencia pod\u00eda estar baseada s\u00f3 na fitness dos proxenitores."}
{"id": "347653", "revid": "27155", "url": "https://gl.wikipedia.org/wiki?curid=347653", "title": "Eusocial", "text": ""}
{"id": "347654", "revid": "27155", "url": "https://gl.wikipedia.org/wiki?curid=347654", "title": "Endogamia (biolox\u00eda)", "text": "A endogamia \u00e9 a produci\u00f3n de descendencia mediante o apareamento ou crianza de individuos ou organismos que est\u00e1n estreitamente relacionados xeneticamente. Por analox\u00eda, o termo util\u00edzase tam\u00e9n en reproduci\u00f3n humana, pero comunmente se refire \u00e1s desordes xen\u00e9ticas e outras consecuencias que poden xurdir de relaci\u00f3ns sexuais incestuosas e a consanguinidade.\nA endogamia ten como resultado a homocigose, a cal pode aumentar as posibilidades de que a descendencia sexa afectada por trazos recesivos ou delet\u00e9reos. Isto xeralmente ocasiona unha diminuci\u00f3n da fitness dunha poboaci\u00f3n (a capacidade de sobrevivir e reproducirse), o cal se co\u00f1ece como depresi\u00f3n endog\u00e1mica. O individuo que herda ditos trazos delet\u00e9reos ch\u00e1mase \"endog\u00e1mico.\"\u00a0 Para evitar a expresi\u00f3n de tales alelos recesivos delet\u00e9reos causados pola endogamia, empr\u00e9ganse mecanismos de evitaci\u00f3n de endogamia, e \u00e9 a motivaci\u00f3n principal do cruzamento externo.\u00a0A endogamia entre as poboaci\u00f3ns a mi\u00fado tam\u00e9n ten efectos positivos en trazos relacionados coa fitness biol\u00f3xica.\nA endogamia \u00e9 unha t\u00e9cnica utilizada en cr\u00eda selectiva. Na cr\u00eda de gando, os criadores poden utilizala cando, por exemplo, tentan establecer un trazo novo e desexable no gando, pero se ter\u00e1 que vixiar a presenza de caracter\u00edsticas indesexables na descendencia, as cales poden despois ser eliminadas por cruzamento selectivo con li\u00f1as m\u00e1is afastadas ou con sacrificios de individuos non desexados.\u00a0Tam\u00e9n adoita usarse a endogamia para revelar trazos recesivos delet\u00e9reos, os cales poden ent\u00f3n ser eliminados mediante estratexias de cruzamento. Na cr\u00eda de plantas, o cruzamento endog\u00e1mico de li\u00f1as vexetais \u00e9 utilizado como estirpe para a creaci\u00f3n de li\u00f1as h\u00edbridas e aproveitar os efectos da heterose. A endogamia nas plantas tam\u00e9n ocorre de forma natural por autopolinizaci\u00f3n.\nXeneralidades.\nA descendencia de persoas xeneticamente relacionadas est\u00e1 suxeita ao posible efecto da endogamia, como doenzas conx\u00e9nitas. \nA probabilidade de contraer tales trastornos aumenta canto m\u00e1is estreitamente relacionados est\u00e1n os proxenitores biol\u00f3xicos. Isto d\u00e9bese a que tales emparellamentos te\u00f1en un 25% de probabilidade de producir cigotos homocig\u00f3ticos, resultando \u00e1s veces unha descendencia con dous alelos recesivos, os cales poden producir trastornos cando son delet\u00e9reos. Debido a que a maior\u00eda dos alelos recesivos son raros nas poboaci\u00f3ns, \u00e9 moi pouco probable que unha parella non relacionada sexa portadora do mesmo alelo delet\u00e9reo. Pero como os parentes pr\u00f3ximos comparten unha fracci\u00f3n grande dos seus alelos, a probabilidade de que calquera alelo delet\u00e9reo sexa herdado do antepasado com\u00fan a ambos os proxenitores aumenta drasticamente. Tam\u00e9n \u00e9 importante sinalar que, en termos de probabilidade, por cada individuo homocigoto recesivo xerado hai unha mesma probabilidade de producir un individuo homocigoto dominante, completamente libre do alelo nocivo. En contra da crenza com\u00fan, a endogamia por si soa non altera a frequencia al\u00e9lica, sen\u00f3n que aumenta a proporci\u00f3n relativa de homocigotos e heterocigotos. A\u00ednda as\u00ed, debido a que o aumento da proporci\u00f3n de homocigotos delet\u00e9reos exp\u00f3n o alelo \u00e1 selecci\u00f3n natural, a longo prazo a s\u00faa propia frecuencia dimin\u00fae m\u00e1is rapidamente nas poboaci\u00f3ns endog\u00e1micas. A curto prazo, esp\u00e9rase que a reproduci\u00f3n incestuosa aumente o n\u00famero de abortos espont\u00e1neos de cigotos, mortes perinatais, e de descendencia posparto con defectos de nacemento. As vantaxes da endogamia poden ser o resultado dunha tendencia a preservar a estrutura dos alelos que interaccionan en diferentes loci que foron adaptados en conxunto por unha historia selectiva com\u00fan.\nAs malformaci\u00f3ns ou trazos negativos poden manterse nunha poboaci\u00f3n debido a unha alta taxa de homocigose, e isto causar\u00e1 que certos trazos sexan fixados na poboaci\u00f3n, como un n\u00famero excesivo de \u00f3sos nunha zona do corpo, como a columna vertebral dos lobos en Illa Royale; ou ter anormalidades craniais, como as dos elefantes mari\u00f1os do norte, nos que cambiou a lonxitude do seu \u00f3so cranial na fila de dentes da mand\u00edbula inferior. O ter un alto \u00edndice de homocigose \u00e9 problem\u00e1tico para unha poboaci\u00f3n porque desenmascara os alelos recesivos delet\u00e9reos xerados por mutaci\u00f3ns, reduce a vantaxe heterocig\u00f3tica, e \u00e9 prexudicial para a supervivencia de poboaci\u00f3ns animais pequenas ou en perigo. Cando os alelos recesivos delet\u00e9reos son desenmascarados debido ao aumento da homocigose xerada pola endogamia, pode producirse depresi\u00f3n endog\u00e1mica. \u00c9 posible que a gravidade da depresi\u00f3n endog\u00e1mica dimin\u00faa se a selecci\u00f3n natural pode purgar\u00a0tales alelos das poboaci\u00f3ns durante a endogamia. Se a depresi\u00f3n endog\u00e1mica pode ser diminu\u00edda por selecci\u00f3n natural, ent\u00f3n alg\u00fans trazos, nocivos ou non, poden ser reducidos e cambiar o futuro de poboaciones pequenas e en perigo.\nTam\u00e9n pode haber outros efectos delet\u00e9reos ademais daqueles causados por enfermidades recesivas. Por tanto, os sistemas inmunitarios que son bastante similares poden ser m\u00e1is vulnerables a enfermidades contaxiosas (ver Complexo Maior de Histocompatibilidade).\nO historial de endogamia da poboaci\u00f3n tam\u00e9n ten que ser considerado cando se fala da variaci\u00f3n da gravidade da depresi\u00f3n endog\u00e1mica entre e dentro das especies. Cunha endogamia persistente, hai evidencias de que a depresi\u00f3n endog\u00e1mica se fai cada vez menos grave. Isto est\u00e1 asociado co desenmascaramento e eliminaci\u00f3n de alelos moi delet\u00e9reos. A\u00ednda as\u00ed, a depresi\u00f3n endog\u00e1mica non \u00e9 un fen\u00f3meno temporal porque a eliminaci\u00f3n dos alelos recesivos delet\u00e9reos nunca ser\u00e1 completa. Eliminar aqueles alelos lixeiramente delet\u00e9reos mediante endogamia baixo selecci\u00f3n moderada non \u00e9 tan efectivo. A fixaci\u00f3n de alelos ocorre m\u00e1is probablemente a trav\u00e9s do trinquete de Muller, cando o xenoma dunha poboaci\u00f3n asexual vai acumulando mutaci\u00f3ns delet\u00e9reas que son irreversibles.\nMalia todas as s\u00faas desvantaxes, a endogamia tam\u00e9n pode ter varias vantaxes, como reducir o custo do sexo, reducir a carga de recombinaci\u00f3n, e permitir a expresi\u00f3n de fenotipos recesivos vantaxosos. Prop\u00faxose que nas circunstancias nas que as vantaxes da endogamia superan as desvantaxes, poder\u00eda promoverse a crianza preferencial dentro de grupos pequenos, e isto poder\u00eda levar a un evento de especiaci\u00f3n."}
{"id": "347655", "revid": "5863", "url": "https://gl.wikipedia.org/wiki?curid=347655", "title": "AC-432", "text": "A AC-432 \u00e9 unha estrada pertencente \u00e1 rede primaria complementaria da Xunta de Galicia. Une as localidades coru\u00f1esas de Vimianzo e Camari\u00f1as, logo duns 18,5 quil\u00f3metros.\nPercorrido.\nA estrada comeza o seu percorrido na traves\u00eda urbana da AC-552 ao seu paso polo n\u00facleo de Vimianzo, durante este primeiro tramo figura no nomencl\u00e1tor municipal como \"r\u00faa Trasariz\". Logo contin\u00faa pola parroquia de Calo e cruza o r\u00edo Grande, tralo cal atravesa a parroquia de Caranto\u00f1a. Entra no termo de Camari\u00f1as pola parroquia da Ponte do Porto primeiro e a continuaci\u00f3n pola de Xavi\u00f1a para rematar, por fin, na capital municipal."}
{"id": "347657", "revid": "23204", "url": "https://gl.wikipedia.org/wiki?curid=347657", "title": "Marie de Garis", "text": "Marie de Garis, nada Marie Le Messurier o 15 de xu\u00f1o de 1910 en Saint-Pierre-du-Bois (Guernsey, Illas da Canle) e morta no mesmo lugar o 10 de agosto de 2010, foi unha ling\u00fcista e lexic\u00f3grafa de Guernsey As s\u00faas obras son fonte de autoridade en materia de franc\u00e9s e normando da illa de Guernsey.\nTraxectoria.\nSen estudos acad\u00e9micos formais, Marie de Garis converteuse nunha especialista na variedade guernesiais do normando. Autora do dicionario biling\u00fce anglo-guernesiais \"Dictiounnaire Angllais-Guern\u00e9siais\", que tivo a primeira edici\u00f3n en 1967. O seu dicionario superou a \"Le Dictionnaire franco-normand\" de George M\u00e9tivier e a ortograf\u00eda que usou converteuse no referente do guernesiais escrito. Publicou obras de investigaci\u00f3n ling\u00fc\u00edstica e etnogr\u00e1fica, salientando \"Folklore of Guernsey\" en 1975. \"Glossary of Guernsey place-names\" en 1976 e \"Guernesiais - a grammatical survey\" en 1985. Foi presidenta de La Soci\u00e9t\u00e9 Guernesiaise e de \"L'Assemblla\u00efe d'Guernesiais\". En 1999 converteuse en membro da Orde do Imperio Brit\u00e1nico polo seu traballo en favor da preservaci\u00f3n e desenvolvemento da cultura guernesiais."}
{"id": "347659", "revid": "27155", "url": "https://gl.wikipedia.org/wiki?curid=347659", "title": "Complexo Maior de Histocompatibilidade", "text": ""}
{"id": "347660", "revid": "5863", "url": "https://gl.wikipedia.org/wiki?curid=347660", "title": "Praia de Baro\u00f1a", "text": ""}
{"id": "347661", "revid": "89787", "url": "https://gl.wikipedia.org/wiki?curid=347661", "title": "Paul Mahieu", "text": "Paul Mahieu, nado en Tournai en 1925 e finado o 23 de novembro de 2005, foi un escritor belga de lingua picarda.\nTraxectoria.\nRecibiu o premio Hainaut d\u00faas veces, e o premio da Vila de Liexa unha. Foi membro titular da Soci\u00e9t\u00e9 de langue et de litt\u00e9rature wallonnes representando \u00e1 lingua picarda e dirixiu a secci\u00f3n dialectal da Casa da Cultura de Tournai entre 1976 e 1987.\nObra.\nEn colaboraci\u00f3n con Serdu.\nEn colaboraci\u00f3n con Serge Duhaillon (Serdu) para as ilustraci\u00f3ns."}
{"id": "347663", "revid": "55576", "url": "https://gl.wikipedia.org/wiki?curid=347663", "title": "Barona-areena", "text": ""}
{"id": "347664", "revid": "55340", "url": "https://gl.wikipedia.org/wiki?curid=347664", "title": "Crawl", "text": ""}
{"id": "347665", "revid": "23204", "url": "https://gl.wikipedia.org/wiki?curid=347665", "title": "Madalena (gastronom\u00eda)", "text": ""}
{"id": "347666", "revid": "55340", "url": "https://gl.wikipedia.org/wiki?curid=347666", "title": "Praguicida", "text": ""}
{"id": "347667", "revid": "27155", "url": "https://gl.wikipedia.org/wiki?curid=347667", "title": "Cleptoparasito", "text": ""}
{"id": "347672", "revid": "25871", "url": "https://gl.wikipedia.org/wiki?curid=347672", "title": "Salvatore Viale", "text": "Salvatore Viale, nado en Bastia o 6 de setembro de 1787 e finado na mesma cidade o 23 de novembro de 1861, foi un escritor e maxistrado corso. Considerado como o autor do primeiro texto literario en lingua corsa, \"Sirinatu di Scappinu\", que se atopa no cuarto canto da s\u00faa obra \"Dionomachia\". Est\u00e1 considerado un dos m\u00e1ximos expo\u00f1entes do italianismo corso.\nTraxectoria.\nNado nunha familia de clase alta de orixe xenovesa recibiu na s\u00faa cidade natal a s\u00faa primeira educaci\u00f3n. En 1803 marchou a Roma para estudar medicina e al\u00ed descobre a paix\u00f3n pola literatura. Volveu a C\u00f3rsega en 1805 logo da morte de seu pai. Inscribiuse na Universidade de Pisa, gradu\u00e1ndose en dereito en 1809 e comezou a dar clases no Collegio di Bastia e publicu en 1813 o tratado \"Principi delle Belle Lettere\". Trala ca\u00edda de Napole\u00f3n instaurouse na illa un goberno provisional independentista co que se involucrou Viale pero que acabou caendo en favor do mantemento da uni\u00f3n con Francia. Viale volve a Roma, acheg\u00e1ndose aos c\u00edrculos liberais italianos. En 1816 volveu a Bastia como procurador substituto no xulgado do criminal da cidade. E ao ano seguinte publica a primeira edici\u00f3n de \"Dinonomachia\". Entre 1819 e 1831 foi xu\u00edz de instruci\u00f3n nos tribunais de Bastia.\nEntre 1838 e 1839 colaborou activamente co fil\u00f3logo italiano Niccol\u00f2 Tommaseo na investigaci\u00f3n do vern\u00e1culo local."}
{"id": "347675", "revid": "5863", "url": "https://gl.wikipedia.org/wiki?curid=347675", "title": "Villar Ponte", "text": "Os apelidos Villar Ponte, en ocasi\u00f3ns escrito Vilar Ponte, poden referirse a dous irm\u00e1ns:"}
{"id": "347676", "revid": "5863", "url": "https://gl.wikipedia.org/wiki?curid=347676", "title": "Vilar Ponte", "text": ""}
{"id": "347677", "revid": "89787", "url": "https://gl.wikipedia.org/wiki?curid=347677", "title": "Praia do Son", "text": "A praia do Son, tam\u00e9n chamada praia do Cruceiro \u00e9 un pequeno areal urbano do lugar de Porto do Son, na parroquia de Noal. At\u00e9 o s\u00e9culo XIX estend\u00edase desde Rocapill\u00f3n at\u00e9 o p\u00e9 do cruceiro situado no cruzamento da baixada \u00e1 zona portuaria desde a estrada AC-550. Antes da ampliaci\u00f3n do porto estend\u00edase at\u00e9 o antigo peirao vello, e tras as sucesivas obras de ampliaci\u00f3n do porto chegou a desaparecer, rexurdindo na actual configuraci\u00f3n deste, ampliando a s\u00faa extensi\u00f3n at\u00e9 m\u00e1is al\u00e1 do cruceiro (polo que alg\u00fans ch\u00e1mana tam\u00e9n \"a que se formou\").\nCaracter\u00edsticas.\nA s\u00faa lonxitude \u00e9 de 170 m, e a s\u00faa anchura de 15 m. O nivel medio de ocupaci\u00f3n nos ver\u00e1n \u00e9 alto, sendo frecuentada sobre todo por familias con nenos, dado a s\u00faa escasa perigosidade. Est\u00e1 constitu\u00edda por area branca moi fina, que o vento despraza at\u00e9 o novo xard\u00edn do porto. O estado habitual do mar \u00e9 de ondas moderadas, e \u00e9 moi ventosa. \u00c9 apta para practicar o submarinismo. Disp\u00f3n de servizos habituais como autob\u00fas interurbano, aparcadoiro non vixiado (de entre 50 e 100 prazas), ducha, sinalizaci\u00f3ns de perigo claramente vis\u00edbeis.\nAtenci\u00f3n m\u00e9dica.\nPara atenci\u00f3ns m\u00e9dicas, no centro urbano hai un Centro de Sa\u00fade, situado na r\u00faa Atalaia, s/n. O hospital m\u00e1is pr\u00f3ximo \u00e9 o Hospital da Barbanza, que se encontra a 15\u00a0km no lugar de Salm\u00f3n, na parroquia de Oleiros no veci\u00f1o concello de Ribeira."}
{"id": "347678", "revid": "22795", "url": "https://gl.wikipedia.org/wiki?curid=347678", "title": "Praia do Cruceiro", "text": ""}
{"id": "347681", "revid": "22570", "url": "https://gl.wikipedia.org/wiki?curid=347681", "title": "Atracadoiro", "text": "Un atracadoiro \u00e9 unha estrutura usada para atracar, amarrar barcos na costa dun corpo de auga.\nEst\u00e1 normalmente formado por unha pasarela, sexa de pedras ou de madeiras, que se fixan no fondo do leito do r\u00edo, lago ou mar.\nTipicamente un atracadoiro \u00e9 un molle onde os barcos paran para deixar embarcar e desembarcar os pasaxeiros ou as mercador\u00edas e parten enseguida.\nCo aumento do uso dos iates os atracadoiros est\u00e1n m\u00e1is xeralmente asociados a construci\u00f3ns, en principio flotantes, nos portos deportivos ou \"marinas\", onde se poden amarrar os barcos de recreo.\nUn atracadoiro \u00e9 sempre unha construci\u00f3n m\u00e1is lixeira que un ancoradoiro, m\u00e1is destinado a nav\u00edos."}
{"id": "347683", "revid": "89787", "url": "https://gl.wikipedia.org/wiki?curid=347683", "title": "Andr\u00e9 Weckmann", "text": "Andr\u00e9 Weckmann, nado en 1924 en Steinbourg e finado o 29 de xullo de 2012 en Estrasburgo, foi un escritor alsaciano triling\u00fce.\nTraxectoria.\nOs seus pais rexentaban un\u00a0\"Dorfwirtschaft\", unha pousada t\u00edpica alsaciana onde paraban xentes de toda Alsacia e onde se familiarizou coas diferentes variedades do alsaciano.. Cando o Terceiro Reich incorporou Alsacia a Alema\u00f1a en 1943, enrolouse por obriga na Wehrmacht con destino na Fronte Oriental. Ferido preto de Fastov desertou en setembro de 1944. Conseguiu volver a Francia para unirse \u00e1 resistencia. Tras a guerra estudou na Universidade de Estrasburgo, e traballou como profesor de alem\u00e1n no liceo Neudorf de Estrasburgo de 1961 a 1989. Foi tam\u00e9n locutor de radio."}
{"id": "347686", "revid": "89787", "url": "https://gl.wikipedia.org/wiki?curid=347686", "title": "Nakalipithecus", "text": "Nakalipithecus \u00e9 un x\u00e9nero de primates f\u00f3siles que cont\u00e9n unha \u00fanica especie, Nakalipithecus nakayamai. \u00c9 un gran simio que viviu na rexi\u00f3n africana que hoxe \u00e9 Kenya nos inicios do Mioceno Tard\u00edo, hai 10 mill\u00f3ns de anos. Este simio foi descrito a partir dunha mand\u00edbula f\u00f3sil e once dentes illados desenterrados en 2005 por un equipo de investigadores xaponeses e kenyanos en dep\u00f3sitos de fluxos de barro da rexi\u00f3n de Nakali no norte da Provincia do Rift Valley de Kenya, ao que se debe o nome cient\u00edfico do x\u00e9nero, que significa \"mono de Nakali\". O nome espec\u00edfico ref\u00edrese a un xe\u00f3logo xapon\u00e9s que morreu mentres estaba traballando no proxecto.\nOs dentes f\u00f3siles estaban cubertos de groso esmalte, o que suxire que a dieta deste hominoide inclu\u00eda unha considerable cantidade de alimentos duros, posiblemente noces ou sementes. Segundo os investigadores da Universidade de Quioto, o \"Nakalipithecus\" \u00e9 moi pr\u00f3ximo ao \u00faltimo antepasado com\u00fan de gorilas, chimpanc\u00e9s, e humanos. Pode, por tanto, considerarse un membro basal dos Homininae, antes de que estes se dividisen nas tres li\u00f1axes que viven hoxe. O \"Nakalipithecus\" tam\u00e9n lembra ao x\u00e9nero \"Ouranopithecus\", outro hom\u00ednido prehist\u00f3rico atopado en Grecia.\nA importancia evolutiva do \"Nakalipithecus\" \u00e9 dobre: primeiro, xunto co \"Ouranopithecus\" \u00e9 unha proba de que as li\u00f1axes de Homininae actuais non diverxeron antes de hai uns 8 mill\u00f3ns de anos. Segundo, apoia a teor\u00eda de que os antepasados m\u00e1is pr\u00f3ximos dos humanos evolucionaron en \u00c1frica. O punto de vista alternativo, que os grandes simios de tipo moderno se extinguiron en \u00c1frica e que os Homininae eran orixinalmente unha li\u00f1axe asi\u00e1tica, que posteriormente colonizou \u00c1frica, \u00e9 dif\u00edcl de reconciliar coa presenza xa no Mioceno Tard\u00edo deste hominino basal en \u00c1frica."}
{"id": "347688", "revid": "27155", "url": "https://gl.wikipedia.org/wiki?curid=347688", "title": "Nakalipithecus nakayamai", "text": ""}
{"id": "347707", "revid": "56817", "url": "https://gl.wikipedia.org/wiki?curid=347707", "title": "Ouranopithecus", "text": "Ouranopithecus \u00e9 un x\u00e9nero extinto de grandes simios euroasi\u00e1ticos representado por d\u00faas especies, \"Ouranopithecus macedoniensis\", un hominoide do Mioceno Tard\u00edo (hai 9,6\u20138,7 Ma) de Grecia e Bulgaria, e \"Ouranopithecus turkae\", tam\u00e9n do Mioceno Tard\u00edo (8,7\u20137,4 Ma) de Turqu\u00eda.\nSistem\u00e1tica.\nBase\u00e1ndose na anatom\u00eda facial e dental de \"O. macedoniensis\"', suxeriuse que \"Ouranopithecus\" era realmente un driopitecino. Por\u00e9n, os \"ouranopitecinos\" est\u00e1n probablemente m\u00e1is estreitamente relacionados cos Ponginae. Alg\u00fans investigadores consideran que \"O. macedoniensis\" \u00e9 o \u00faltimo antepasado com\u00fan de simios e humanos, e un predecesor de australopitecinos e humanos, a\u00ednda que isto \u00e9 moi pol\u00e9mico e non est\u00e1 amplamente aceptado. \u00c9 certo que \"O. macedoniensis\" comparte caracter\u00edsticas derivadas con alg\u00fans dos primeiros homininos (como o \"seo frontal\", unha cavidade na fronte), pero case con certeza non son especies estreitramente relacionadas. Suxeriuse que pode ser un sin\u00f3nimo taxson\u00f3mico de \"Graecopithecus freybergi\", a\u00ednda que isto foi moi discutido na literatura."}
{"id": "347708", "revid": "19415", "url": "https://gl.wikipedia.org/wiki?curid=347708", "title": "Copa das Naci\u00f3ns de Montreux 1941", "text": "O Torneo de Pascua de 1941 foi a 19\u00aa edici\u00f3n da actualmente denominada Copa das Naci\u00f3ns de Montreux. O torneo foi celebrado entre os d\u00edas 12 e 13 de abril de 1941 na cidade de Montreux (Su\u00edza). Nesta edici\u00f3n, organizada polo Montreux Hockey Club participaron os propios anfitri\u00f3ns e o Lyon HC franc\u00e9s\nO torneo consistiu en dous partidos entre os dous equipos, ga\u00f1ados todos eles polo Montreux HC, que finalizou cun c\u00f3mputo global de 9 goles a 3."}
{"id": "347714", "revid": "56817", "url": "https://gl.wikipedia.org/wiki?curid=347714", "title": "Visant Seite", "text": "Visant Seite, nado en Cl\u00e9der en 1908 e finado en 1993, foi un relixioso, profesor e escritor bret\u00f3n.\nTraxectoria.\nRelixioso da congregaci\u00f3n dos Irm\u00e1ns da Instruci\u00f3n Cristi\u00e1 de Plo\u00ebrmel, foi profesor en escolas da orde. Dirixiu tam\u00e9n colexios menesianos en Sant Yann e Tr\u00e9boul. Utilizando a graf\u00eda skolveurieg (universitaria) foi autor de varios libros para a aprendizaxe do bret\u00f3n, fundou Ar Skol dre Lizer, dedicada ao ensino da lingua bretoa por correspondencia, que dirixiu desde a s\u00faa fundaci\u00f3n en 1945 ata 1980 e foi secretario xeral da asociaci\u00f3n de promoci\u00f3n da lingua bretoa Bleun Brug entre 1951 e 1964. En 1969 realizou un curso de bret\u00f3n en Radio Brest que logo publicou en libro."}
{"id": "347718", "revid": "89787", "url": "https://gl.wikipedia.org/wiki?curid=347718", "title": "Orrorin", "text": "Orrorin \u00e9 un x\u00e9nero de hom\u00ednidos f\u00f3siles que cont\u00e9n a \u00fanica especie Orrorin tugenensis. Consid\u00e9rase unha especie temper\u00e1n de Homininae, cunha idade estimada de entre 6,1 a 5,7 mill\u00f3ns de anos (Ma), descuberto en 2000. Non est\u00e1 confirmada a s\u00faa relaci\u00f3n anat\u00f3mica cos modernos humanos. O seu descubrimento foi un argumento contra a hip\u00f3tese de que os australopitecinos son antepasados humanos, a\u00ednda que segue sendo hip\u00f3tese m\u00e1is aceptada sobre a evoluci\u00f3n humana (en 2012).\nO nome do x\u00e9nero Orrorin (plural \"Orroriek\") significa \"home orixinal\" en lingua tugen, e o ep\u00edteto da especie deriva de Tugen Hills en Kenya, onde se encontrou o f\u00f3sil en 2000. Ata 2007, encontr\u00e1ranse 20 f\u00f3siles fragmentarios desta especie.\nF\u00f3siles.\nOs 20 restos f\u00f3siles encontrados en 2007 inclu\u00edan: a parte posterior da mand\u00edbula en dous cachos; unha probable s\u00ednfise e varios dentres illados; tres fragmentos de f\u00e9mur; un \u00famero parcial; unha falanxe proximal; e unha falanxe distal do polgar.\n\"Orrorin\" ten dentes pequenos en relaci\u00f3n co seu tama\u00f1o. A s\u00faa dentici\u00f3nn difire da dos \"Australopithecus\" en que as s\u00faas pezas dentais posteriores son m\u00e1is pequenas e menos alongadas mesiodistalmente, e da dos \"Ardipithecus\" en que o seu esmalte dentario \u00e9 m\u00e1is groso. A dentici\u00f3n difire de ambas as especies mencionadas na presenza dunha amosega mesial nos caninos superiores. Os caninos son de tipo simiesco pero reducidos, como os que se encontran nos simios mioc\u00e9nicos e nas femias de chimpanc\u00e9. \"Orrorin\" ti\u00f1a dentes poscaninos pequenos e era microdonto como os humanos modernos, mentres que os robustos australopitecinos eran megadontos.\nNo f\u00e9mur, a cabeza \u00e9 esf\u00e9rica est\u00e1 rotada en direcci\u00f3n anterior; o colo do f\u00e9mur \u00e9 alongado e oval en secci\u00f3n e o troc\u00e1nter menor fai protrusi\u00f3n en direcci\u00f3n medial. A\u00ednda que isto suxire que \"Orrorin\" era b\u00edpede, o resto do poscranio indica que sub\u00eda \u00e1s \u00e1rbores. A\u00ednda que a falanxe proximal est\u00e1 curvada, a falanxe distal do polgar \u00e9 de proporci\u00f3ns humanas, caracter\u00edstica que foi asociada coa construci\u00f3n de ferramentas, pero neste contexto probablemente deber\u00eda asociarse mellor con capacidades de asir \u00fatiles para gabear polas \u00e1rbores.\nDespois do descubrimento dos f\u00f3siles en 2000, gard\u00e1ronse no museo da vila de Kipsaraman, pero despois o museo foi pechado, e despois, segundo o presidente dos Community Museums de Kenya Eustace Kitonga, os f\u00f3siles foron almacenados nunha b\u00f3veda bancaria secreta en Nairobi.\nClasificaci\u00f3n.\nSe se probase que \"Orrorin\" \u00e9 un antepasado directo dos humanos, ent\u00f3n australopitecinos como \"Australopithecus afarensis\" (\"Lucy\") poder\u00edan considerarse como unha p\u00f3la lateral da \u00e1rbore evolutiva dos hom\u00ednidos: \"Orrorin\" \u00e9 anterior no tempo, en case 3 mill\u00f3ns de anos, e m\u00e1is similar aos humanos modernos que \"A. afarensis\". A principal semellanza \u00e9 que o f\u00e9mur de \"Orrorin\" est\u00e1 morfoloxicamente m\u00e1is pr\u00f3ximo a \"H. sapiens\" que o de \"Lucy\"; non obstante, \u00e9 un asunto que se segue debatendo.\nOutros f\u00f3siles (follas e moitos mam\u00edferos) atopados na Formaci\u00f3n Lukeino mostran que \"Orrorin\" viviu nun ambiente de bosque perenne seco, e non nunha sabana como se asume nas teor\u00edas sobre a evoluci\u00f3n humana.\nDescubrimento.\nO equipo que encontrou estes f\u00f3siles en 2000 estaba liderado por Brigitte Senut e Martin Pickford do Mus\u00e9um national d'histoire naturelle de Francia. Os descubridores sacaron a conclusi\u00f3n que \"Orrorin\" \u00e9 un hominino debido \u00e1 s\u00faa locomoci\u00f3n b\u00edpede e anatom\u00eda dental; base\u00e1ndose nisto, datan a separaci\u00f3n entre os homininos e os grandes simios africanos en hai polo menos 7 mill\u00f3ns de anos, no Messiniano. Esta dataci\u00f3n \u00e9 marcadamente diferente da derivada do uso do reloxio molecular, pero foi xeralmente aceptada polos paleoantrop\u00f3logos.\nOs 20 restos f\u00f3siles atop\u00e1ronse en catro sitios da Formaci\u00f3n Lukeino: destes, os f\u00f3siles de Cheboit Aragai son os m\u00e1is antigos (de 6,1 Ma), mentres que os de Kapsomin e Kapcheberek atop\u00e1ronse nos niveis superiores da formaci\u00f3n (de hai 5,7 Ma)."}
{"id": "347719", "revid": "27155", "url": "https://gl.wikipedia.org/wiki?curid=347719", "title": "Orrorin tugenensis", "text": ""}
{"id": "347727", "revid": "1131", "url": "https://gl.wikipedia.org/wiki?curid=347727", "title": "Dieudonn\u00e9 Salme", "text": "Dieudonn\u00e9 Salme, nado en Glain o 1 de xu\u00f1o de 1836 e finado en Liexa o 26 de marzo de 1911, foi un escritor belga, autor da primeira novela en lingua valoa, \"Li Houlot\".\nTraxectoria.\nProcedente dunha familia de armeiros, Dieudonn\u00e9 dedicouse primeiro \u00e1 profesi\u00f3n dos seus devanceiros e logo traballou nos hospicios civ\u00eds. Comezou a escribir en val\u00f3n en 1858, difundindo canci\u00f3ns e mon\u00f3logos en follas volantes. En 1872, Dieudonn\u00e9 Salme fundou e foi o primeiro presidente do Caveau li\u00e9geois. A s\u00faa poes\u00eda recolleuna no volume \"Tonires et blouwets\" publicado en 1878. Escribiu pezas teatrais, fundamentalmente comedias, como \"Quoitte po quoitte\" que apareceu en 1879. Pero as s\u00faas obras m\u00e1is reco\u00f1ecidas foron as d\u00faas novelas que publicou \"Li Houlot\" (1888), de car\u00e1cter hist\u00f3rico, e \"Pitchete\" (1890)."}
{"id": "347730", "revid": "89787", "url": "https://gl.wikipedia.org/wiki?curid=347730", "title": "Castro do Croado", "text": "O Castro do Croado ou Cruado \u00e9 un castro galaico, situado na parroquia de Cereixo, no concello da Vimianzo.\nDescrici\u00f3n.\nO Croado domina a paisaxe da parroquia. A s\u00faa coroa (de a\u00ed o nome Croado ou Cruado, de Coroado) destaca reforzada pola vexetaci\u00f3n que aflora sobre a fortificaci\u00f3n do asentamento.\nDe planta ovalada, pos\u00fae unhas dimensi\u00f3ns de 125 \u00d7 80 metros, ocupando unha superficie aproximada de 0,8 hect\u00e1reas. Conserva ben restos da s\u00faa muralla perimetral, acompa\u00f1ada de parapeto e foxo, que acolle socalcos dispostos de maneira conc\u00e9ntrica.\nAparece inclu\u00eddo no Inventario do patrimonio cultural do Concello de Vimianzo e goza do grao de protecci\u00f3n integral e tam\u00e9n foi un dos dez castros de Vimianzo identificados na obra \"O poboamento castrexo na rexi\u00f3n occidental da provincia da Coru\u00f1a\", de Xerardo Agrafoxo. Est\u00e1 inclu\u00eddo no PXOM de Camari\u00f1as.\nTradici\u00f3n oral.\nHai unha antiga lenda no castro do Croado que os veci\u00f1os a\u00ednda lembran hoxe en d\u00eda. O dito di: \u201cCruado, Cruado, quen me dera o teu reinado\u201d. C\u00f3ntase que no lugar ocorren sucesos de dif\u00edcil explicaci\u00f3n. Segundo a tradici\u00f3n popular nese monte os mouros gardaron un tesouro nun caldeiro e aquel que intentou atopalo sufriu estra\u00f1os accidentes."}
{"id": "347731", "revid": "61897", "url": "https://gl.wikipedia.org/wiki?curid=347731", "title": "Igrexa Ortodoxa Rusa", "text": ""}
{"id": "347733", "revid": "61897", "url": "https://gl.wikipedia.org/wiki?curid=347733", "title": "Igrexa Ortodoxa Xeorxiana", "text": ""}
{"id": "347735", "revid": "61897", "url": "https://gl.wikipedia.org/wiki?curid=347735", "title": "Igrexa Ortodoxa B\u00falgara", "text": ""}
{"id": "347737", "revid": "61897", "url": "https://gl.wikipedia.org/wiki?curid=347737", "title": "Igrexa Ortodoxa Chipriota", "text": ""}
{"id": "347739", "revid": "61897", "url": "https://gl.wikipedia.org/wiki?curid=347739", "title": "Igrexa Ortodoxa en Am\u00e9rica", "text": ""}
{"id": "347741", "revid": "61897", "url": "https://gl.wikipedia.org/wiki?curid=347741", "title": "Igrexa Ortodoxa Rusa f\u00f3ra de Rusia", "text": ""}
{"id": "347743", "revid": "75439", "url": "https://gl.wikipedia.org/wiki?curid=347743", "title": "Colette", "text": "Sidonie-Gabrielle Colette, co\u00f1ecida simplemente como Colette, nada en Saint-Sauveur-en-Puisaye o 28 de xaneiro de 1873 e finada en Par\u00eds o 3 de agosto de 1954, foi unha novelista, xornalista, guionista, libretista e artista de revistas e de cabar\u00e9 francesa. Despois de ser reco\u00f1ecida, ga\u00f1ou sona internacional pola s\u00faa novela \"Gigi\", levada ao cinema por Vincente Minnelli en 1958. Foi membro da Academia Goncourt dende 1945; chegou a presidila entre 1949 e 1954 e foi condecorada coa Lexi\u00f3n de Honor.\nComezou a escribir co pseud\u00f3nimo de 'Willy', sendo obrigada a iso polo seu primeiro marido, de dito nome. Anos despois casou co xornalista e pol\u00edtico Henry de Jouvenal.\nNo 2018 f\u00edxose unha pel\u00edcula biogr\u00e1fica."}
{"id": "347744", "revid": "6939", "url": "https://gl.wikipedia.org/wiki?curid=347744", "title": "Sidonie-Gabrielle Colette", "text": ""}
{"id": "347745", "revid": "61897", "url": "https://gl.wikipedia.org/wiki?curid=347745", "title": "Igrexa Ortodoxa Romanesa", "text": ""}
{"id": "347747", "revid": "61897", "url": "https://gl.wikipedia.org/wiki?curid=347747", "title": "Patriarcado Ecum\u00e9nico de Constantinopla", "text": ""}
{"id": "347750", "revid": "89787", "url": "https://gl.wikipedia.org/wiki?curid=347750", "title": "Sahelanthropus", "text": "Sahelanthropus \u00e9 un x\u00e9nero de hom\u00ednidos f\u00f3siles que comprende a \u00fanica especie Sahelanthropus tchadensis. \u00c9 unha especie de homininae extinto (e probablemente o antepasado de \"Orrorin\") que est\u00e1 datado hai uns 7 mill\u00f3ns de anos (Ma), posiblemente moi preto do momento da diverxencia entre chimpanc\u00e9s e humanos. Co\u00f1\u00e9cense poucos esp\u00e9cimes, ademais dun famoso cranio parcial que foi denominado Touma\u00ef ('esperanza de vida' na lingua daza local do Chad).\nF\u00f3siles.\nOs f\u00f3siles atopados incl\u00faen un cranio relativamente pequeno, que foi chamado \"Touma\u00ef\", cinco cachos de mand\u00edbula, e alg\u00fans dentes, que configuran unha cabeza cunha mestura de caracter\u00edsticas derivadas e primitivas. A caixa cranial, cun volume de s\u00f3 320 a 380\u00a0cm\u00b3, \u00e9 similar \u00e1 dos actuais chimpanc\u00e9s.\nOs dentes, cristas superciliares, e estruturs faciais difiren marcadamente das que se atopan en \"Homo sapiens\". As caracter\u00edsticas craniais mostran unha cara plana, arcada dentaria con forma de U, caninos pequenos, un foramen magnum anterior, e pesados arcos ciliares. Non se recuperaron restos poscraniais. O \u00fanico cranio co\u00f1ecido sufriu unha gran distorsi\u00f3n durante o tempo de fosilizaci\u00f3n e descubrimento, xa que quedou aplanado dorsoventralmente, e o lado dereito quedou afundido.\n\"Sahelanthropus tchadensis\" puido ser b\u00edpede. Por\u00e9n, como non hai restos poscraniais (\u00e9 dicir restos do corpo), non se pode dicir definitivamente que era b\u00edpede, a\u00ednda que se cre que ti\u00f1a un foramen magnum en posici\u00f3n bastante anteiror, polo que o bipedismo \u00e9 o m\u00e1is probable. Despois do exame do \"foramen magnum\" no primeiro estudo, o autor principal especulou que a utilizaci\u00f3n dunha locomoci\u00f3n b\u00edpede \"non ser\u00eda irrazoable\" base\u00e1ndose na morfolox\u00eda basicranial similar de homininis m\u00e1is recentes. Alg\u00fans paleont\u00f3logos discutiron esta interpretaci\u00f3n, indicando que o basicranio, xunto coa dentici\u00f3n e caracter\u00edsticas faciais, non representan adaptaci\u00f3ns \u00fanicas do clado dos homininis, nin indican bipedismo; e sinalando que o desgaste do canino \u00e9 similar ao doutros simios do Mioceno. Ademais, segundo informaci\u00f3ns recentes, descubriuse tam\u00e9n no xacemento o que poder\u00eda ser un f\u00e9mur dun hom\u00ednido preto do cranio, pero que non foi a\u00ednda (en 2009) publicado e explicado.\nDescubrimento.\nEstes f\u00f3siles foron descubertos no deserto de Djurab do Chad por un equipo de catro investigadores liderados polo franc\u00e9s Alain Beauvilain, e os chadianos Adoum Mahamat, Djimdoumalbaye Ahounta e Gongdib\u00e9 Fanon\u00e9, membros da Misi\u00f3n paleoantropol\u00f3xica franco-chadiana liderada por Michel Brunet. Todos os mateiriais co\u00f1ecidos de \"Sahelanthropus\" atop\u00e1ronse entre xullo de 2001 e marzo de 2002 en tres sitios: TM 247, TM 266 (que proporcionou a maior parte do material, inclu\u00edndo un cranio e un f\u00e9mur), e TM 292. Os descubridores afirmaron que \"S.\u00a0tchadensis\" \u00e9 o antepasado humano m\u00e1is antigo co\u00f1ecido despois da separaci\u00f3n da li\u00f1a humana da li\u00f1a do chimpanc\u00e9.\nEstes \u00f3sos atop\u00e1ronse lonxe doutros xacementos de f\u00f3siles de homininis, que est\u00e1n situados no leste ou no sur de \u00c1frica. Por\u00e9n, atopouse unha mand\u00edbula de \"Australopithecus bahrelghazali\" no Chad en 1995. Tendo en conta o dimorfismo sexual que se sabe que exist\u00eda nos primeiros homininis, a diferenza entre \"Ardipithecus\" e \"Sahelanthropus\" pode non ser o suficientemente grande como para garantir que son especies distintas.\nRelaci\u00f3ns cos humanos e os chimpanc\u00e9s.\n\"Sahelanthropus\" pode representar un antepasado com\u00fan de humanos e chimpanc\u00e9s, a\u00ednda que non se chegou a\u00ednda a un consenso na comunidade cient\u00edfica. A colocaci\u00f3n orixinal desta especie como antepasado humano pero non antepasado do chimpanc\u00e9 complicar\u00eda o esquema da filoxenia humana. Se Touma\u00ef fose efectivamente un devanceiro directo dos humanos, ent\u00f3n as s\u00faas caracter\u00edsticas faciais po\u00f1er\u00edan en d\u00fabida o status dos \"Australopithecus\", cuxas cristas superciliares engrosadas son similares \u00e1s dalg\u00fans dos homininis f\u00f3siles tard\u00edos (singularmente de \"Homo erectus\"), mentres que a morfolox\u00eda das cristas superciliares de \"Sahelanthropus\" difiren da observada en todos os australopitecinos, a maior\u00eda dos f\u00f3siles de homininis e os humanos existentes.\nOutra posibilidade \u00e9 que Touma\u00ef estea relacionado tanto cos humanos coma cos chimpanc\u00e9s, pero non sexa o antepasado de ning\u00fan deles. Brigitte Senut e Martin Pickford, os descubridores de \"Orrorin tugenensis\", suxeriron que as caracter\u00edsticas de \"S. tchadensis\" son concordantes coas dunha femia de protogorila. A\u00ednda que se defenda isto, o descubrmento non perde ningunha da s\u00faa importancia, porque actualemnte atop\u00e1ronse moi poucos antepasados de chimpanc\u00e9s e gorilas en \u00c1frica. As\u00ed, se \"S. tchadensis\" \u00e9 un parente ancestral dos chimpanc\u00e9s ou gorilas, ent\u00f3n representa o membro co\u00f1ecido m\u00e1is antigo das \"s\u00faas\" li\u00f1axes. E \"S. tchadensis\" indica que o \u00faltimo antepasado com\u00fan de humanos e chimpanc\u00e9s \u00e9 improbable que lembre moito aos chimpanc\u00e9s existentes, como supo\u00f1\u00edan previamente alg\u00fans paleoantrop\u00f3logos.\nOutra posibilidade, salientada en publicaci\u00f3ns de 2012, \u00e9 que a separaci\u00f3n entre humanos e chimpanc\u00e9s sexa anterior do que previamente se pensara, e te\u00f1a un posible rango de entre hai 7 e 13 mill\u00f3ns de anos (o extremo m\u00e1is recente dese rango \u00e9 o preferido pola maior\u00eda dos investigadores), base\u00e1ndose en cambios entre xeraci\u00f3ns m\u00e1is lentos do que previamente se pensaba no ADN humano. De feito, alg\u00fans investigadores (como Tim D. White, da Universidade de California) consideran que as suxesti\u00f3ns de que \"Sahelanthropus\" \u00e9 demasiado antigo para ser un antepasado humano se evaporaron.\nA an\u00e1lise isot\u00f3pica de sedimentos de \u00e1tomos cosmox\u00e9nicos no f\u00f3sil deron para el unha idade duns 7 mill\u00f3ns de anos. Por\u00e9n, neste caso, os f\u00f3siles foron encontrados expostos en area solta; o codescubridor Beauvilain advirte que tales sedimentos poden ser movidos doadamente polo vento, a diferenza da terra compactada, o que fai a data de 7 mill\u00f3ns de anos menos segura.\nDe feito, Touma\u00ef puido ser reenterrado no pasado recente. A an\u00e1lise tafon\u00f3mica revelou a probabilidade dun, ou quizais dous enterramentos. Outros dous hom\u00ednidos f\u00f3siles (un f\u00e9mur esquerdo e unha mand\u00edbula) estaban na mesma \"tumba\" xunto con varios restos de mam\u00edferos. Os sedimentos que rodean os f\u00f3siles poder\u00edan ent\u00f3n non ser os materiais orixinais nos que foron depositados inicialmente os \u00f3sos, o que fai necesario corroborar a idade do f\u00f3sil por alg\u00fan outro medio. A fauna que se encontrou no lugar (fundamentalmente o antracoter\u00edido \"Libycosaurus petrochii\" e o suido \"Nyanzachoerus syrticus\") indican unha idade de m\u00e1is de 6 mill\u00f3ns de anos, xa que esas especies xa estaban probablemente extintas nesa \u00e9poca."}
{"id": "347751", "revid": "27155", "url": "https://gl.wikipedia.org/wiki?curid=347751", "title": "Sahelanthropus tchadensis", "text": ""}
{"id": "347752", "revid": "27155", "url": "https://gl.wikipedia.org/wiki?curid=347752", "title": "Toumai", "text": ""}
{"id": "347753", "revid": "27155", "url": "https://gl.wikipedia.org/wiki?curid=347753", "title": "Touma\u00ef", "text": ""}
{"id": "347754", "revid": "23204", "url": "https://gl.wikipedia.org/wiki?curid=347754", "title": "Pieter Breuker", "text": "Pieter Breuker, nado en Skingen, o 17 de maio de 1945, \u00e9 un ling\u00fcista e escritor fris\u00f3n.\nTraxectoria.\nPieter Breuker licenciouse en neerland\u00e9s na Universidade de \u00c1msterdam e fris\u00f3n na Vrije Universiteit .\nFoi profesor de neerland\u00e9s (1973) e m\u00e1is tarde de fris\u00f3n (1975) na Academia Pedag\u00f3xica de It Hearrenfean. En 1978 entrou como colaborador no Instituto Fris\u00f3n da Universidade de Groninga e a partir do ano seguinte traballou como investigador al\u00ed. En 1993 presentou a s\u00faa tese de doutoramento co t\u00edtulo de \"Noarmaspekten fan it hjoeddeiske Frysk\". Ademais das s\u00faas obras ling\u00fc\u00edsticas tam\u00e9n publicou varias sobre a historia do deporte e sobre o deporte a a lingua frisoa, como a primeira obra terminol\u00f3xica dedicada ao deporte en fris\u00f3n, \"Keatserstaal\" ou a primeira antolox\u00eda dedicada ao deporte en fris\u00f3n, \"Boppe!\". No campo literario publicou \"Boarteskertier\", onde recolleu poemas e relatos publicados con anterioridade. \u00c9 presidente da asociaci\u00f3n Stichting De Sportwereld e membro da Sociedade Internacional de Historiadores Ol\u00edmpicos."}
{"id": "347755", "revid": "56817", "url": "https://gl.wikipedia.org/wiki?curid=347755", "title": "Retrato de Carlos VII", "text": "O Retrato de Carlos VII \u00e9 un cadro do pintor franc\u00e9s Jean Fouquet realizado cara a 1450-1455 e que constit\u00fae un dos exemplos m\u00e1is antigos da arte retrat\u00edstica en Occidente. A obra, pintada ao \u00f3leo sobre un panel de carballo, cons\u00e9rvase en Par\u00eds, no Museo do Louvre que a adquiriu no ano 1838."}
{"id": "347756", "revid": "1576", "url": "https://gl.wikipedia.org/wiki?curid=347756", "title": "Hans-Ludolf Fl\u00fcgge", "text": "Hans-Ludolf Fl\u00fcgge, nado o 9 de xu\u00f1o de 1907 en Maschen e finado o 7 de febreiro de 1980 en Ebersen, foi un escritor alem\u00e1n en baixo alem\u00e1n e alem\u00e1n,\nTraxectoria.\nEstudou xornalismo nas universidades de Halle e Leipzig e desde 1925 traballou como redactor en diversos xornais. Entre 1941 e 1957 residiu en Rotenburg e Osterode am Harz. Foi autor de varias obras de teatro e relatos curtos."}
{"id": "347757", "revid": "98629", "url": "https://gl.wikipedia.org/wiki?curid=347757", "title": "Hominini", "text": "Os Hominini (homininos) son unha tribo taxon\u00f3mica da subfamilia Homininae. Comprende tres subtribos: Hominina, co \u00fanico x\u00e9nero \"Homo\"; Australopithecina, que comprende varios x\u00e9neros extintos; e Panina, co \u00fanico x\u00e9nero \"Pan\", os chimpanc\u00e9s (ver a \u00e1rbore evolutiva m\u00e1is abaixo). Os membros do clado humano, \u00e9 dicir, os Hominini, incl\u00faen \"Homo\", e as especies de australopitecinos que se orixinaron \"despois\" da separaci\u00f3n dos chimpanc\u00e9s (comp\u00e1rense tam\u00e9n os termos \"hom\u00ednidos\" e homininos). Non todos os homininos est\u00e1n directamente relacionados co xurdimento dos primeiros \"Homo\".\nA subtribo Hominina \u00e9 a rama \"humana\"; \u00e9 dicir, cont\u00e9n o x\u00e9nero \"Homo\" exclusivamente. Os investigadores propuxeron o taxon Hominini base\u00e1ndose en que as especies menos similares dunha tricotom\u00eda deber\u00edan estar separadas das outras d\u00faas. O chimpanc\u00e9 com\u00fan e o bonobo do x\u00e9nero \"Pan\" son os parentes vivos evolutivamente m\u00e1is pr\u00f3ximos aos humanos, que comparten co home un antepasado com\u00fan que viviu hai enre catro e sete mill\u00f3ns de anos. Investigaci\u00f3ns feitas por Mary-Claire King en 1973 encontraron un 99% de identidade no ADN entre os humanos e os chimpanc\u00e9s; posteriores investigaci\u00f3ns modificaron esta cifra ata o 94%, e algunhas das diferenzas aparec\u00edan no ADN non codificante.\nTaxonom\u00eda.\nTodos os x\u00e9neros extintos dos Hominini son ancestrais ou ramas do x\u00e9nero \"Homo\". Da li\u00f1a do x\u00e9nero \"Pan\" (chimpanc\u00e9s) atop\u00e1ronse poucos esp\u00e9cimes f\u00f3siles (o primeiro descubrimento dun chimpanc\u00e9 f\u00f3sil publicouse en 2005; en Kenya e datado entre 545.000 e 284.000 mil anos radiom\u00e9tricamente por dataci\u00f3n argon-argon). Por\u00e9n, crese que tanto \"Orrorin\" coma \"Sahelanthropus\" exist\u00edan xa antes da separaci\u00f3n estimada entre as li\u00f1as humana e dos chimpanc\u00e9s, polo que poder\u00edan ser ancestrais tanto de \"Pan\" coma de \"Homo\".\nNa proposta de Mann e Weiss (1996), a tribo Hominini incl\u00fae tam\u00e9n a \"Pan\" xunto con \"Homo\", pero en subtribos separadas. \"Homo\" e (por inferencia) todos os simios b\u00edpedes consid\u00e9ranse dentro da subtribo Hominina, mentres que \"Pan\" \u00e9 asignado \u00e1 subtribo Panina. Wood (2010) discutiu os diferentes puntos de vista desta taxonom\u00eda.\nUnha fonte de confusi\u00f3n para determinar a idade exacta da separaci\u00f3n entre \"Pan\" e \"Homo\" \u00e9 a evidencia de que houbo un complexo proceso de especiaci\u00f3n en vez dunha clara separaci\u00f3n entre as d\u00faas li\u00f1axes. Parece que distintos cromosomas se separaron en diferentes momentos, posiblemente nun per\u00edodo de 4 mill\u00f3ns de anos, o que indica un longo e extenso proceso de especiaci\u00f3n con eventos de hibridaci\u00f3n a longa escala entre as d\u00faas li\u00f1axes emerxentes entre hai 6,3 e 5,4 mill\u00f3ns de anos segundo Patterson et al. (2006).\nA suposici\u00f3n dunha hibridaci\u00f3n tard\u00eda est\u00e1 en concreto baseada na semellanza do cromosoma X de humanos e chimpanc\u00e9s, o que suxire unha diverxencia hai uns 4 mill\u00f3ns de anos. Esta conclusi\u00f3n foi rexeitada por insegura por Wakeley (2008), quen propuxo explicaci\u00f3ns alternativas, como a presi\u00f3n de selecci\u00f3n sobre o cromosoma X nas poboaci\u00f3ns ancestrais do \u00faltimo antepasado com\u00fan chimpanc\u00e9\u2013humano (CHLCA).\n\"Sahelanthropus tchadensis\" \u00e9 unha especie de hom\u00ednido extinta que viviu hai uns 7 mill\u00f3ns de anos, moi preto do tempo da diverxencia entre chimpanc\u00e9s e humanos. Non est\u00e1 claro se debe ser clasificado como hominino, \u00e9 dicir, se se orixinou despois da separaci\u00f3n dos chimpanc\u00e9s (nese caso ser\u00eda hominino) ou non (non o ser\u00eda)."}
{"id": "347758", "revid": "27155", "url": "https://gl.wikipedia.org/wiki?curid=347758", "title": "Homininos", "text": ""}
{"id": "347759", "revid": "27155", "url": "https://gl.wikipedia.org/wiki?curid=347759", "title": "Hominino", "text": ""}
{"id": "347773", "revid": "58479", "url": "https://gl.wikipedia.org/wiki?curid=347773", "title": "Capitan\u00eda Xeneral de Chile", "text": "A Capitan\u00eda Xeneral de Chile foi unha entidade territorial integrante do Imperio espa\u00f1ol entre 1541 e 1818, establecida pola Coroa espa\u00f1ola durante o seu per\u00edodo de dominio americano, que abarcaba un territorio similar do actual pa\u00eds. Culmina coa independencia da Rep\u00fablica de Chile.\nA Capitan\u00eda Xeneral foi situada no bordo suroeste de Am\u00e9rica do Sur xunto ao Oc\u00e9ano Pac\u00edfico, e tam\u00e9n inclu\u00edu todo o territorio da Patagonia oriental ata o Oc\u00e9ano Atl\u00e1ntico. O seu l\u00edmite norte foi o deserto de Atacama e o sur era o Polo Sur; por\u00e9n, s\u00f3 foron realmente ocupados os territorios na zona occidental da Cordilleira dos Andes entre o deserto de Atacama e o R\u00edo Biob\u00edo, sector co\u00f1ecido como \"La Frontera\", ademais da cidade-forte de Valdivia e a Illa Grande de Chilo\u00e9. A capital da Capitan\u00eda era a cidade de Santiago de Nueva Extremadura."}
{"id": "347775", "revid": "85894", "url": "https://gl.wikipedia.org/wiki?curid=347775", "title": "Planta (arquitectura)", "text": "Planta \u00e9 a figura que forma a base dun edificio ou a secci\u00f3n horizontal de cada un dos pisos. Tam\u00e9n se denomina as\u00ed a representaci\u00f3n do plano horizontal dunha figura, a proxecci\u00f3n dun obxecto ou dun espazo arquitect\u00f3nico, que foi cortado por un plano secante, a fin de amosar o seu interior. A planta \u00e9 unha consecuencia do sistema proxectivo monxeano."}
{"id": "347777", "revid": "25871", "url": "https://gl.wikipedia.org/wiki?curid=347777", "title": "Castelo de Mon\u00e7\u00e3o", "text": "O Castelo de Mon\u00e7\u00e3o \u00e9 un castelo medieval que se localiza na vila raiana de Mon\u00e7\u00e3o (distrito de Viana do Castelo, antiga provincia de Minho, Norte de Portugal), fronte \u00e1 vila galega de Salvaterra de Mi\u00f1o erixido na marxe esquerda do r\u00edo Mi\u00f1o, ti\u00f1a como funci\u00f3n primitiva defender neste treito a pasaxe do r\u00edo Mi\u00f1o.\nHistoria.\nAntecedentes.\nAlg\u00fans autores sote\u00f1en que o primitivo sitio de Mon\u00e7\u00e3o local\u00edzase nun outeiro a uns dous quil\u00f3metros r\u00edo abaixo da actual vila, onde hoxe atopamos a aldea de Cortes ou Mon\u00e7\u00e3o Velha. Traballos m\u00e1is recentes non esclarecen esa posibilidade, antes confirmando que a poboaci\u00f3n (e a s\u00faa defensa) non se encontra referida nos documentos relativos ao reinado do primeiro rei de Portugal separado de Galiza: Afonso Henriques (1112-1185), levantando a hip\u00f3tese de que a primeira defensa da poboaci\u00f3n remonte ao reinado de Sancho I (1185-1211), o que non atopa amparo en testemu\u00f1os materiais.\nO castelo medieval.\nBaixo o reinado de Afonso III (1248-1279), Mon\u00e7\u00e3o (ou Monz\u00f3n) figura nomeada como vila nas \"inquiri\u00e7\u00f5es\" de 1258. Por outra abnda, o Carta de Foral, do 12 de marzo de 1261) permite inferir que a poboaci\u00f3n foi refundada (\"...facio quandam populatianem in cauto de Maazedo e impono ei de novo nomen Monzon.\"). Unha vez m\u00e1is, este texto permite inferir que a vila xa estar\u00eda fortificada, ao referir os \"miles de Mon\u00e7om\", o que tam\u00e9n \u00e9 cuestionado por alg\u00fans estudosos, so o argumento da escaseza demogr\u00e1fica da rexi\u00f3n na \u00e9poca.\nOs que defendem o argumento da inexistencia da fortificaci\u00f3n nos tempos de Afonso III, aceptan que foi Don Dinis (1279-1325) o respons\u00e1bel da erecci\u00f3n do Castelo de Mon\u00e7\u00e3o (1306), apoiados en Rui de Pina, que as\u00ed o afirmou na s\u00faa cr\u00f3nica. Daquela, a vila recibira a \"Carta de Feira\" e foran iniciadas as obras da \"igrexa matriz\". O desenvolvemento econ\u00f3mico e demogr\u00e1fico fixo prosperar a poboaci\u00f3n, de tal modo que, baixo o reinado de Fernando I (1367-1383), entrando este en guerra con Henrique II de Castela, as forzas castel\u00e1s invadiron o reino de Portugal, sitiando Mon\u00e7\u00e3o en 1369.\nCoa morte de Fernando, ao se instaurar a crise de 1383-1385, os \"homens bons\" de Vila Nova de Cerveira, Caminha e Mon\u00e7\u00e3o enviaron mensaxes ao condest\u00e1bel Nuno \u00c1lvares Pereira, declar\u00e1ndose \"verdadeiros portugueses\" e entreg\u00e1ndolle voluntariamente esas poboaci\u00f3ns e os seus castelos. Nalg\u00fan momento do s\u00e9culo XV, probabelmente baixo o reinado de Xo\u00e1n I (1385-1433), o castelo foi dotado dunha coiraza envolvente.\nBaixo o reinado de Manuel I (1495-1521), a poboaci\u00f3n e o seu castelo at\u00f3panse figurados por Duarte de Armas (\"Livro das Fortalezas\", c. 1509).\nDa Guerra da Restauraci\u00f3n aos nosos d\u00edas.\nNo contexto da Guerra da Restauraci\u00f3n da independencia portuguesa, volveuse necesaria a modernizaci\u00f3n das defensas da vila, que ent\u00f3n foi convertida nunha fortaleza de planta poligonal abaluartada. Iniciadas as obras en 1656, co proxecto do enxe\u00f1eiro militar franc\u00e9s Miguel de L'\u00c8cole, baixo a direcc\u00f3n do mestre Jo\u00e3o Alves do Rego, estas defensas, adaptadas aos tiros da artillar\u00eda, resistiron de xeito denodado o ataque castel\u00e1n dende outubro de 1658 at\u00e9 o 7 de febreiro de 1659, cando finalmente a gornici\u00f3n esgotada pediu a rendici\u00f3n.\nAt\u00f3pase clasificado como Monumento Nacional por Decreto publicado o 23 de outubro de 1910.\nDescrici\u00f3n.\nO castelo medieval presentaba unha muralla circular de estilo g\u00f3tico, envolvendo a vila (a\u00ednda se pode apreciar no rueiro actual). Nos muros s\u00f3 se abr\u00edan d\u00faas portas, a principal defendida pola torre da homenaxe, abr\u00edndose para o terreiro onde se realizaba a feira. A \"porta da trai\u00e7\u00e3o\", de menores dimensi\u00f3ns, daba para zona ribeir\u00e1.\nA fortificaci\u00f3n erguida no s\u00e9culo XVII, a\u00ednda que erguida de ra\u00edz, integrou as murallas medievais, reformul\u00e1ndoas, dado o crecemento da vila. Dese xeito, ergu\u00e9ronse nove baluartes e cinco portas, mant\u00e9ndose amplas \u00e1reas non edificadas, para facilitar o movemento de tropas e de artillar\u00eda.\nA lenda de Deuladeu Mart\u00edns.\nO castelo volveuse moi sonado durante as campa\u00f1as levadas a cabo por Fernando I contra Castela, as chamadas Guerras fernandinas. Conta a tradici\u00f3n que estando o castelo cercado en 1369, Deu-la-deu Mart\u00edns, dona do alcaide, recorreu \u00e1 \u00faltima reserva de fari\u00f1a dos defensores para facer pan, que lanzou sobre os muros sobre os asediantes. Estes, comprendendo que a praza estaba a\u00ednda ben fornecida de v\u00edveres, o que prolongar\u00eda en demas\u00eda o asedio, levantaron o cerco e retir\u00e1ronse. O feito l\u00e9mbrase no bras\u00f3n de armas da vila, onde se destaca, no alto dunha torre ameada, unha muller a medio corpo exhibindo un pan en cada man."}
{"id": "347778", "revid": "15490", "url": "https://gl.wikipedia.org/wiki?curid=347778", "title": "Serge Tonnar", "text": "Serge Tonnar, nado o 3 de febreiro de 1970 en Luxemburgo, \u00e9 un m\u00fasico, compositor, escritor e actor luxemburgu\u00e9s.\nTraxectoria.\nIrm\u00e1n do director de cine Yann Tonnar, estudou a carreira de xornalismo en Bruxelas e desde 1993 ata 1995 traballou na emisora Radio 100,7 ao tempo que colaboraba con artigos culturais en peri\u00f3dicos como \"Gr\u00e9nge Spoun\", \"Tageblatt\" e \"L\u00ebtzebuerger Land\".\nNo \u00e1mbito da m\u00fasica colaborou con grupos diversos grupos tales como Battaklang, Blue Screw, Claudine Muno and the Luna Boots e Taboola Rasa. No ano 2001 estableceu a s\u00faa propia banda de rock, Zap Zoo. que lanzou catro \u00e1lbums con temas en ingl\u00e9s. e en 2003 fundou o grupo Serge Tonnar &amp; Legotrip, nun estilo pop-rock, tam\u00e9n con catro \u00e1lbums editados, con temas fundamentalmente en luxemburgu\u00e9s. En 2008 publicou un \u00e1lbum en solitario, \"P\u00e4rele bei d'Sei\". Realizou desde 2000 bandas sonoras dalg\u00fans filmes, compo\u00f1endo a m\u00fasica dos filmes de Andy Bausch \"Le club des ch\u00f4meurs\" (2002) e \"Deepfrozen\" (2006). As letras das s\u00faas canci\u00f3ns adoitan ser de cr\u00edtica sociopol\u00edtica, denunciando a homofobia, a xenofobia ou a intolerancia.\nTonnar tam\u00e9n \u00e9 autor, actor, director e produtor de pezas teatrais en lingua luxemburguesa. Foi un dos fundadores do colectivo literario MASK\u00e9NADA en 1995 e mais entre 2008 e 2012 foi o presidente da \"F\u00e9d\u00e9ration luxembourgeoise des th\u00e9\u00e2tres professionnels\"."}
{"id": "347780", "revid": "5863", "url": "https://gl.wikipedia.org/wiki?curid=347780", "title": "AC-440", "text": "A AC-440 \u00e9 unha estrada pertencente \u00e1 rede primaria complementaria da Xunta de Galicia. Une as localidades coru\u00f1esas de Berdoias e Mux\u00eda, logo duns 15,5 quil\u00f3metros.\nPercorrido.\nA estrada comeza o seu percorrido no cruzamento da AC-552 coa AC-441, na aldea de Berdoias. De a\u00ed parte cara a Boallo para se internar xa no concello de Mux\u00eda a trav\u00e9s dos lugares de Suxo, Oz\u00f3n, Mu\u00ed\u00f1os, Moraime, Figueiras de Arriba e, finalmente rematar na vila de Mux\u00eda.\nFutura conexi\u00f3n coa AG-55.\nDesde 2005 est\u00e1 prevista a prolongaci\u00f3n da AG-55 at\u00e9 o cruzamento de Berdoias, onde esta autoestrada continuar\u00eda xa como corredor at\u00e9 a vila de Cee e ter\u00eda conexi\u00f3n coa AC-441 e a propia AC-440. Por\u00e9n, m\u00e1is de dez anos despois, en 2016, s\u00f3 se inaugurou o tramo entre Carballo e Santa Irena e o resto ficaba adiado, compromet\u00e9ndose o presidente da Xunta de Galicia unicamente a rematar os quil\u00f3metros que restan para chegar a Vimianzo."}
{"id": "347781", "revid": "98629", "url": "https://gl.wikipedia.org/wiki?curid=347781", "title": "R-1 (m\u00edsil)", "text": "R-1 foi a denominaci\u00f3n do primeiro m\u00edsil de curto alcance sovi\u00e9tico e que era unha copia do m\u00edsil alem\u00e1n V-2. Desenvolvido a partir de 1948, sentou as bases da industria fogueteira e misil\u00edstica sovi\u00e9tica, sendo superado rapidamente por m\u00edsiles de dese\u00f1o posterior.\nHistoria.\nDespois do final da segunda guerra mundial, os enxe\u00f1eiros alem\u00e1ns capturados pola Uni\u00f3n Sovi\u00e9tica foron destinados a traballar na reproduci\u00f3n e probas de m\u00edsiles que nun primeiro momento eran copias dos V-2. A orde para a produci\u00f3n do R-1, copia do V-2, foi emitida o 14 de abril de 1948. Para po\u00f1er en marcha a fabricaci\u00f3n do m\u00edsil foi necesaria a colaboraci\u00f3n de 13 institutos de investigaci\u00f3n e 35 f\u00e1bricas. En 1948 lev\u00e1ronse a cabo dez probas de voo do m\u00edsil e en 1949, 20. A fabricaci\u00f3n do motor do m\u00edsil, o RD-100, foi asignada ao enxe\u00f1eiro Valentin Glushko. O m\u00edsil foi aceptado para o servizo o 25 de novembro de 1950. A primeira unidade operativa foi concedida \u00e1 brigada 92 da forza estrat\u00e9xicas de m\u00edsiles sovi\u00e9tica, situada en Kapustin Yar.\nInicialmente a fabricaci\u00f3n dos m\u00edsiles R-1 foi asignada \u00e1 f\u00e1brica 66, situada en Zlatoust, para logo pasar \u00e1 f\u00e1brica 586, en Dnepropetrovsk, tras problemas na primeira f\u00e1brica. O primeiro m\u00edsil constru\u00eddo na f\u00e1brica 586 saleu da mesma o 28 de novembro de 1952.\nO procedemento para a posta en marcha do m\u00edsil unha vez en servizo precisaba de ata vinte veh\u00edculos e catro tipos de propelente (os\u00edxeno l\u00edquido, alcohol, per\u00f3xido de hidr\u00e9xeno e un catalizador de permanganato) para o motor principal, as turbinas e o sistema de arranque, necesit\u00e1ndose seis horas para preparalo para o lanzamento.\nA primeira brigada (a brigada 23 das forzas estrat\u00e9xicas de m\u00edsiles) para o uso do R-1 formouse en decembro de 1950, dotada de seis lanzadores."}
{"id": "347782", "revid": "4817", "url": "https://gl.wikipedia.org/wiki?curid=347782", "title": "R-1", "text": ""}
{"id": "347783", "revid": "4817", "url": "https://gl.wikipedia.org/wiki?curid=347783", "title": "R-1A", "text": ""}
{"id": "347784", "revid": "4817", "url": "https://gl.wikipedia.org/wiki?curid=347784", "title": "R-1B", "text": ""}
{"id": "347785", "revid": "4817", "url": "https://gl.wikipedia.org/wiki?curid=347785", "title": "R-1V", "text": ""}
{"id": "347786", "revid": "4817", "url": "https://gl.wikipedia.org/wiki?curid=347786", "title": "R-1D", "text": ""}
{"id": "347787", "revid": "4817", "url": "https://gl.wikipedia.org/wiki?curid=347787", "title": "R-1Ye", "text": ""}
{"id": "347788", "revid": "1131", "url": "https://gl.wikipedia.org/wiki?curid=347788", "title": "Dolmen de Pedra Moura de Monte Carneo", "text": "O dolmen de Pedra Moura de Monte Carneo at\u00f3pase entre as aldeas do Arxomil e Carnio, na parroquia de Treos, concello de Vimianzo.\nDescrici\u00f3n.\nVeci\u00f1a a Pedra Cuberta mais de menores dimensi\u00f3ns, ten c\u00e1mara poligonal con seis esteos e corredor curto do que conserva catro esteos. F\u00e1ltalle a tampa da entrada, a\u00ednda que conserva desprazadas as da c\u00e1mara sepulcral. Unha delas est\u00e1 ca\u00edda no interior.\nO dolmen est\u00e1 inserido nunha m\u00e1moa bastante aplanada da que pouco se aprecia, s\u00f3 chega ao metro de altura. Conserva pinturas de cor vermella e negra sobre fondo branco. Nunca houbo unha escavaci\u00f3n arqueol\u00f3xica nesta anta, xa co\u00f1ecida, recollida e dese\u00f1ada polos Leisner. Conta Ram\u00f3n Boga que en 1989 a parcela da Pedra Moura pasou de monte baixo a herbal. Os traballos de conversi\u00f3n estragaron a coiraza do t\u00famulo. Con este movemento de terras as pedras despraz\u00e1ronse e tam\u00e9n fixeron que se descubrira no corredor un fragmento de cer\u00e1mica campaniforme conservado hoxe no Museo Arqueol\u00f3xico e Hist\u00f3rico Castelo de Santo Ant\u00f3n.\nFoi declarado Ben de Interese Cultural en 2011."}
{"id": "347791", "revid": "4950", "url": "https://gl.wikipedia.org/wiki?curid=347791", "title": "Partido xudicial de Betanzos", "text": "O partido xudicial de Betanzos \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 1 da provincia da Coru\u00f1a.\nComprende os concellos de Abegondo, Aranga, Bergondo, Betanzos, Coir\u00f3s, Curtis, Irixoa, Mi\u00f1o, Monfero, Oza-Cesuras, Paderne, Pontedeume, Sada, Sobrado, Vilarmaior e Vilasantar. A cabeza de partido, e por tanto sede das instituci\u00f3ns xudiciais, \u00e9 Betanzos. A direcci\u00f3n do partido sit\u00faase na Praza Irm\u00e1ns Garc\u00eda Naveira da localidade. Betanzos conta con catro Xulgados de Primeira Instancia e Instruci\u00f3n."}
{"id": "347792", "revid": "4950", "url": "https://gl.wikipedia.org/wiki?curid=347792", "title": "Partido xudicial de Carballo", "text": "O partido xudicial de Carballo \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 6 da provincia da Coru\u00f1a.\nComprende as localidades de Cabana de Berganti\u00f1os, Carballo, Coristanco, Laracha, Laxe, Malpica de Berganti\u00f1os e Ponteceso. A cabeza de partido, e por tanto sede das instituci\u00f3ns xudiciais, \u00e9 Carballo. A direcci\u00f3n do partido sit\u00faase na Praza do mercado da localidade. Carballo conta con tres Xulgados de Primeira Instancia e Instruci\u00f3n."}
{"id": "347793", "revid": "4950", "url": "https://gl.wikipedia.org/wiki?curid=347793", "title": "Partido xudicial de Corcubi\u00f3n", "text": "O partido xudicial de Corcubi\u00f3n \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 7 da provincia da Coru\u00f1a.\nComprende os concellos de Camari\u00f1as, Cee, Corcubi\u00f3n, Dumbr\u00eda, Fisterra, Mux\u00eda, Vimianzo e Zas. A cabeza de partido, e por tanto sede das instituci\u00f3ns xudiciais, \u00e9 Corcubi\u00f3n. A direcci\u00f3n do partido sit\u00faase na R\u00faa da Vi\u00f1a da localidade. Corcubi\u00f3n conta con dous Xulgados de Primeira Instancia e Instruci\u00f3n."}
{"id": "347794", "revid": "4950", "url": "https://gl.wikipedia.org/wiki?curid=347794", "title": "Partido xudicial de Arz\u00faa", "text": "O partido xudicial de Arz\u00faa \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 8 da provincia da Coru\u00f1a.\nComprende os concellos de Arz\u00faa, Boimorto, Melide, O Pino, Santiso, Toques e Touro. A cabeza de partido e por tanto sede das instituci\u00f3ns xudiciais \u00e9 Arz\u00faa. A direcci\u00f3n do partido sit\u00faase na R\u00faa de Lugo da localidade. Arz\u00faa conta cun Xulgado de Primeira Instancia e Instruci\u00f3n."}
{"id": "347795", "revid": "5863", "url": "https://gl.wikipedia.org/wiki?curid=347795", "title": "M.\u00aa Victoria Carballo-Calero", "text": ""}
{"id": "347796", "revid": "22570", "url": "https://gl.wikipedia.org/wiki?curid=347796", "title": "Partido xudicial de Ortigueira", "text": "O partido xudicial de Ortigueira \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 9 da provincia da Coru\u00f1a.\nComprende as localidades de Cari\u00f1o, Cedeira, Cerdido, Ma\u00f1\u00f3n, Moeche e Ortigueira.\nA cabeza de partido e por tanto sede das instituci\u00f3ns xudiciais \u00e9 Ortigueira. A direcci\u00f3n do partido sit\u00faase na Avenida Escola de Gaitas de Ortigueira da localidade. Ortigueira conta cun Xulgado de Primeira Instancia e Instruci\u00f3n."}
{"id": "347797", "revid": "4950", "url": "https://gl.wikipedia.org/wiki?curid=347797", "title": "Partido xudicial de Ribeira", "text": "O partido xudicial de Ribeira \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 10 da provincia da Coru\u00f1a.\nComprende os concellos de Boiro, Pobra do Carami\u00f1al e Ribeira. A cabeza de partido, e por tanto sede das instituci\u00f3ns xudiciais, \u00e9 Ribeira. A direcci\u00f3n do partido sit\u00faase na R\u00faa do Barbanza da localidade. Ribeira conta con tres Xulgados de Primeira Instancia e Instruci\u00f3n."}
{"id": "347798", "revid": "4950", "url": "https://gl.wikipedia.org/wiki?curid=347798", "title": "Partido xudicial de Negreira", "text": "O partido xudicial de Negreira \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 11 da provincia da Coru\u00f1a, en Espa\u00f1a.\nComprende os concellos da Ba\u00f1a, Bri\u00f3n, Negreira e Santa Comba. A cabeza de partido, e por tanto sede das instituci\u00f3ns xudiciais, \u00e9 Negreira. A direcci\u00f3n do partido sit\u00faase na R\u00faa Afonso Eanes da localidade. Negreira conta cun Xulgado de Primeira Instancia e Instruci\u00f3n."}
{"id": "347799", "revid": "4950", "url": "https://gl.wikipedia.org/wiki?curid=347799", "title": "Partido xudicial de Muros", "text": "O partido xudicial de Muros \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 12 da provincia da Coru\u00f1a.\nComprende os concellos de Carnota, Mazaricos, Muros e Outes. A cabeza de partido, e por tanto sede das instituci\u00f3ns xudiciais, \u00e9 Muros. A direcci\u00f3n do partido sit\u00faase na R\u00faa Curro d\u00e1 Praza da localidade. Muros conta cun Xulgado de Primeira Instancia e Instruci\u00f3n."}
{"id": "347800", "revid": "4950", "url": "https://gl.wikipedia.org/wiki?curid=347800", "title": "Partido xudicial de Padr\u00f3n", "text": "O partido xudicial de Padr\u00f3n \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 13 da provincia da Coru\u00f1a.\nComprende os concellos de Dodro, Padr\u00f3n, Rianxo e Rois. A cabeza de partido, e por tanto sede das instituci\u00f3ns xudiciais, \u00e9 Padr\u00f3n. A direcci\u00f3n do partido sit\u00faase na R\u00faa Tetu\u00e1n da localidade. Padr\u00f3n conta con dous Xulgados de Primeira Instancia e Instruci\u00f3n."}
{"id": "347801", "revid": "4950", "url": "https://gl.wikipedia.org/wiki?curid=347801", "title": "Partido xudicial de Ordes", "text": "O partido xudicial de Ordes \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 14 da provincia da Coru\u00f1a.\nComprende os concellos de Frades, Mes\u00eda, Ordes, Oroso, Tordoia, Trazo e Val do Dubra. A cabeza de partido, e por tanto sede das instituci\u00f3ns xudiciais, \u00e9 Ordes. A direcci\u00f3n do partido sit\u00faase na R\u00faa Alfonso Senra da localidade. Ordes conta con dous Xulgados de Primeira Instancia e Instruci\u00f3n."}
{"id": "347802", "revid": "4950", "url": "https://gl.wikipedia.org/wiki?curid=347802", "title": "Partido xudicial de Lal\u00edn", "text": "O partido xudicial de Lal\u00edn \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 8 da provincia de Pontevedra.\nComprende os concellos de Agolada, Doz\u00f3n, Lal\u00edn, Rodeiro, Silleda e Vila de Cruces. A cabeza de partido, e por tanto sede das instituci\u00f3ns xudiciais, \u00e9 Lal\u00edn. A direcci\u00f3n do partido sit\u00faase na r\u00faa Habana da localidade. Lal\u00edn conta con dous Xulgados de Primeira Instancia e Instruci\u00f3n."}
{"id": "347803", "revid": "4950", "url": "https://gl.wikipedia.org/wiki?curid=347803", "title": "Partido xudicial do Barco de Valdeorras", "text": "O partido xudicial do Barco de Valdeorras \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 6 da provincia de Ourense.\nComprende os concellos do Barco de Valdeorras, Carballeda de Valdeorras, Pet\u00edn, R\u00faa, Rubi\u00e1, A Veiga e Vilamart\u00edn de Valdeorras.\nA cabeza de partido e por tanto sede das instituci\u00f3ns xudiciais \u00e9 O Barco de Valdeorras. A direcci\u00f3n do partido sit\u00faase na R\u00faa Eulogio Fern\u00e1ndez da localidade. O Barco de Valdeorras conta cun Xulgado de Primeira Instancia e Instruci\u00f3n."}
{"id": "347804", "revid": "1822", "url": "https://gl.wikipedia.org/wiki?curid=347804", "title": "Pintura g\u00f3tica", "text": "A pintura g\u00f3tica, unha das expresi\u00f3ns da arte g\u00f3tica, apareceu apenas en 1200 ou case 50 anos despois do inicio da arquitectura e escultura g\u00f3ticas. A transici\u00f3n do Rom\u00e1nico cara ao G\u00f3tico \u00e9 bastante imprecisa e non hai unha creba definida, mais p\u00f3dese percibir o inicio dun estilio m\u00e1is sombr\u00edo e emotivo que o do per\u00edodo anterior. Esta transici\u00f3n ocorre primeiro en Inglaterra e Francia preto de 1200, en Alema\u00f1a preto de 1220 e en Italia preto de 1300.\nA caracter\u00edstica m\u00e1is evidente da arte g\u00f3tica \u00e9 un naturalismo cada vez maior. Esa calidade, que xorde por primeira vez na obra dos artistas italianos de finais do s\u00e9culo XIII, marcou o estilo dominante na pintura europea at\u00e9 o remate do s\u00e9culo XV.\nO per\u00edodo g\u00f3tico estendeuse por m\u00e1is de douscentos anos, xurdindo en Italia e espall\u00e1ndose cara ao resto de Europa. Os italianos foron os primeiros en empregar o termo g\u00f3tico, indicando desprezativamente a arte que se produciu no Renacemento serodio, pero que a\u00ednda segu\u00eda un estilo medieval. Era unha referencia ao pasado b\u00e1rbaro, en especial aos godos. A palabra perdeu o ton pexorativo e pasou a designar o per\u00edodo art\u00edstico entre o Rom\u00e1nico e o Renacemento. A arte g\u00f3tica pertence, sobre todo, aos \u00faltimos tres s\u00e9culos da Idade Media.\nA pintura (a representaci\u00f3n de imaxes nunha superficie) durante o per\u00edodo g\u00f3tico era practicada en catro principais t\u00e9cnicas: frescos, t\u00e1boas, iluminaci\u00f3n de manuscritos e vidreiras. Os frescos continuaron a ser empregados como o principal oficio pictogr\u00e1fico narrativo nas paredes de igrexas no sur de Europa como continuaci\u00f3n de antigas tradici\u00f3ns cristi\u00e1s e rom\u00e1nicas. No norte, as vidreiras foron os m\u00e1is difundidos at\u00e9 ao s\u00e9culo XV. A pintura de t\u00e1boas comezou en Italia no s\u00e9culo XIII e esparexeuse por Europa, volv\u00e9ndose a forma dominante no s\u00e9culo XV, superando mesmo as vidreiras. A iluminaci\u00f3n de manuscritos representa o rexistro m\u00e1is completo da pintura g\u00f3tica, fornecendo un rexistro de estilos en lugares onde non sobreviviu ning\u00fan outro traballo. A pintura ao \u00f3leo en lona non se volveu popular at\u00e9 aos s\u00e9culos XV e XVI e foi un dos oficios caracter\u00edsticos da arte renacentista.\nNo comezo do per\u00edodo g\u00f3tico, a arte era producida principalmente con fins relixiosos. Moitas pinturas eran recursos did\u00e1cticos que fac\u00edan o cristianismo vis\u00edbel para unha poboaci\u00f3n analfabeta; outras eran expostas como iconas para intensificar a contemplaci\u00f3n e as preces. Os primeiros mestres do g\u00f3ticos preservaron a memoria da tradici\u00f3n bizantina, mais tam\u00e9n crearon figuras persuasivas, con perspectiva e con perfecci\u00f3n no trazo. En efecto, produc\u00edronse lentos avances no uso da perspectiva e doutras cuesti\u00f3ns t\u00e9cnicas en pintura en canto ao tratamento dos soportes (que permiten a maior difusi\u00f3n dunha arte mobiliar), os pigmentos e os aglutinantes.\nCaracter\u00edsticas xerais.\nA caracter\u00edsticas m\u00e1is evidente da arte g\u00f3tica \u00e9 un naturalismo cada vez maior, fronte \u00e1s simplificadas e idealizadas representaci\u00f3ns do rom\u00e1nico. Consid\u00e9rease que esta caracter\u00edstica xorde por vez primeira na obra dos artistas italiano de finais do s\u00e9culo XIII, e que marcou o estilo dominante na pintura europea at\u00e9 o final do s\u00e9culo XV. A pintura g\u00f3tica aprox\u00edmase \u00e1 imitaci\u00f3n \u00e1 natureza que ser\u00e1 o ideal no Renacemento, inclu\u00edndo a representaci\u00f3n de paisaxes, por\u00e9n, segue a ser pouco usual. Despr\u00e9ndese dos convencionalismos e amaneiramentos bizantinos e rom\u00e1nicos, mais non toma como ideal de beleza a arte grega nin romana antiga. Polo mesmo, a\u00ednda que dita pintura \u00e9 un verdadeiro renacemento, dist\u00ednguese da propiamente chamada do Renacemento cl\u00e1sico en que non valora, como esta, a s\u00faa perfecci\u00f3n na beleza das formas exteriores (que, a\u00ednda sen descoidalas, resultan, \u00e1s veces, algo incorrectas na pintura g\u00f3tica) sen\u00f3n, sobre todo, na expresi\u00f3n da idea relixiosa e en dar \u00e1s figuras certo sabor m\u00edstico e eminentemente cristi\u00e1n. A pesar diso, tam\u00e9n hai que dicir que \u00e9 neste momento no que comez a pintura profana, isto \u00e9, a pintura en que os temas xa non son sempre relixiosos.\nNo g\u00f3tico, en correspondencia coas novas tendencias filos\u00f3ficas e relixiosas (recuperaci\u00f3n da filosof\u00eda de Arist\u00f3teles a trav\u00e9s do averro\u00edsmo, humanismo de san Francisco de As\u00eds) tendeuse a aproximar a representaci\u00f3n dos personaxes relixiosos (os santos, os anxos, a Virxe Mar\u00eda e Cristo) nun plano m\u00e1is humano que divino, deix\u00e1ndolles amosar emoci\u00f3ns e sentimentos (pracer, dor, tenrura, anoxo), rompendo o hieratismo e formalismo rom\u00e1nico. O artista g\u00f3tico busca a s\u00faa inspiraci\u00f3n na vida. Hai moito sentimento nas obras g\u00f3ticas. Paralelamente, a cultura burguesa demanda unha nova elegancia dentro da arte. Hai m\u00e1is detalles narrativos, m\u00e1is frescura, cor, luminosidade... que se acadan con t\u00e9cnicas m\u00e1is refinadas.\n'Texto en negra'Texto en negra== T\u00e9cnicas ==\nPintura mural.\nA pintura mural ou frescos seguiron a se usar como o principal medio para a narraci\u00f3n pict\u00f3rica nas paredes das igrexas no sur de Europa, especialmente en Italia, como unha continuaci\u00f3n das tradici\u00f3ns cristi\u00e1 e rom\u00e1nica anteriores. F\u00f3ra de Italia non se cultivaron moito. Italia, apegada \u00e1 forma basilical das igrexas, conservou maior extensi\u00f3n nos muros para as pinturas e mosaicos que narran historias relixiosas.\nNa Toscana, as escolas sienesa e florentina, con Giotto como o m\u00e1is grande dos pintores do Trecento, continuaron a tradici\u00f3n da gran pintura mural, xa que a arquitectura g\u00f3tica non chegou a botar ra\u00edces en Italia como en Francia. Esta pintura toscana do Trecento, sendo plenamente g\u00f3tica, anticipa xa o Renacemento. Os nomes m\u00e1is destacados foron Cimabue e Giotto.\nVidreiras.\nFronte ao que ocorre en Italia, no norte de Europa, as vidreiras foro a arte preferida at\u00e9 o s\u00e9culo XV. O desenvolvemento da arquitectura g\u00f3tica coa progresiva substituci\u00f3n do muro por grandes xanelas con vitrais de cores que permiten o paso cara ao espazo interior dunha luz pol\u00edcroma e matizada, implicou, nas grandes catedrais g\u00f3ticas de Francia, \u00e1 pr\u00e1ctica desaparici\u00f3n da pintura mural que se desenvolvera amplamente nos muros das igrexas rom\u00e1nicas.\nO muro transl\u00facido foi o primeiro espazo propio o \u00e1mbito onde se desenvolveron as artes do debuxo e da cor no G\u00f3tico. Durante a Baixa Idade Media a arte dos vitrais das catedrais e igrexas desenvolveuse, en Europa, paralelamente coa arquitectura g\u00f3tica, a cal se caracterizaba pola altura das s\u00faas naves e a audacia das s\u00faas estruturas con b\u00f3vedas de cruzar\u00eda que se apoiaban en esveltos soportes e arcobotantes para transmitir ao chan o peso e o impulso das b\u00f3vedas, liberando das funci\u00f3ns resistentes aos muros dos edificios que progresivamente foron substitu\u00eddos por fiestras e trazar\u00edas ou encaixes de pedra con vitrais de cor.\nNunha primeira etapa as cores son vivas e saturadas, o chumbo delimita as formas, as cales son deli\u00f1adas con precisi\u00f3n para poder ser vistas a trav\u00e9s da irradiaci\u00f3n luminosa da vidreira, isto conduce \u00e1 tendencia de descompor a vidreira en medall\u00f3ns, nichos ou outro tipo de compartimentos. As vidreiras revelan, m\u00e1is que ningunha outra arte, o compo\u00f1ente irrealista e artificial da arte g\u00f3tica.\nA mediados do s\u00e9culo XIII prod\u00facese unha modificaci\u00f3n profunda da gama de cores xa que os fondos incoloros as\u00f3cianse aos tons crebados das escenas e figuras. Cunha gama potente mais restrinxida, as mi\u00fadas figuras humanas fanse m\u00e1is axitadas e libres. Na igrexa de San Urbano de Troyes (cara a 1270) ou nas vidreiras de medio punto da catedral de Beauvais, \u00e9 onde se dan os mellores exemplos destas innovaci\u00f3ns.\nNo s\u00e9culo XIV, tras a descuberta do amarelo de prata os vitrais ga\u00f1an en lixeireza, ench\u00e9ndose dun preciosismo dourado que denantes nunca tiveron. En Normand\u00eda, no coro de Saint-Ouen de Ru\u00e1n e na catedral de \u00c9vreux at\u00f3panse unhas vidreiras moi ben valoradas. A arte das vidreiras culmina nun estilo exquisito dunha calidade igual ou superior \u00e1s obras mestras da miniatura. Na cunca do Loira, en Champa\u00f1a ou en Alsacia compl\u00e9tase o panorama das vidreiras en Francia, culminando nas naves laterais da catedral de Estrasburgo.\nEn Inglaterra salienta a gran fiestra occidental da catedral de York. En Espa\u00f1a, as vidreiras m\u00e1is destacadas son as da catedral de Le\u00f3n.\nMiniaturismo e ilustraci\u00f3n de libros.\nOs manuscritos iluminados representaron a m\u00e1is completa documentaci\u00f3n da pintura g\u00f3tica, rexistrando nas s\u00faas miniaturas a existencia dunha serie de estilos en lugares onde non sobreviviron outras obras monumentais. Na pintura dos c\u00f3dices (ou miniaturas), sobre todo en Francia, buscando a realidade e a delicadeza nas figueras, a\u00ednda lles fallaba moito a estas para seren modelos en debuxo e perspectiva.\nAs miniaturas consist\u00edan en pequenas composici\u00f3ns: pinturas ou debuxos de figuras enmarcadas nas letras iniciais ou en diversos comportamentos como medall\u00f3ns, arabescos etc. Cham\u00e1banse miniaturas porque realiz\u00e1banse con minio ou \u00f3xido de ferro, mesturado con colorantes naturais.\nNo per\u00edodo rom\u00e1nico e no primeiro g\u00f3tico os temas ti\u00f1an car\u00e1cter sacro, a s\u00faa composici\u00f3n estaba influ\u00edda por criterios similares aos que rex\u00edan para os vitrais das catedrais e igrexas do propio per\u00edodo. No s\u00e9culo XIV, introduc\u00edronse temas profanos e a arte das miniaturas trasladouse aos obradoiros artesanos de Par\u00eds, Borgo\u00f1a e Flandres.\nOs manuscritos ilustrados tiveron unha ampla difusi\u00f3n internacional, a trav\u00e9s das cortes da nobreza europea.\nDestacados miniaturistas foron Jean Pucelle, Jacquemart de Hesdin e os irm\u00e1ns Limbourg. Quizais o m\u00e1is famoso manuscrito g\u00f3tico sexa \"Les Tr\u00e8s Riches Heures du duc de Berry\".\nPintura sobre t\u00e1boa.\nA\u00ednda que se dixo que a pintura g\u00f3tico ten o seu espazo propio nos grandes vitrais das catedrais e nas miniaturas pol\u00edcromas dos libros, o certo \u00e9 que a pintura propiamente dita onde subsistiu foi nos retablos, as t\u00e1boas pintadas que forman os frontais ou os laterais dos altares e nos muros das capelas laterais. Pode diferenciarse, ademais, entre os retablos, que son t\u00e1boas pintadas ou esculpidas que decoran os altares das igrexas, e as t\u00e1boas de devoci\u00f3n, individuais, de menor tama\u00f1o, que adornas as igrexas e as casas particulares.\nA pintura sobre t\u00e1boa, xeralmente retablos, imp\u00faxose por toda Europa. No s\u00e9culo XV era xa a forma pict\u00f3rica predominante, suplantando incluso as vidreiras. De t\u00e1boas ou frontais \u00fanicos pasouse a d\u00edpticos, tr\u00edpticos e logo complicados pol\u00edpticos que combinaban numerosas pezas at\u00e9 chegar aos grandes retablos do s\u00e9culo XIV, con moitas t\u00e1boas que se organizan co banco ou predela (corpo inferior) e r\u00faas verticais, separadas por estreitas entrerr\u00faas; na r\u00faa central represent\u00e1base o tema principal do retablo.\nExecut\u00e1base a t\u00e9mpera, que empregaba como aglutinante o ovo ou a cola obtida dos \u00f3sos de animais. \u00c9 novidade da \u00faltima fase do g\u00f3tico o cambiar ese aglutinante por aceite, dando as\u00ed lugar \u00e1 pintura ao \u00f3leo. O \u00f3leo sobre lenzo non se fixo popular at\u00e9 os s\u00e9culos XV e XVI e foi o punto de partida da arte renacentista.\nFases da pintura g\u00f3tica.\nEstilo g\u00f3tico lineal.\nO estilo g\u00f3tico lineal desenv\u00f3lvese entre o s\u00e9culo XIII e o XIV, e salienta a importancia que lle d\u00e1 \u00e1s li\u00f1as do debuxo. Predomina un cromatismo vivo fronte aos matices de cor. Os temas, naturalistas, tr\u00e1tanse con sinxeleza.\nExemplifica esta \u00e9poca as vidreiras das catedrais e as miniaturas. En Francia, sobresae o conxunto da catedral de Chartres. Outras vidreiras son as das catedrais de Bourges, Tours, Bayeux e a da Sainte-Chapelle de Par\u00eds.\n\u00c9 caracter\u00edstico das miniaturas desta \u00e9poca o emprego de encadramentos arquitect\u00f3nicos, as\u00ed como o uso abondoso de ouro e as orlas vexetais. Entre as obras producidas dentro deste estilo, cabe citar as biblias historiadas, como a \"Biblia Pauperum\", as d\u00faas biblias de Pamplona ou a chamada \"Biblia de San Lu\u00eds\" (catedral de Toledo); outras obras de devoci\u00f3n foron o salterio da ra\u00ed\u00f1a Branca de Castela (Biblioteca do Arsenal, Par\u00eds) e o \"Pasionario de Cunegunda\" (Praga), xa do s\u00e9culo XIV. A obra mestra do miniaturismo da Pen\u00ednsula Ib\u00e9rica son as \"Cantigas de Santa Mar\u00eda\", elaboradas por Afonso X o Sabio e o seu obradoiro arredor de 1270 e 1283 e repartidas en catro c\u00f3dices.\nComeza a verse nesta \u00e9poca pintura sobre t\u00e1boa, puid\u00e9ndose mencionar o \"D\u00edptico de Melun\" (Museo de Berl\u00edn) e numerosos frontais catal\u00e1ns e aragoneses, como o de Valltarga ou o de Avi\u00e0. En Espa\u00f1a s\u00e9guese a cultivar a pintura mural nesta \u00e9poca, destacando a sala capitular de Sigena (MNAC) e a capela de San Marti\u00f1o, na catedral vella de Salamanca, obra de Ant\u00f3n S\u00e1nchez de Segovia. No teito da catedral de Teruel poden verse as pinturas atribu\u00eddas a Domingo Pe\u00f1aflor.\nEstilo italo-g\u00f3tico.\nEste estilo foise formando ao longo do s\u00e9culo XIII (Duecento) en Italia. Fund\u00edronse as tradici\u00f3ns da arte bizantina cos primitivos estilos cl\u00e1sicos ou paleocristi\u00e1ns en pinturas e paneis de Florencia e Siena. Amosaban m\u00e1is realismo do que se atopaba na arte rom\u00e1nica e na bizantina, caracterizada por unha fuxida da chama maniera greca que dominaba Italia, e que foi subsitu\u00edda por un estilo m\u00e1is realista. Sent\u00edase fascinaci\u00f3n pola perspectiva e pola ilusi\u00f3n de crear espazos que semellasen reais, con figuras menos r\u00edxidas e estilizadas, m\u00e1is anatomicamente correctas e que presentasen estados de \u00e1nimo nos seus xestos e actitudes. M\u00f3strase tam\u00e9n un interese pola narrativa pict\u00f3rica e unha espiritualidade intensificada por influencia franciscana.\nNo s\u00e9culo XIII dist\u00ednguese a escola toscana, particularmente a obra de Giunta Pisano. A esta primeira etapa da pintura g\u00f3tico ha atribu\u00edrse igualmente o labor da escola romana de mosaicos e pinturas murais, cuxos nomes m\u00e1is destacados son os de Jacopo Torriti e Pietro Cavallini. Cavallini fundiu a pintura da tradici\u00f3n local romana (arte romana e arte paleocristi\u00e1) coas convenci\u00f3ns bizantinas; os seus vigorosos e salient\u00e1beis frescos e mosaicos amosan un dominio do naturalismo.\nEscola florentina.\nConsid\u00e9rase a Cimabue o iniciador da escola florentina do Trecento. Traballou en Roma en 1272, co\u00f1ecendo al\u00ed o mundo cl\u00e1sico e a pintura paleocristi\u00e1 e rom\u00e1nica, o que influ\u00edu para abandonar a bidimensionalidade do estilo bizantino e encami\u00f1arse a un maior realismo. A s\u00faa obra m\u00e1is co\u00f1ecida \u00e9 a \"Maest\u00e0\", que estaba no altar da igrexa da Santa Trindade de Florencia. A finais de s\u00e9culo estivo a traballar en As\u00eds.\nPor\u00e9n, o gran mestre desta escola \u00e9 un disc\u00edpulo seu, Giotto (h.\u00a01266-1337), ao que se considera como aut\u00e9ntico iniciador da pintura moderna. \u00c9 Giotto quen busca representar o espazo correctamente, as\u00ed como adecuar as expresi\u00f3ns e os xesto en relaci\u00f3n co estado de \u00e1nimo do personaxe. Deu un tratamento revolucionario \u00e1 forma e \u00e1 representaci\u00f3n realista da paisaxe, introducindo a tridimensionalidade, o que significou un gran paso na historia da pintura. Na capela dos Scrovegni, en Padua, at\u00f3pase todo un ciclo de frescos (1305-1306) que mostraron escenas da vida da Virxe Mar\u00eda. Tam\u00e9n \u00e9 importante a s\u00faa intervenci\u00f3n en As\u00eds, cun ciclo sobre a vida de san Francisco. Giotto ti\u00f1a un gran poder para organizar toda unha escena arredor dunha imaxe central, como pode verse nunha das s\u00faas obras m\u00e1is famosas, o \"Bico de Xudas\". Estivo en Roma en 1330, onde pintou un fresco no palacio de Latr\u00e1n. Al\u00ed co\u00f1eceu as innovaci\u00f3ns de Pietro Cavallini.\nA impresi\u00f3n que lles causou a fidelidade \u00e1 natureza da obra de Giotto aos seus contempor\u00e1neos, foi irresist\u00edbel. A capacidade de simplificar e ordenar a experiencia da realidade para acadar a representaci\u00f3n directa das cousas, xunto \u00e1 disposici\u00f3n das historias en compartimentos historiados concibidos coma fiestras onde Giotto sit\u00faa os personaxes cargados a\u00ednda dun peso escult\u00f3rico que contrasta coa elocuencia dos seus xestos. Sobre o fondo de arquitecturas ou paisaxes debuxados en complexas perspectivas, Giotto desenvolve o \u00abespazo pict\u00f3rico\u00bb, un \u00e1mbito tridimensional que se estende en profundidade por detr\u00e1s da superficie pintada no que \u00e9 a principal innovaci\u00f3n da pintura do Trecento e o m\u00e1is importante avance que se deu en toda a historia da pintura. Co espazo pict\u00f3rico nace a pintura moderna. Seguidores seus foron Taddeo Gaddi e Andrea Orcagna.\nA peste negra que devastou Italia a mediados do s\u00e9culo XIV afectou profundamente a Florencia, o mesmo que a Siena. A s\u00faa versi\u00f3n m\u00e1is impresionante \u00e9 un fresco executado no ano 1350 no Camposanto de Pisa, o cemiterio xunto \u00e1 catedral de Pisa. Esta obra, atribu\u00edda a Francesco Traini, disc\u00edpulo e seguidor de Giotto, reproduce fragmentos dram\u00e1ticos e simboliza o crep\u00fasculo da gran pintra italiana do Trecento. Un incendio, en 1944, danou o fresco, que tivo que ser retirado.\nA herdanza de Giotto e Martini que suscitara a maior renovaci\u00f3n pict\u00f3rica de toda a historia da pintura, non se reencontrar\u00e1 en Italia at\u00e9 un s\u00e9culo m\u00e1is tarde, cando o xenio do arquitecto Brunelleschi, xuntamente cos pintores Masaccio e Piero della Francesca ou do escultor Donatello, eleven os destinos da arte at\u00e9 o Renacemento.\nEscola sienesa.\nIn\u00edciase con Duccio, quen, a\u00ednda fortemente influ\u00eddo pola pintura bizantina, intentou superar a s\u00faa bidimensionalidade. Nos s\u00e9culos XIII e XIV, a cidade de Siena compet\u00eda no esplendor da s\u00faa arte con Florencia. \u00c9 nesta cidade na que Duccio executa a s\u00faa maior obra e unha das m\u00e1is famosas pinturas italianas: a \"Maest\u00e0\" \"da catedral de Siena\". Foi contratado pola catedral de Siena en 1308 e instalada al\u00ed con gran cerimonia en 1311. Posteriormente, a obra foi desmantelada e vendida, en parte porque non era apreciada. Como consecuencia, hai paneis da \"Maest\u00e0\" en diversas partes do mundo, como Washington, D.C., Nova York e Londres. A \"Maest\u00e0\" foi pintada polos dous lados: nun lado a Virxe co Neno e no outro escenas dos Evanxeos; revela fortes ligaz\u00f3ns coa tradici\u00f3n bizantina, podendo apreciarse a influencia da Europa setentrional nas formas graciosas e ondulantes das figuras. Duccio recibiu esa influencia de segunda man, a trav\u00e9s das esculturas de Nicola Pisano e Giovanni Pisano.\nConsid\u00e9rase a Simone Martini como o artista m\u00e1is puramente g\u00f3tico de Siena, exemplo por antonomasia do estilo italo-g\u00f3tico, e o \u00fanico que pod\u00eda rivalizar con Duccio. O estilo g\u00f3tico norteeuropeo estaba representado na Italia da \u00e9poca por Francia. No ano 1266 unha das ramas da casa de Anjou estableceu unha corte en N\u00e1poles e Martini foi chamado para pintar un cadro por encarga do rei Roberto o Prudente. A s\u00faa \"Madonna con santos e anxos\" do gran sal\u00f3n do Palacio Comunal de Siena (1315) \u00e9 moi caracter\u00edstica, po\u00f1endo de manifesto a influencia que nel exerceu a pintura francesa, a\u00ednda que a\u00ednda mant\u00e9n ligaz\u00f3ns coa tradici\u00f3n bizantina."}
{"id": "347813", "revid": "89787", "url": "https://gl.wikipedia.org/wiki?curid=347813", "title": "Praia de R\u00edo Sieira", "text": "A praia de R\u00edo Sieira \u00e9 un grande areal situado no concello de Porto do Son, na parroquia de Xu\u00f1o, lugar da Covi\u00f1a.\nCaracter\u00edsticas.\nTr\u00e1tase dunha praia de \u00e1mbito virxe de case 1\u00a0km de longo e uns 28 m de anchura, na desembocadura do r\u00edo Sieira, ao que se debe o seu outro nome, de Boca do R\u00edo.\n\u00c9 unha praia illada, sen paseo mar\u00edtimo, principalmente composta por rochas e area fina, branca e dourada.\nAo estar formada na desembocadura do r\u00edo Sieira, provocou a aparici\u00f3n dun sistema lagunar que permite ba\u00f1arse tam\u00e9n en auga doce e moito m\u00e1is tranquila que a da praia propiamente dita.\nO seu nivel de ocupaci\u00f3n, na temporada estival, \u00e9 medio.\nAcceso.\nDesde o Porto do Son, pola estrada AC-550, en direcci\u00f3n a Ribeira. Pos\u00fae dous accesos: un pola s\u00faa marxe dereita, que corresponde \u00e1 parroquia de Caama\u00f1o, e outro pola marxe esquerda, que corresponde ao lugar da Covi\u00f1a, na parroquia de Xu\u00f1o.\nAccesibilidade.\nHai unha parada de autob\u00fas interurbano a 200 m da praia. Tam\u00e9n pode accederse en coche, xa que hai aparcadoiro, non vixiado, nas proximidades da praia.\nServizos.\nDisp\u00f3n de servizo de vixilancia durante o ver\u00e1n (Protecci\u00f3n Civil). Hai sinalizaci\u00f3ns de perigo claramente vis\u00edbeis. O hospital m\u00e1is pr\u00f3ximo \u00e9 o Hospital da Barbanza, que se encontra a 9\u00a0km, no lugar de Salm\u00f3n, na parroquia de Oleiros, no veci\u00f1o concello de Ribeira."}
{"id": "347814", "revid": "22795", "url": "https://gl.wikipedia.org/wiki?curid=347814", "title": "Boca do R\u00edo", "text": "Boca do R\u00edo pode referirse a:"}
{"id": "347815", "revid": "22795", "url": "https://gl.wikipedia.org/wiki?curid=347815", "title": "Praia da Boca do R\u00edo (Porto do Son)", "text": ""}
{"id": "347816", "revid": "98629", "url": "https://gl.wikipedia.org/wiki?curid=347816", "title": "Despotiko", "text": "Despotik\u00f3 () \u00e9 unha pequena illa grega deshabitada nas C\u00edcladas. Est\u00e1 situada ao oeste da illa de Ant\u00edparos, e ao leste da illa m\u00e1is pequena de Stronggyli.\nXeograf\u00eda.\nA illa pequena e seca at\u00f3pase a uns 700 m ao suroeste das costas de Ant\u00edparos. Despotiko est\u00e1 situado case exactamente no centro das C\u00edcladas e durante os d\u00edas claros ofrece unhas vistas espectaculares cara \u00e1s illas dos arredores de Ant\u00edparos, Siros, Serifos, Sifnos, K\u00edmolos, Fol\u00e9gandros, S\u00edkinos e Ios (en orde cara \u00e1 esquerda). Administrativamente, a illa \u00e9 parte da comunidade de Ant\u00edparos. Na actualidade, a illa s\u00f3 se pode chegar en barco partindo da illa de Ant\u00edparos. Os barcos saen xa sexa desde o pobo principal de Ant\u00edparos ou desde Agios Georgios (suroeste Ant\u00edparos), xusto en fronte Despotiko. Polo xeral, o destino final deles at\u00f3pase na parte sur da illa onde se atopa unha gran praia de area.\nO estreito que separa Despotiko de Ant\u00edparos soamente ten unha profundidade m\u00ednima de ao redor de 1 m, co illote intermedio de Koimitiri. Esta superficialidade extrema do estreito suxire a posibilidade dunha uni\u00f3n entre Ant\u00edparos e Despotiko noutros tempos. Os indicadores dos niveis do mar anteriores incl\u00faen restos arqueol\u00f3xicos no fondo do mar na Ba\u00eda de Despotiko como tumbas cista da Idade de Bronce temper\u00e1 preto de Koimitiri baixo profundidades de auga de 3 m; ademais, hai paredes, unha boca de pozo, e un forno de idade desco\u00f1ecida, a unha profundidade de 3 m preto da costa de Agios Georgios en Ant\u00edparos. Numerosas fosas paralelas aparecen ao oeste da capela Panagia en Despotiko que non se escavaron ata agora, pero p\u00f3dense comparar coas case id\u00e9nticas e parcialmente mergulladas, fosas de viticultura probablemente helen\u00edsticas no nord\u00e9s de Ant\u00edparos. Estas estruturas arqueol\u00f3xicas mergulladas, xunto cunha inscrici\u00f3n en m\u00e1rmore cl\u00e1sica. no santuario de Despotiko lese \u0395\u03a3\u03a4\u0399\u0391\u03a3 \u0399\u03a3\u0398\u039c\u0399\u0391\u03a3, (Hestias Istmias, o que significa esencialmente \"Istmo de Hestia\"), suxire que o nivel relativo do mar nesta zona era polo menos 3 m m\u00e1is baixo durante a idade de Bronce Antiga e a\u00ednda m\u00e1is de 1 m m\u00e1is baixo durante a \u00e9poca helen\u00edstica. Isto implica que un istmo un\u00eda Despotiko, Koimitiri e Ant\u00edparos polo menos ata a \u00e9poca helen\u00edstica.\nA arqueolox\u00eda e a historia.\nA\u00ednda que actualmente est\u00e1 deshabitada, hai indicios significativos de que en tempos prehist\u00f3ricos e antigos da illa, debido \u00e1 s\u00faa posici\u00f3n central entre as C\u00edcladas e a gran ba\u00eda Despotiko (entre a illa e Ant\u00edparos) proporcionaba un ancoraxe seguro. Desempe\u00f1ado un papel importante nas v\u00edas de comunicaci\u00f3n mar\u00edtimas. Lev\u00e1ronse a cabo escavaci\u00f3ns na parte noroeste da illa e ata o momento os resultados son de grande importancia. As escavaci\u00f3ns demostraron a existencia dun importante santuario arcaico tardio con obxectos abundantes que indican conexi\u00f3ns coa Grecia continental, o oriente do Mediterr\u00e1neo e ata o norte de \u00c1frica, as\u00ed como o uso continuado desta zona nos per\u00edodos Cl\u00e1sico, helen\u00edstico, romano e latino. Escavaci\u00f3ns no ano 2015 no santuario Arcaico (VI antes de Cristo) do illote revelaron novas probas sobre o seu tama\u00f1o e organizaci\u00f3n. O santuario parece que estaba dedicado a Apolo. Os arque\u00f3logos descubriron unha fachada adornada dunha estrutura de 35 metros por 15 metros, o que suxire que o santuario foi ampliado e reconstru\u00eddo varias veces durante os per\u00edodos cl\u00e1sico e helen\u00edstico. Un edificio grande, de catro pezas no barrio oeste do sitio contaba cun grande altar de pedra nunha das habitaci\u00f3ns, as\u00ed como fragmentos de cer\u00e1mica con inscrici\u00f3ns co nome de Apolo. Tam\u00e9n descubr\u00eduse un longo muro, que se estende desde o que ser\u00eda o antigo porto do illote ao sitio do santuario. Alg\u00fans dos obxectos procedentes das escavaci\u00f3ns exh\u00edbense no museo arqueol\u00f3xico en Parikia, a capital da pr\u00f3xima illa de Paros, xunto con outras antig\u00fcidades importantes da rexi\u00f3n. Alg\u00fans atisbos da historia de Despotiko poden ser reconstru\u00eddos a partir de mapas topogr\u00e1ficos hist\u00f3ricos e as descrici\u00f3ns dos viaxeiros da \u00e9poca..\nMedio ambiente, natureza e biodiversidade.\nDebido \u00e1 baixa presenza humana e non permanente, as\u00ed como unha presi\u00f3n moderada dos pastos, alg\u00fans tipos de h\u00e1bitats naturais, t\u00edpicos das C\u00edcladas centrais, est\u00e1n moi ben conservados. Polo tanto, Despotiko, Strongyli e a parte m\u00e1is meridional de Ant\u00edparos, as\u00ed como nos arredores das \u00e1reas mari\u00f1as foron seleccionados para o h\u00e1bitat Natura 2000, que \u00e9 parte dunha rede ecol\u00f3xica de \u00e1reas protexidas na Uni\u00f3n Europea. Grandes zonas est\u00e1n cubertas por phrygana e garriga. A foca \"Monachus monachus\" \u00e9 un residente permanente da zona mari\u00f1a pouco profunda. No fondo do mar pradeiras mari\u00f1as de \"Posidonia\" son o h\u00e1bitat da fauna e flora.\nXeolox\u00eda.\nOs primeiros comentarios sobre a xeolox\u00eda de Despotiko foron feitos por Fiedler en 1841, pero non foi ata 1963 cando publicouse o primeiro mapa xeol\u00f3xico."}
{"id": "347817", "revid": "98629", "url": "https://gl.wikipedia.org/wiki?curid=347817", "title": "Tapete microbiano", "text": "Un tapete microbiano ou tapiz microbiano \u00e9 unha l\u00e1mina formada por moitas capas de microorganismos, principalmente bacterias e arqueas, que crece en determinados ambientes. Os tapetes microbianos crecen nas interfaces entre diferentes tipos de materiais, principalmente sobre superficies h\u00famidas ou mergulladas, a\u00ednda que alg\u00fans poden sobrevivir en desertos. Colonizan ambientes con temperaturas entre \u201340\u00a0\u00b0C e 120\u00a0\u00b0C. Alg\u00fans at\u00f3panse vivindo como endosimbiontes en animais.\nA\u00ednda que os tapetes son s\u00f3 como moito duns poucos cent\u00edmetros de grosor, xeran unha ampla gama de ambientes qu\u00edmicos internos, e xeralmente constan de capas de microorganismos que poden alimentarse ou polo menos tolerar os compostos qu\u00edmicos dominantes no seu nivel e est\u00e1n formados normalmente de especies estreitamente relacionadas. En condici\u00f3ns h\u00famidas os tapetes mant\u00e9\u00f1ense cohesionados por medio de substancias limosas segregadas polos microorganismos, e en moitos casos alg\u00fans dos microorganismos forman redes enguedelladas de filamentos que fan que o tapete sexa m\u00e1is resistente. As formas f\u00edsicas mellor co\u00f1ecidas son os tapetes planos e os piares curtos e grosos chamados estromat\u00f3litos, pero hai tam\u00e9n formas esf\u00e9ricas.\nOs tapetes microbianos son as primeiras formas de vida da Terra das cales existen bos rexistros f\u00f3siles, os m\u00e1is antigos de hai 3.500 Ma, e foron os membros e mantedores m\u00e1is importantes dos ecosistemas do planeta. Orixinalmente depend\u00edan das chemineas hidrotermais para obter enerx\u00eda e \"alimento\" qu\u00edmico, pero o desenvolvemento da fotos\u00edntese liberounos gradualmente do seu \"gueto hidrotermal\" ao proporcionarlles unha fonte de enerx\u00eda m\u00e1is abundante e dispo\u00f1ible, a luz solar, a\u00ednda que inicialmente os tapetes fotosintetizantes depend\u00edan da difusi\u00f3n de compostos qu\u00edmicos emitidos polas chemineas hidrotermais. A etapa final e m\u00e1is significativa desta liberaci\u00f3n foi o desenvolvemento da fotos\u00edntese produtora de ox\u00edxeno, xa que os principais requirimentos qu\u00edmicos para ela son s\u00f3 o di\u00f3xido de carbono e a auga.\nComo resultado, os tapetes microbianos empezaron a producir a atmosfera que co\u00f1ecemos hoxe, na cal o ox\u00edxeno libre \u00e9 un compo\u00f1ente vital. Aproximadamente pola mesma \u00e9poca puideron tam\u00e9n ter sido o lugar onde se orixinou o tipo de c\u00e9lulas m\u00e1is complexo, a eucariota, da cal est\u00e1n compostos todos os organismos multicelulares. Os tapetes microbianos eran abundantes nos leitos mari\u00f1os pouco profundos ata a revoluci\u00f3n do substrato c\u00e1mbrica, cando os animais que viv\u00edan en augas pouco profundas incrementaron as s\u00faas capacidades de escavar t\u00faneles e as\u00ed romperon as superficies dos tapetes e permitiron que a auga oxixenada penetrase nas capas profundas dos tapetes, o que era un veleno para os microorganismos intolerantes ao ox\u00edxeno que viv\u00edan al\u00ed. A\u00ednda que esta revoluci\u00f3n eliminou os tapetes dos fondos brandos dos mares pouco profundos, a\u00ednda seguiron prosperando en moitos ambientes nos que a escavaci\u00f3n dos animais \u00e9 limitada ou imposible, como os leitos rochosos e certas costas, lagoas salobres ou hipersalinas, e fondos do oc\u00e9ano profundo.\nA causa da capacidade dos tapetes microbianos de usar case calquera tipo de \"alimento\", hai un considerable interese no seu uso industrial, especialmente para o tratamento de augas e a limpeza da contaminaci\u00f3n.\nDescrici\u00f3n.\nOs tapetes microbianos foron tam\u00e9n denominados \"tapetes algais\" e \"tapetes bacterianos\" en literatura cient\u00edfica m\u00e1is antiga. Son un tipo de biopel\u00edcula que \u00e9 o suficientemente grande como para verse a simple vista e o suficientemente robusta pra sobrevivir a estreses f\u00edsicos moderados. Estas colonias de bacterias f\u00f3rmanse nas superficies de moitos tipos de interfaces, por exemplo entre a auga e os sedimentos ou rochas do fondo, entre o aire e as rochas ou sedimentos, entre o solo e leitos de rocha etc. Tales interfaces forman gradientes qu\u00edmicos verticais, \u00e9 dicir, variaci\u00f3ns verticais na composici\u00f3n qu\u00edmica, que fan que os diferentes niveis do tapete sexan axeitados para distintos tipos de bacterias e as\u00ed os tapetes microbianos quedan divididos en capas, que poden ser nitidamente definidas ou poden fusionarse m\u00e1is gradualmente unhas nas outras. Unha variedade de microbios pode transcender os l\u00edmites da difusi\u00f3n usando \"nanocables\" para transportar electr\u00f3ns producidos polas s\u00faas reacci\u00f3ns metab\u00f3licas ata uns dous cent\u00edmetros de profundidade no sedimento. Por exemplo, os electr\u00f3ns poden ser transferidos desde reacci\u00f3ns nas que est\u00e1 implicado o sulfuro de hidr\u00f3xeno m\u00e1is profundamente dentro do sedimento ata o ox\u00edxeno na auga de m\u00e1is arriba, a cal act\u00faa como un aceptor de electr\u00f3ns.\nOs tipos m\u00e1is co\u00f1ecidos de tapetes microbianos son os tapetes planos laminados, que se forman en superficies aproximadamente horizontais, e os estromat\u00f3litos, que son piares baixos e grosos constru\u00eddos polos propios microbios ao moverse lentamente cara a arriba para evitar ser asfixiados polos sedimentos depositados sobre eles pola auga. Por\u00e9n, hai tam\u00e9n tapetes esf\u00e9ricos, alg\u00fans na parte exterior de b\u00f3las de rochas ou outro material s\u00f3lido e outros \"dentro\" de esferas de sedimentos.\nEstrutura.\nUn tapete microbiano consta de varias capas, cada unha das cales est\u00e1 dominada por tipos espec\u00edficos de microorganismos, principalmente bacterias. A\u00ednda que a composici\u00f3n de cada tapete var\u00eda dependendo do ambiente, como regra xeral os subprodutos de cada grupo de microorganismos serven como \"alimento\" para os outros grupos. Cada tapete forma s\u00faa propia cadea tr\u00f3fica, na que un ou uns poucos grupos de microorganismos se sit\u00faan no alto da cadea e os seus subprodutos son consumidos polos outros grupos. Diferentes tipos de microorganismos dominan diferentes capas base\u00e1ndose na s\u00faa vantaxe comparativa para vivir nesa capa. Noutras palabras, viven nas posici\u00f3ns nas que poden superar aos outros grupos en vez de onde lles ser\u00eda m\u00e1is confortable se estivesen s\u00f3s, xa que as relaci\u00f3ns ecol\u00f3xicas entre os distintos grupos son unha combinaci\u00f3n de competici\u00f3n e cooperaci\u00f3n. Como as capacidades metab\u00f3licas das bacterias (do que poden \"alimentarse\" e as condici\u00f3ns que poden tolerar) dependen xeralmente da s\u00faa filoxenia (\u00e9 dicir, os grupos que est\u00e1n m\u00e1is emparentados te\u00f1en metabolismos m\u00e1is similares), as diferentes capas dun tapete est\u00e1n divididas tanto polas s\u00faas diferentes contribuci\u00f3ns metab\u00f3licas \u00e1 comunidade coma polas s\u00faas relaci\u00f3ns filoxen\u00e9ticas.\nNun ambiente h\u00famido no que a luz \u00e9 a principal fonte de enerx\u00eda, as capas superiores est\u00e1n xeralmente dominadas por cianobacterias fotosint\u00e9ticas aerobias (bacterias azul-verdosas cuxa cor est\u00e1 causada pola clorofila que te\u00f1en), mentres que as capas inferiores est\u00e1n xeralmente dominadas por bacterias redutoras de sulfato anaerobias. \u00c1s veces hai capas intermedias (oxixenadas s\u00f3 de d\u00eda) habitadas por bacterias anaerobias facultativas. Por exemplo, en pozas hipersalinas preto de Guerrero Negro (M\u00e9xico) estud\u00e1ronse varios tipos de tapetes. Hai alg\u00fans tapetes cunha capa p\u00farpura media habitados por bacterias p\u00farpuras fotosint\u00e9ticas. Alg\u00fans outros tapetes te\u00f1en unha capa branca habitada polas bacterias oxidantes do sulfuro quimiotr\u00f3ficas e baixo elas unha capa de cor oliva habitada por bacterias verdes do xofre fotosint\u00e9ticas e bacterias heter\u00f3trofas. Por\u00e9n, esta estrutura de capas non permanece inalterada durante todo o d\u00eda: algunhas especies de cianobacterias migran a capas m\u00e1is profundas pola ma\u00f1\u00e1, e regresan polo ser\u00e1n, para evitar a intensa luz solar e a radiaci\u00f3n UV do mediod\u00eda.\nOs tapetes microbianos xeralmente mant\u00e9\u00f1ense xuntos e unidos aos seus substratos por substancias polim\u00e9ricas extracelulares limosas que eles mesmos segregan. En moitos casos algunhas das bacterias forman filamentos, que se enguedellan e as\u00ed incrementan a forza estrutural das colonias, especialmente se os filamentos te\u00f1en va\u00ed\u00f1as (cubertas externas resistentes).\nEsta combinaci\u00f3n de limo e filamentos enmara\u00f1ados atrae outros microorganismos, que acaban formando parte da comunidade do tapete, por exemplo protozoos, alg\u00fans dos cales se alimentan das bacterias que formaron o tapete, e diatomeas, que a mi\u00fado selan as superficies dos tapetes microbianos mergullados con delgadas cubertas similares ao pergameo.\nOs tapetes mari\u00f1os poden medrar en grosor uns poucos cent\u00edmetros, dos cales s\u00f3 uns poucos mil\u00edmetros na parte superior est\u00e1n oxixenados.\nTipos de ambientes colonizados.\nOs tapetes microbianos mergullados foron descritos como capas microbianas que viven aproveitando e en certa medida modificando os gradientes qu\u00edmicos de difusi\u00f3n locais, \u00e9 dicir, as variaci\u00f3ns na composici\u00f3n qu\u00edmica. En moitos ambientes suba\u00e9reos viven biopel\u00edculas m\u00e1is delgadas e menos complexas, por exemplo sobre rochas, sobre part\u00edculas minerais como area, e no solo. Te\u00f1en que sobrevivir durante longos per\u00edodos sen auga l\u00edquida, a mi\u00fado en estado dormente. Os tapetes microbianos que viven en zonas de marea, adoitan conter unha gran proporci\u00f3n de microorganismos similares que poden sobrevivir durante varias horas sen auga, ata que sobe a marea.\nOs tapetes microbianos e tipos menos complexos de biopel\u00edculas poden encontrarse en intervalos de temperaturas entre \u201340\u00a0\u00b0C e +120\u00a0\u00b0C, porque as variaci\u00f3ns de presi\u00f3n afectan \u00e1s temperaturas nas cales a auga permanece l\u00edquida.\nTam\u00e9n poden aparecer como endosimbiontes nalg\u00fans animais, por exemplo no intestino posterior dalg\u00fans equinoideos.\nImportancia ecol\u00f3xica e xeol\u00f3xica.\nOs tapetes microbianos usan todos os tipos de metabolismo e estratexias de alimentaci\u00f3n que evolucionaron na Terra: fotos\u00edntese anoxix\u00e9nica e oxix\u00e9nica; quimiotrofia anaerobia ou aerobia; respiraci\u00f3n de compostos org\u00e1nicos ou inorg\u00e1nicos e fermentaci\u00f3n; autotrofia e heterotrofia\nA maior\u00eda das rochas sedimentarias e dep\u00f3sitos minerais orixin\u00e1ronse por unha acumulaci\u00f3n similar \u00e1 dun arrecife, en vez de \"depositadas\" pola auga. Esta acumulaci\u00f3n foi polo menos influenciada, e quizais \u00e1s veces causada, pola acci\u00f3n dos microbios. Entre estas acumulaci\u00f3ns influenciadas por ditos microbios est\u00e1n os estromat\u00f3litos, biohermos (domos ou columnas similares internamente a estromat\u00f3litos) e biostromas (con capas distinguibles de sedimentos). Outros tipos de tapetes de microbios crearon texturas de tipo \"pel de elefante\" engurrada en sedimentos mari\u00f1os, a\u00ednda que tiveron que pasar moitos anos ata que estas estruturas foron reco\u00f1ecidas como icnof\u00f3siles correspondentes a tapetes. Os tapetes microbianos incrementaron a concentraci\u00f3n de metais en moitos dep\u00f3sitos minerais, e sen isto non ser\u00eda factible explotalos en miner\u00eda; exemplos son moitos dep\u00f3sitos de ferro (tanto de sulfuros coma de \u00f3xidos de ferro), uranio, cobre, prata e ouro.\nPapel na historia da vida.\nOs primeiros tapetes.\nOs tapetes microbianos est\u00e1n entre os signos de vida claros m\u00e1is antigos co\u00f1ecidos, como as estruturas sedimentarias inducidas microbianamente (ESIM ou MISS) formadas hai 3.480 Ma atopadas en Australia Occidental. Nas etapas iniciais as estruturas dos tapetes pode que xa foran similares \u00e1s dos tapetes modernos que non conte\u00f1en bacterias fotosint\u00e9ticas. \u00c9 mesmo posible que os tapetes non fotosint\u00e9ticos estivesen presentes xa hai 4.000 Ma. Se \u00e9 as\u00ed, as s\u00faas fontes de enerx\u00eda ser\u00edan as chemineas hidrotermais (emisi\u00f3ns de auga quente arredor de volc\u00e1ns submarinos), e a separaci\u00f3n evolutiva entre as bacterias e as arqueas puido tam\u00e9n ocorrer m\u00e1is ou menos nesa \u00e9poca.\nOs primeiros tapetes eran probablemente biopel\u00edculas pequenas e cunha soa especie de quimi\u00f3trofos, que depend\u00edan das fontes hidrotermais submarinas para obter enerx\u00eda e \"alimentos\" qu\u00edmicos. Nun per\u00edodo breve (para os est\u00e1ndares xeol\u00f3xicos) a acumulaci\u00f3n de microorganismos mortos ter\u00eda creado un nicho ecol\u00f3xico para que se alimentasen heter\u00f3trofos, posiblemente emisores de metano e organismos redutores de sulfato que ter\u00edan formado novas capas nos tapetes e enriquecido as s\u00faas fontes de compostos qu\u00edmicos bioloxicamente \u00fatiles.\nFotos\u00edntese.\nP\u00e9nsase xeralmente que a fotos\u00edntese, a xeraci\u00f3n de enerx\u00eda biol\u00f3xica a partir da luz, evolucionou pouco despois de hai 3.000 Ma. Por\u00e9n, unha an\u00e1lise isot\u00f3pica suxire que a fotos\u00edntese oxix\u00e9nica pod\u00eda estar xa estendida hai 3.500 Ma. O investigador dos inicios da vida na Terra William Schopf argumenta que, se non se soubese a s\u00faa idade, un clasificar\u00eda a alg\u00fans dos organismos f\u00f3siles atopados nos estromat\u00f3litos australianos de hai 3.500 Ma como cianobacterias, que son fotosintetizadores produtores de ox\u00edxeno. Hai varios tipos de fotos\u00edntese, e a an\u00e1lise de ADN bacteriano indica que a fotos\u00edntese se orixinou primeiro nas bacterias p\u00farpuras anoxix\u00e9nicas, mentres que a fotos\u00edntese oxix\u00e9nica como a que te\u00f1en as cianobacterias e moito despois tiveron as plantas foi a \u00faltima en evolucionar.\nA primeira fotos\u00edntese que apareceu puido utilizar a luz infravermella, usando versi\u00f3ns modificadas de pigmentos cuxa funci\u00f3n orixinal era detectar as emisi\u00f3ns de calor por radiaci\u00f3n infravermella das fontes hidrotermais. O desenvolvemento da enerx\u00eda fotosint\u00e9tica permitiulle aos microorganismos colonizar amplas \u00e1reas arredor das fontes hidrotermais e despois usar a luz do sol como fonte de enerx\u00eda. O papel das fontes hidrotermais quedou ent\u00f3n limitado a fornecer metais reducidos, que se vert\u00edn \u00e1s augas oce\u00e1nicas, en vez de seren os principais sustentos da vida en localizaci\u00f3ns determinadas. Os preeiros heter\u00f3trofos ter\u00edan acompa\u00f1ado aos fotosintetizadores na s\u00faa migraci\u00f3n f\u00f3ra do \"gueto hidrotermal\".\nA evoluci\u00f3n das bacterias p\u00farpuras, que non producen ou usan o ox\u00edxeno pero poden toleralo, permitiu que os tapetes colonizasen \u00e1reas que localmente ti\u00f1an concentraci\u00f3ns relativamente altas de ox\u00edxeno, que \u00e9 t\u00f3xico para os organismos que non est\u00e1n adaptados a el. Nos tapetes microbianos diferenciar\u00edanse capas oxidadas e reducidas,e esta especializaci\u00f3n incrementar\u00eda a s\u00faa produtividade. Unha posibilidade para confirmar este modelo \u00e9 analizar as proporci\u00f3ns de is\u00f3topos do carbono e xofre nos sedimentos depositados en augas pouco profundas.\nO \u00faltimo grande estadio polo que pasou a evoluci\u00f3n dos tapetes microbianos foi a aoparici\u00f3n das cianobacterias, que son fotosintetizadores que producen e consomen ox\u00edxeno. Isto deu aos tapetes mergullados a s\u00faa t\u00edpica estrutura moderna: unha capa superior rica en ox\u00edxeno onde viven as cianobacterias; unha capa de bacterias p\u00farpuras fotosint\u00e9ticas anoxix\u00e9nicas que poden tolerar o ox\u00edxeno; e unhas capas inferiores libres de ox\u00edxeno e dominadas polo H2S con heter\u00f3trofos, principalmente organismos que emit\u00edan metano e redutores de sulfato.\nEst\u00edmase que a aparici\u00f3n da fotos\u00edntese oxix\u00e9nica incrementou a produtividade biol\u00f3xica nun factor entre 100 e 1.000. Todas as reacci\u00f3ns fotosint\u00e9ticas necesitan un axente redutor, pero a importancia da fotos\u00edntese oxix\u00e9nica est\u00e1 en que usa a auga como axente redutor, a cal \u00e9 moito m\u00e1is abondosa do que os axentes redutores emitidos xeoloxicamente dos cales depend\u00eda previamente a fotos\u00edntese. O incremento resultante nas poboaci\u00f3ns das bacterias fotosintetizadoras nas capas superiores dos tapetes microbianos causar\u00eda un incremento das poboaci\u00f3ns dos microorganimos quimiotr\u00f3ficos e heter\u00f3trofos que habitaban nas capas inferiores, que se alimentaban, respectivamente, dos subprodutos dos fotosintetizadores e dos corpos vivos ou mortos doutros organismos dos tapetes. Este incremento far\u00eda que os tapetes microbianos fosen os ecosistemas dominantes do planeta. Desde ese momento en adiante a propia vida produciu significativamente m\u00e1is cantidade dos recursos que necesitaba que os procesos xeoqu\u00edmicos.\nA fotos\u00edntese oxix\u00e9nica nos tapetes microbianos tam\u00e9n ter\u00eda incrementado o contido de ox\u00edxeno libre na atmosfera terrestre, tanto directamente pols s\u00faas emisi\u00f3n de ox\u00edxeno coma porque os tapetes emit\u00edan hidr\u00f3xeno molecular (H2), parte do cal escapar\u00eda da atmosfera terrestre antes de que puidese recombinarse co ox\u00edxeno libre para formar auga. Os tapetes microbianos xogaron as\u00ed un papel principal na evoluci\u00f3n dos organismos, os cales puideron primeiramente tolerar o ox\u00edxeno libre e despois utilizalo como fonte de enerx\u00eda. O ox\u00edxeno \u00e9 t\u00f3xico para os organismos que non est\u00e1n adaptados a el, pero incrementa moito a eficacia metab\u00f3lica dos organismos adaptados ao ox\u00edxeno (por exemplo, a fermentaci\u00f3n \u00e9 un proceso anaerobio que produce un rendemento neto de s\u00f3 d\u00faas mo\u00e9culas de ATP por cada mol\u00e9cula de glicosa fermentada, mentres que a respiraci\u00f3n aerobia produce un rendemento neto dunhas 36 mol\u00e9culas de ATP por glicosa). A oxixenaci\u00f3n da atmosfera foi un requisito previo para a evoluci\u00f3n das c\u00e9lulas m\u00e1is complexas, de tipo eucariota, a partir das cales se orixinaron os organismos pluricelulares.\nAs cianobacterias te\u00f1en o \"xogo de ferramentas\" bioqu\u00edmicas m\u00e1is complexo de todos os organismos formadores de tapetes: os mecanismos da fotos\u00edntese tanto das bacterias verdes do xofre coma das bacterias p\u00farpuras; a produci\u00f3n do ox\u00edxeno, e o ciclo de Calvin, que fixando o carbono do di\u00f3xido de carbono orixina carbohidratos. \u00c9 probable que adquirisen moitos destes subsistemas de organismos existentes nos tapetes, por algunha combinaci\u00f3n de transferencia horizontal de xenes e endosimbiose seguida de fusi\u00f3n. Calquera que fose a causa, as cianobacterias son os organismos m\u00e1is autosuficentes dos tapetes e estaban ben adaptadas para vivir por si mesmas tanto como tapetes flotantes coma formando o primeiro fitoplancto, que constit\u00fae a base da maior\u00eda das cadeas tr\u00f3ficas mari\u00f1as.\nOrixe dos eucariotas.\nO momento en que apareceron os eucariotas \u00e9 a\u00ednda inseguro: hai probas razoables de que f\u00f3siles datados entre 1.600 e 2.100 Ma son de eucariotas, pero a presenza de esteranos en lousas australianas pode indicar que os eucariotas estaban presentes hai 2.700 Ma. A\u00ednda hai un debate sobre as orixes dos eucariotas, e moitas das teor\u00edas c\u00e9ntranse na idea de que unha bacteria se converteu primeiro nun endosimbionte dunha arquea anaerobia e despois fusionouse con ela nun s\u00f3 organismo con novas capacidades. Se esa endosimbiose era un importante factor, os tapetes microbianos ter\u00edana favorecido. Hai d\u00faas posibles variaci\u00f3ns deste escenario:\nA vida na terra.\nOs tapetes microbianos de hai ~1.200 Ma proporcionan a primeira evidencia de vida no dominio terrestre.\nOs primeiros \"animais\" multicelulares.\n A biota de Ediacara \u00e9 a evidencia m\u00e1is antiga amplamente aceptada de \"animais\" multicelulares. A maior\u00eda dos estratos ediac\u00e1ricos con textura de \"pel de elefante\" caracter\u00edstica dos tapetes microbianos conte\u00f1en f\u00f3siles, e os f\u00f3siles ediac\u00e1ricos apenas se encontran en estratos que non conte\u00f1an estes tapetes microbianos. Adolf Seilacher categorizou os \"animais\" como: \"incrustadores de tapetes\", que estaban permanentemente unidos ao tapete; \"rabu\u00f1adores de tapetes\", que com\u00edan na superficie do tapete sen destru\u00edlo; \"adhesores aos tapetes\", que com\u00edan alimentos en suspensi\u00f3n e estaban parcialmente incrustados no tapete; e \"minadores baixo o tapete\", que se enterraban baixo o tapete e aliment\u00e1banse de material en descomposici\u00f3n do tapete.\nA revoluci\u00f3n do substrato c\u00e1mbrica.\nNon obstante, no C\u00e1mbrico Inicial os organismos empezaron a enterrarse verticalmente para protexerse ou obter comida, destru\u00edndo os tapetes microbianos, e as\u00ed facilitaban que a auga e o ox\u00edxeno penetrasen a considerable distancia por debaixo da superficie e matasen aos microorganismos intolerantes ao ox\u00edxeno nas capas inferiores. Como resultado desta revoluci\u00f3n do substrato c\u00e1mbrica, os tapetes microbianos mari\u00f1os est\u00e1n confinados a ambientes nos que os organismos escavadores non existen ou non son significativos: ambientes moi host\u00eds, como as lagoas hipersalinas ou estuarios salobres, que son inhabitables para os organismos escavadores que rompen os tapetes; \"pisos\" rochosos nos que os escavadores non poden penetrar; as profundidades dos oc\u00e9anos, onde a actividade dos escavadores que se enterran actuais ten un nivel similar ao das augas costeiras pouco profundas antes da revoluci\u00f3n.\nStatus actual.\nA\u00ednda que a revoluci\u00f3n do substrato c\u00e1mbrica abriu novos nichos para os animais, non foi catastr\u00f3fica para os tapetes microbianos, pero reduciu moito a s\u00faa extensi\u00f3n.\nImportancia en paleontolox\u00eda.\nA maior\u00eda dos f\u00f3siles conservan s\u00f3 as partes duras dos organismos, por exemplo as cunchas. Os raros casos nos que se conservaron f\u00f3siles de corpo mol (ou as partes moles dos organismos con cuncha) son extremadamente valiosos porque proporcionan informaci\u00f3n sobre eses organismos. Os tapetes microbianos axudan a preservar f\u00f3siles de corpo brando ao:\nUsos industriais.\nA capacidade das comunidades dos tapetes microbianos de usar unha ampla gama de \"alimentos\" espertou recentemente o interese nos seus posibles usos industriais. Houbo ensaios con tapetes microbianos para purificar auga, tanto para o uso humano coma na acuicultura, e estudos sobre o seu potencial para limpar os derramamentos de cru. Como resultado do seu crecente potencial comercial, houbo aplicaci\u00f3ns e patentes relacionadas co crecemento, instalaci\u00f3n e uso de tapetes microbianos, principalmente para limpar contaminantes e produtos residuais."}
{"id": "347818", "revid": "27155", "url": "https://gl.wikipedia.org/wiki?curid=347818", "title": "Tapete bacteriano", "text": ""}
{"id": "347819", "revid": "27155", "url": "https://gl.wikipedia.org/wiki?curid=347819", "title": "Tapiz microbiano", "text": ""}
{"id": "347820", "revid": "27155", "url": "https://gl.wikipedia.org/wiki?curid=347820", "title": "Tapete algal", "text": ""}
{"id": "347822", "revid": "23204", "url": "https://gl.wikipedia.org/wiki?curid=347822", "title": "Jan Arno\u0161t Smoler", "text": "Jan Arno\u0161t Smoler, nado o 3 de marzo de 1816 en \u0141u\u0107o e finado o 13 de xu\u00f1o de 1884 en Bautzen foi un fil\u00f3logo e escritor sorabo, un dos m\u00e1ximos expo\u00f1entes do rexurdimento sorabo do s\u00e9culo XIX.\nTraxectoria.\nO pai de Smolers era un cantor luterano e profesor, establecido desde 1823 en \u0141az, onde Jan Arno\u0161t rematou a escola primaria, continuando a partir de 1827 os estudos de secundaria en Bautzen. Non puido realizar a carreira de estudos eslavos como desexaba por non existir na \u00e9poca nas universidades prusianas eses cursos, e as\u00ed en 1836 comezou os estudos de teolox\u00eda na Universidade de Breslau, e al\u00ed foi un dos membros fundadores da Akademischen Verein f\u00fcr lausitzische Geschichte und Sprache en 1838. Completou os seus estudos o ano seguinte e volveu a \u0141az. Xunto con Leopold Hauptal e Handrij Zejler recolleu a colecci\u00f3n de c\u00e1ntigas \"Die Volkslieder der Wenden in der Ober- und Nieder-Lausitz\". En \"Wendisch-deutsche Gespr\u00e4che\" e no seu dicionario de 1843, \"Deutsch-Wendisches W\u00f6rterbuch\", Smoler realizou unha serie de reformas na ortograf\u00eda modeladas segundo outras linguas eslavas occidentais e que tend\u00edan a dilu\u00edr as diferenzas entre o alto e o baixo sorabo.\nEn 1847 foi un dos fundadores da asociaci\u00f3n de promoci\u00f3n da cultura soraba Ma\u0107ica Serbska, que adoptou a s\u00faa ortograf\u00eda e que se implicou na defensa dos dereitos dos sorabos no contexto da revoluci\u00f3n de 1848 e que logrou concesi\u00f3ns do goberno sax\u00f3n, como que a partir de 1850 a lingua soraba fose o medio de instruci\u00f3n nalgunhas escolas. Smoler estivo entre os primeiros profesores que en 1850 deron clases en sorabo no instituto de Bautzen, e tam\u00e9n deu clases no colexio local escribindo alg\u00fans libros de texto. En 1851, Smoler, estableceu en Bautzen, a s\u00faa propia casa de edici\u00f3n que se fixo cargo da publicaci\u00f3n do semanario \"Tyd\u017aenska nowina\", que baixo a direcci\u00f3n de Smoler cambiou o seu nome a \"Serbske Nowiny\" en 1854. Entre 1852 e 1856 Smoler tam\u00e9n publicou o anuario \"Jahrb\u00fccher f\u00fcr slawische Literatur, Kunst und Wissenschaft \" , e de 1865 a 1868 o semanario \"Slawische Zentralblatt \u2013 Wochenschrift f\u00fcr Literatur, Kunst, Wissenschaft und nationale Interessen des Gesamtslawentums\".\nSmoler foi un defensor do paneslavismo cultural e da teor\u00eda da reciprocidade eslava, esperando que os contactos coas principais naci\u00f3ns eslavas fomentasen e promovesen a cultura soraba en Lusacia, e as\u00ed entre 1859 e 1883 realizou varias viaxes a Rusia, entre outras raz\u00f3ns para recoller doaz\u00f3ns para o financiamento de proxectos culturais."}
{"id": "347825", "revid": "23204", "url": "https://gl.wikipedia.org/wiki?curid=347825", "title": "Bandeira do Iucat\u00e1n", "text": "A bandeira do Iucat\u00e1n, foi a bandeira oficial da denominada Rep\u00fablica do Iucat\u00e1n durante a s\u00faa separaci\u00f3n de feito de M\u00e9xico entre 1841 e 1848. Este pend\u00f3n tivo unha historia ben ef\u00e9mera.\nDescrici\u00f3n.\nEsta chamada \"bandeira do Iucat\u00e1n\" ten un campo verde con cinco estrelas e ao seu lado dereito, a partir do mastro, tres franxas horizontais, en branco e vermello.\nCores.\nAs tonalidades oficiais exactas da bandeira a\u00ednda non foron definidas, pero as cores est\u00e1n inspirados na Bandeira de M\u00e9xico; sux\u00edrese usar as seguintes de acordo ao sistema pantone, proporci\u00f3nanse equivalencias aproximadas noutros sistemas de cor:\nHistoria.\nA bandeira \"iucateca\" foi izada no edificio do Concello de M\u00e9rida, na \"Praza Grande\" da capital do Estado do Iucat\u00e1n, por primeira e \u00fanica vez, o 16 de marzo de 1841, como protesta contra o centralismo do M\u00e9xico de Antonio L\u00f3pez de Santa Anna. Nunca m\u00e1is o pend\u00f3n foi utilizado oficialmente polas autoridades do Iucat\u00e1n despois de 1848.\nEsa bandeira que se usou brevemente no s\u00e9culo XIX, no contexto da rep\u00fablica do Iucat\u00e1n, non ten hoxe validez oficial.\nNa actualidade, a poboaci\u00f3n iucateca util\u00edzaa discrecionalmente para manifestar a s\u00faa iucataneidade. No ano 2001 celebrouse na cidade de M\u00e9rida unha conmemoraci\u00f3n polos 160 anos da s\u00faa primeira e \u00faltima utilizaci\u00f3n oficial."}
{"id": "347827", "revid": "89787", "url": "https://gl.wikipedia.org/wiki?curid=347827", "title": "Fortaleza de Valen\u00e7a", "text": "A Fortaleza de Valen\u00e7a (\"Pra\u00e7a-forte de Valen\u00e7a\") \u00e9 unha fortaleza que se localiza na vila, fregues\u00eda e concello de mesmo nome, distrito de Viana do Castelo, no Norte de Portugal raiando na marxe esquerda do Mi\u00f1o coa vila galega de Tui. O edificio actual data do s\u00e9culo XVII, hoxe \u00e9 propiedade da rep\u00fablica e a vila vella de Valen\u00e7a que arrodea \u00e9 un destino tur\u00edstico e de compras de moitos galegos e portugueses.\nHistoria.\nAntecedentes.\nDisque a ocupaci\u00f3n cun castelo (Castelo de Valen\u00e7a) se remonta \u00e1 invasi\u00f3n romana da Gallaecia. O forte ser\u00eda ocupado durante o reino suevo e o posterior Reino de Galiza. Xa despois da escisi\u00f3n do condado portugu\u00e9s de Galiza, no s\u00e9culo XII para o XIII, construir\u00edase o vello castelo para a defensa da poboaci\u00f3n e da traves\u00eda nese treito do r\u00edo.\nA Guerra da Restauraci\u00f3n e a construci\u00f3n da Praza-forte.\nNo contexto da Guerra da Restauraci\u00f3n da independencia portuguesa (s\u00e9culo XVII), a fortificaci\u00f3n lindeira foi enteiramente reformada co proxecto do franc\u00e9s Miguel de l'\u00c8cole (que tam\u00e9n levou a cabo as reformas no castelo de Mon\u00e7\u00e3o). Dese modo, foron reconstru\u00eddos os muros para abrazar o per\u00edmetro estendido da vila, e erguidas novas estruturas abaluartadas, entre as cales:\nXa durante as primeiras obras resistiu a unha incursi\u00f3n espa\u00f1ola no inicio da guerra de Restauraci\u00f3n (1643); e en 1654 caeu en mans espa\u00f1olas, para despois ser reconquistada por tropas portuguesas baixo o mando do Conde de Castelo Melhor. As obras prosegu\u00edan en 1661, para seren conclu\u00eddas en 1713, cando o seu \u00faltimo arquitecto, Manuel Pinto de Vilalobos, a deu como conclu\u00edda. Ao final do s\u00e9culo XVIII, foron reforzados os muros da polvoreira ( \"paiol da p\u00f3lvora\") e levantado o \"paiol do a\u00e7ougue\" (carnizar\u00eda) (1774).\nDende o s\u00e9culo XIX.\nDurante a Guerra Peninsular, ap\u00f3s facer resistencia, caeu diante das tropas napole\u00f3nicas baixo o mando de Soult (1809), que fixeron estoupar a \"Porta do Sol\".\nDurante as Guerras Liberais, xuntouse ao partido liberal en 1828, durante a Belfastada, sendo sitiada por forzas realistas rendeuse despois de nove d\u00edas. S\u00f3 foi reconquistada polos liberais en 1830 co apoio do almirante ingl\u00e9s Charles Napier.\nConsiderada como a fortificaci\u00f3n m\u00e1is importante do Alto Minho, obxecto de diversas intervenci\u00f3n de conservaci\u00f3n e restauraci\u00f3n ao longo do s\u00e9culo XX, as estruturas que chegaron at\u00e9 os nosos d\u00edas at\u00f3panse en bo estado de conservaci\u00f3n, e est\u00e1n abertas \u00e1 visita p\u00fablica.\nDescrici\u00f3n.\nCoa reconstruci\u00f3n das defensas que transformaron Valen\u00e7a nunha praza forte, a poboaci\u00f3n ficou separada do r\u00edo por unha rede de baluartes de cachotar\u00eda de granito e de patamais que se comunican entre si por medio de fosos e de pasaxes superiores.\nPlanimetricamente, a fortaleza, ao abrigo dun intricado conxunto de baluartes, revel\u00edns e fosos, ficou dividida en d\u00faas grandes \u00e1reas que se comunicaban pola chamada \"Porta do Meio\": o sector Norte, que abrangue a antiga vila medieval, e o sector Sur, unha \u00e1rea menor e m\u00e1is aberta: a chamada \"Coroada\".\nTurismo.\nValen\u00e7a, por ser vila raiana, \u00e9 dende finais do s\u00e9culo XX un destino popular de turismo galego de feira e para a compra de diferentes artigos, salientando os t\u00e9xtiles. As murallas de Valen\u00e7a agochan multitude de tendas (\u2018\u2019lojas\u2019\u2019) de artigos para o lar, enxoval, as\u00ed coma restaurantes e caf\u00e9s, de moita sona tanto no Norte de Portugal coma no sur de Galiza."}
{"id": "347830", "revid": "85894", "url": "https://gl.wikipedia.org/wiki?curid=347830", "title": "A Cabreira, A Ramallosa, Nigr\u00e1n", "text": "A Cabreira \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 479 habitantes (227 homes e 252 mulleres)."}
{"id": "347831", "revid": "23204", "url": "https://gl.wikipedia.org/wiki?curid=347831", "title": "Camesella, A Ramallosa, Nigr\u00e1n", "text": "Camesella \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 61 habitantes (30 homes e 31 mulleres)."}
{"id": "347832", "revid": "23204", "url": "https://gl.wikipedia.org/wiki?curid=347832", "title": "O Carballal, A Ramallosa, Nigr\u00e1n", "text": "O Carballal \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 78 habitantes (45 homes e 33 mulleres)."}
{"id": "347833", "revid": "23204", "url": "https://gl.wikipedia.org/wiki?curid=347833", "title": "Os Cotros, A Ramallosa, Nigr\u00e1n", "text": "Os Cotros \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 318 habitantes (158 homes e 160 mulleres)."}
{"id": "347834", "revid": "23204", "url": "https://gl.wikipedia.org/wiki?curid=347834", "title": "O Cruceiro, A Ramallosa, Nigr\u00e1n", "text": "O Cruceiro \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 61 habitantes (28 homes e 33 mulleres)."}
{"id": "347835", "revid": "23204", "url": "https://gl.wikipedia.org/wiki?curid=347835", "title": "A Foz, A Ramallosa, Nigr\u00e1n", "text": "A Foz \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 104 habitantes (47 homes e 57 mulleres)."}
{"id": "347836", "revid": "23204", "url": "https://gl.wikipedia.org/wiki?curid=347836", "title": "A Golada, A Ramallosa, Nigr\u00e1n", "text": "A Golada \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 227 habitantes (105 homes e 122 mulleres)."}
{"id": "347837", "revid": "85894", "url": "https://gl.wikipedia.org/wiki?curid=347837", "title": "A Igrexa, A Ramallosa, Nigr\u00e1n", "text": "A Igrexa \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 54 habitantes (23 homes e 31 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "347838", "revid": "85894", "url": "https://gl.wikipedia.org/wiki?curid=347838", "title": "Mall\u00f3n, A Ramallosa, Nigr\u00e1n", "text": "Mall\u00f3n \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 270 habitantes (139 homes e 131 mulleres)."}
{"id": "347839", "revid": "23204", "url": "https://gl.wikipedia.org/wiki?curid=347839", "title": "A Pereira, A Ramallosa, Nigr\u00e1n", "text": "A Pereira \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 36 habitantes (18 homes e 18 mulleres)."}
{"id": "347840", "revid": "23204", "url": "https://gl.wikipedia.org/wiki?curid=347840", "title": "A Ramallosa, A Ramallosa, Nigr\u00e1n", "text": "A Ramallosa \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 893 habitantes (430 homes e 463 mulleres)."}
{"id": "347841", "revid": "23204", "url": "https://gl.wikipedia.org/wiki?curid=347841", "title": "Rans, A Ramallosa, Nigr\u00e1n", "text": "Rans \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 234 habitantes (113 homes e 121 mulleres)."}
{"id": "347842", "revid": "23204", "url": "https://gl.wikipedia.org/wiki?curid=347842", "title": "O Souto, A Ramallosa, Nigr\u00e1n", "text": "O Souto \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 85 habitantes (43 homes e 42 mulleres)."}
{"id": "347843", "revid": "23204", "url": "https://gl.wikipedia.org/wiki?curid=347843", "title": "Vilari\u00f1o de Abaixo, A Ramallosa, Nigr\u00e1n", "text": "Vilari\u00f1o de Abaixo \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 224 habitantes (104 homes e 120 mulleres)."}
{"id": "347844", "revid": "23204", "url": "https://gl.wikipedia.org/wiki?curid=347844", "title": "Vilari\u00f1o de Arriba, A Ramallosa, Nigr\u00e1n", "text": "Vilari\u00f1o de Arriba \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 124 habitantes (65 homes e 60 mulleres)."}
{"id": "347845", "revid": "23204", "url": "https://gl.wikipedia.org/wiki?curid=347845", "title": "O Viso, A Ramallosa, Nigr\u00e1n", "text": "O Viso \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 374 habitantes (181 homes e 193 mulleres)."}
{"id": "347846", "revid": "23204", "url": "https://gl.wikipedia.org/wiki?curid=347846", "title": "A Xesteira, A Ramallosa, Nigr\u00e1n", "text": "A Xesteira \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 231 habitantes (117 homes e 114 mulleres)."}
{"id": "347847", "revid": "23204", "url": "https://gl.wikipedia.org/wiki?curid=347847", "title": "A Xunqueira, A Ramallosa, Nigr\u00e1n", "text": "A Xunqueira \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 127 habitantes (65 homes e 72 mulleres)."}
{"id": "347848", "revid": "23204", "url": "https://gl.wikipedia.org/wiki?curid=347848", "title": "A Area, A Ramallosa, Nigr\u00e1n", "text": "A Area \u00e9 un lugar da parroquia da Ramallosa, no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 286 habitantes (127 homes e 159 mulleres)."}
{"id": "347849", "revid": "5863", "url": "https://gl.wikipedia.org/wiki?curid=347849", "title": "Restos da Igrexa Visig\u00f3tica de Panx\u00f3n", "text": ""}
{"id": "347850", "revid": "5863", "url": "https://gl.wikipedia.org/wiki?curid=347850", "title": "Praia de Area Longa", "text": ""}
{"id": "347851", "revid": "18868", "url": "https://gl.wikipedia.org/wiki?curid=347851", "title": "Praza-forte de Valen\u00e7a", "text": ""}
{"id": "347852", "revid": "18868", "url": "https://gl.wikipedia.org/wiki?curid=347852", "title": "Castelo de Valen\u00e7a", "text": ""}
{"id": "347854", "revid": "1822", "url": "https://gl.wikipedia.org/wiki?curid=347854", "title": "Francisco Arg\u00fcello", "text": ""}
{"id": "347857", "revid": "18868", "url": "https://gl.wikipedia.org/wiki?curid=347857", "title": "Ponte de Bala\u00eddos", "text": ""}
{"id": "347861", "revid": "1822", "url": "https://gl.wikipedia.org/wiki?curid=347861", "title": "Regulus ignicapilla", "text": ""}
{"id": "347864", "revid": "19415", "url": "https://gl.wikipedia.org/wiki?curid=347864", "title": "Wilhelm Richard Wagner", "text": ""}
{"id": "347865", "revid": "19415", "url": "https://gl.wikipedia.org/wiki?curid=347865", "title": "W. R. Wagner", "text": ""}
{"id": "347866", "revid": "19415", "url": "https://gl.wikipedia.org/wiki?curid=347866", "title": "W. Richard Wagner", "text": ""}
{"id": "347867", "revid": "19415", "url": "https://gl.wikipedia.org/wiki?curid=347867", "title": "R. Wagner", "text": ""}
{"id": "347868", "revid": "19415", "url": "https://gl.wikipedia.org/wiki?curid=347868", "title": "R Wagner", "text": ""}
{"id": "347869", "revid": "19415", "url": "https://gl.wikipedia.org/wiki?curid=347869", "title": "Ricardo Wagner", "text": ""}
{"id": "347871", "revid": "98629", "url": "https://gl.wikipedia.org/wiki?curid=347871", "title": "Rumba galega", "text": "A rumba galega pertence \u00e1s canci\u00f3ns e danzas chamados \"cantos de ida e retorno\", como a habanera, que viaxaron de Cuba para a metr\u00f3pole espa\u00f1ola, para establecerse como x\u00e9neros musicais cultivados e apreciados polo pobo espa\u00f1ol.\nComo a rumba flamenca, a rumba galega \u00e9 orixinada por unha fusi\u00f3n de determinados elementos de estilo cubanos e espa\u00f1ois. As caracter\u00edsticas deste novo x\u00e9nero son semellantes aos das novas canci\u00f3ns-dan\u00e7as que apareceu na \u00e1rea da Conca do Caribe durante o s\u00e9culo XIX, que eran o resultado dunha combinaci\u00f3n de elementos ib\u00e9ricos e africanos. Este novo estilo musical foi chamado por Armando Rodr\u00edguez Ruid\u00edaz o \"prototipo da rumba\" e definido do seguinte xeito: \"Este produto orixinal, que pode ser chamado \"Prototipo da rumba\" foi o resultado dun proceso de fusi\u00f3n cultural, no que os compo\u00f1entes europeos, como o texto, as relaci\u00f3ns tonais (maior-menor), as estruturas mel\u00f3dicas e harm\u00f3nicas, e a s\u00faa forma de copla-refr\u00e1n, son combinados con os patr\u00f3ns r\u00edtmicos sincopados e desprazamentos microm\u00e9tricos de orixe africano\" \nComo na rumba flamenca, a melod\u00eda nas rumbas galegas \u00e9 moitas veces baseada na \u201ccadenza andaluza\u201d espa\u00f1ola, mentres que no seguimento \u00e9 utilizado un ou m\u00e1is ritmos que son caracter\u00edsticos dalg\u00fans x\u00e9neros da m\u00fasica cubana, como a guaracha, a rumba e a habanera.\nOrixe.\nConforme a Miguel P\u00e9rez Lorenzo, hai evidencias sobre a inclusi\u00f3n da rumba no repertorio da gaita, desde o s\u00e9culo XIX. Tam\u00e9n di o autor en referencia ao gaiteiro ourens\u00e1n Xo\u00e1n Ferreiro: \"O tocaba, imaxinamos, as pezas que escoitou tocar a seu pai, a outros gaiteiros, a banda [de m\u00fasica] ... D. Jer\u00f3nimo [pai deste gaiteiro, que morreu en 1940] foi emigrado a Cuba ata cinco anos antes da s\u00faa morte... estes anos, serv\u00edronle en Cuba a D. Jer\u00f3nimo para inclu\u00edr no seu repertorio rumbas e boleros...\".\nDiversificaci\u00f3n e popularizaci\u00f3n.\nPor causa da s\u00faa orixe popular, as rumbas galegas son frecuentemente asignadas a autores desco\u00f1ecidos e, como as mui\u00f1eiras e outros x\u00e9neros tradicionais, son xeralmente referidas co nome da cidade ou rexi\u00f3n onde son recollidas como a \"Rumba de Eo\", \"Rumba de Mallou\", \"Rumba de Cerqueira\", \"Rumba de Vergara\" ou a \"Rumba de Anxeriz\". Tam\u00e9n reciben o nome do autor, de ser co\u00f1ecido, ou unha persoa a quen eles estiveran adicadas, tales como \"Rumba de Juanito de Carballal\", \"Rumba de Pucho\" ou \"Rumba Sabeli\u00f1a\".\nA introduci\u00f3n da rumba en Galicia est\u00e1 intimamente ligada \u00e1 creaci\u00f3n, durante a primeira metade do s\u00e9culo XX, de grupos musicais chamados \"charangas\" ou \"murgas\". Estes, ao contrario dos grupos tradicionais galegos como os conxuntos de pandeiretas ou de gaita e percusi\u00f3n, inclu\u00edan o grupo t\u00edpico outros instrumentos non tradicionais, como o clarinete, saxof\u00f3n, acorde\u00f3n e guitarra, xunto cunha gran variedade de instrumentos de percusi\u00f3n.\nM\u00e1is recentemente, foron feitas algunhas gravaci\u00f3ns de Rumbas galegas en que o compo\u00f1ente cubano \u00e9 enfatizado. Entre estes podemos apuntar \u00e1 versi\u00f3n do grupo Muxicas da \"Rumba dos cinco Marinheiros\", onde o ritmo da clave cubana \u00e9 claramente escoitado no seguimento, as\u00ed como unha gravaci\u00f3n da mesma peza polo gaiteiro Carlos N\u00fa\u00f1ez co grupo irland\u00e9s The Chieftains, acompa\u00f1ada nesta ocasi\u00f3n por un grupo instrumental tipicamente cubano."}
{"id": "347874", "revid": "54334", "url": "https://gl.wikipedia.org/wiki?curid=347874", "title": "AC-441", "text": "A AC-441 \u00e9 unha estrada pertencente \u00e1 rede primaria complementaria da Xunta de Galicia. Une as localidades coru\u00f1esas da Pereira e Berdoias, logo duns 21 quil\u00f3metros.\nPercorrido.\nA estrada comeza o seu percorrido no cruzamento da AC-400 e a AC-546 na aldea da Pereira, no concello de Santa Comba. De a\u00ed parte cara ao norte salvando o r\u00edo Xallas \u00e1 altura de Brandomil. En Ba\u00ed\u00f1as, xa no concello de Vimianzo, cr\u00fazase coa estrada que vai de Baio a Olveira logo de ter bordeado o encoro da Fervenza. Antes de rematar, por fin, na AC-552 en Berdoias, d\u00faas estradas permiten anticipar dita conexi\u00f3n co consecuente aforro de quil\u00f3metros entre Ba\u00ed\u00f1as e Berdoias: a DP-9203 en direcci\u00f3n nord\u00e9s, cara a Vimianzo, e a AC-442 en direcci\u00f3n suroeste, cara a Dumbr\u00eda e Cee.\nDescrici\u00f3n.\nA AC-441 forma parte do gran corredor que constit\u00fae xunto coa AC-546 e a AC-544, que permite comunicar a \u00e1rea de Santiago de Compostela e as terras da Barcala e Xallas cos concellos da Costa da Morte."}
{"id": "347875", "revid": "61897", "url": "https://gl.wikipedia.org/wiki?curid=347875", "title": "Invasi\u00f3n musulm\u00e1 da pen\u00ednsula Ib\u00e9rica", "text": ""}
{"id": "347876", "revid": "61897", "url": "https://gl.wikipedia.org/wiki?curid=347876", "title": "Partido Xudicial de Vigo", "text": ""}
{"id": "347878", "revid": "61897", "url": "https://gl.wikipedia.org/wiki?curid=347878", "title": "Partido Xudicial de Redondela", "text": ""}
{"id": "347880", "revid": "137825", "url": "https://gl.wikipedia.org/wiki?curid=347880", "title": "Transport for London", "text": "Transport for London (TfL) \u00e9 o ente p\u00fablico local respons\u00e1bel do sistema de transporte do Gran Londres, en Inglaterra. A s\u00faa sede central est\u00e1 na Windsor House, na Cidade de Westminster.\nTfL pos\u00fae o control da rede viaria principal de Londres, de servizos ferroviarios que incl\u00faen o metro de Londres, ferrocarr\u00eds suburbanos (Londres Overground e TfL Rail), metro lixeiro (DLR) e tranv\u00edas, autobuses, taxis, arrendamento de bicis na r\u00faa e transporte fluvial. Todos estes servizos son xestionado \u00e1 s\u00faa vez a trav\u00e9s de distintas empresas que poden ser p\u00fablicas (principalmente London Underground), franqu\u00edas do sector privado (ferrocarr\u00eds suburbanos, metro lixeiro, tranv\u00edas e autobuses) ou mediante o sistema de licenzas (alg\u00fans autobuses, taxis e servizos fluviais). TfL \u00e9 tam\u00e9n respons\u00e1bel, conxuntamente co Departamento de Transporte (DfT) -equivalente a unha Direcci\u00f3n Xeral espa\u00f1ola- da construci\u00f3n da nova li\u00f1a mixta bautizada como Crossrail ou Elizabeth Line, igual que ser\u00e1 tam\u00e9n respons\u00e1bel da franqu\u00eda que a xestione unha vez se po\u00f1a en funcionamento.\nPara o exercicio 2015-16, TfL ti\u00f1a un orzamento de 11.500.000.000 \u00a3, o 40% do cal proced\u00eda da venda de billetes. O resto provi\u00f1a do financiamento do goberno estatal (23%), pr\u00e9stamos (20%), outros ingresos (9%) e financiamento para o Crossrail (8%).\nO 21 de xaneiro de 2016, anunciouse que todo o control dos servizos de ferrocarril suburbanos que pasan polo centro de Londres ser\u00edan transferidos desde o DfT a TfL. Esta transferencia ter\u00e1 lugar no momento en que as actuais adxudicatarias finalicen o seu contrato. O DfT continuar\u00e1 a ser respons\u00e1bel das operadoras que operen servizos co arrabalde e intercidades desde e\u00a0 cara a Londres. Este anuncio vi\u00f1a a ampliar os acordos de franqu\u00eda previamente existentes para o London Overground e TfL Rail.\nHistoria.\nA TfL foi creada no ano 2000 como parte da Autoridade do Gran Londres pola Acta da Autoridade do Gran Londres de 1999. Herdou as m\u00e1is das funci\u00f3ns do seu predecesor,\u00a0a empresa p\u00fablica Transporte Rexional de Londres.\nTfL Non asumiu a responsabilidade do Metro de Londres at\u00e9 2003.\nO 1 de xu\u00f1o de 2008 prohibiuse tanto o consumo como o feito de portar abertas bebidas alcoh\u00f3licas dentro dos trens, tranv\u00edas, buses barcos e estaci\u00f3ns baixo o control de TfL. Segundo informes do Autoridade do Gran Londres feitos p\u00fablicos en 2011, a adopci\u00f3n desta medida supuxera unha reduci\u00f3n do 15% no n\u00famero de actos de agresi\u00f3ns e acoso aos traballadores de TfL.\nEn setembro de 2016, TfL lanzou nas redes sociais de Internet un v\u00eddeo no que alg\u00fans dos seus empregados, pertencentes a distintos departamentos, animaban cadanseu na s\u00faa lingua natal, a que a xente de todos os lugares do mundo seguira a acudir a capital brit\u00e1nica. Esta gravaci\u00f3n formaba parte dunha campa\u00f1a conxunta coordinada polo daquela recentemente electo alcalde de Londres, Sadiq Khan, en resposta aos ataques racistas xurdidos na capital e outras cidades da illa -principalmente inglesas- logo da campa\u00f1a en prol do Brexit. As\u00ed, baixo o lema com\u00fan \"London is open\" (que se pode interpretar en galego como \"Londres est\u00e1 aberta\" ou \"Londres \u00e9 aberta\"), aparece aos 25 segundos de v\u00eddeo unha moza galega dicindo \"Londres est\u00e1 aberto para todos\".\nOrganizaci\u00f3n.\nEstrutura organizativa.\nTfL est\u00e1 controlada por un gabinete cuxos membros son nomeados polo alcalde do Gran Londres, cargo que ostenta Sadiq Khan desde maio de 2016. O comisionado ou administrador de TfL \u00e9 quen lidera o equipo de direcci\u00f3n -con responsabilidades funcionais individuais- e o respons\u00e1bel de comparecer e responder perante o gabinete designado polo alcalde.\nA estrutura organizativa est\u00e1 dividida en tres empresas subsidiarias distintas:"}
{"id": "347881", "revid": "89787", "url": "https://gl.wikipedia.org/wiki?curid=347881", "title": "Bretwalda", "text": "Bretwalda (\"brytenwalda\", \"bretenanwealda\") \u00e9 un termo anglosax\u00f3n, utilizado en tempos da Britania posromana e designaba un rei que detentaba unha supremac\u00eda temporal sobre os restantes.\nOrixe do t\u00edtulo.\nOs pobos anglosax\u00f3ns que invadiron Britania no s\u00e9culo V non ti\u00f1an unidade pol\u00edtica centralizada ningunha, sen\u00f3n que estaban divididos en tribos, moitas veces enfrontadas entre si. A necesidade de formar unha fronte com\u00fan contra a resistencia dos britanos obrigou a conformar alianzas temporais entre eles, e \u00e9 nese contexto que se deu o t\u00edtulo de \"bretwalda\" -como indicador de supremac\u00eda- aos xefes ou reis escollidos polos restantes para exercer o mando supremo temporal.\nEse foi o t\u00edtulo de Aethelberht, rei de Kent (594), dos reis de Northumbria Edwin (623), Oswald (634) e Oswiu (643), e do rei Penda de Mercia (626), entre outros xefes anglosax\u00f3ns.\nA palabra \"bretwalda\" significa en realidade \u201cl\u00edder britano\u201d, polo que probabelmente o concepto mesmo, a instituci\u00f3n e a dignidade que leva, fosen copiados dese pobo polos conquistadores.\n\u00c9 no per\u00edodo da Heptarqu\u00eda Anglosaxoa (475-827), onde crece o uso do t\u00edtulo. O dominio do \"bretwalda\" non supu\u00f1a formalmente a supremac\u00eda dun reino sobre os restantes, sen\u00f3n a dun rei sobre os seus veci\u00f1os, sobre os seus pares, quen lle pagaban tributo e deb\u00edan responder \u00e1 s\u00faa convocatoria \u00e1s armas. O lazo, xa que logo, era persoal e romp\u00eda \u00e1 morte do \"bretwalda\". A elecci\u00f3n dun xefe determinado para o posto no entanto adoitaba implicar o reco\u00f1ecemento (e lexitimaci\u00f3n) dun poder maior polo que indirectamente implicaba reflectir a hexemon\u00eda dun reino sobre outros nese contexto hist\u00f3rico determinado."}
{"id": "347883", "revid": "51526", "url": "https://gl.wikipedia.org/wiki?curid=347883", "title": "Baluarte", "text": "Un\u00a0baluarte\u00a0(do provenzal \"baloart\", do neerland\u00e9s \"bolwerk\") ou basti\u00f3n\u00a0(do franc\u00e9s \"bastion\")\u00a0\u00e9 unha construci\u00f3n defensiva que se proxecta cara ao exterior na muralla dunha fortaleza. Adoita\u00a0situarse nas esquinas dos \"muros de cortina\", como punto forte da defensa contra o asalto de tropas inimigas.\nPode ter a forma pentagonal e, neste caso, componse de d\u00faas faces, dous flancos e a li\u00f1a de gola pola cal se entra \u00e1 obra. O dese\u00f1o do baluarte e o feito de que sobresaia do corpo da fortaleza permite cubrir os outros baluartes e os muros de cortina con fogo cruzado.\nO baluarte era utilizado como plataforma de artillar\u00eda, o que obrigaba o asaltante a situar as s\u00faas bater\u00edas de artillar\u00eda m\u00e1is lonxe dos muros, diminu\u00edndo deste xeito a s\u00faa efectividade.\nO basti\u00f3n foi desenvolvido a finais do s\u00e9culo XV en Italia como parte do chamado\u00a0trazado italiano\u00a0e espallouse por toda Europa a principios do s\u00e9culo XVI. A s\u00faa adopci\u00f3n \u00e9 consecuencia da ineficiencia das fortificaci\u00f3ns tradicionais (altas e delgadas murallas) ante o can\u00f3n."}
{"id": "347884", "revid": "18868", "url": "https://gl.wikipedia.org/wiki?curid=347884", "title": "Basti\u00f3n", "text": ""}
