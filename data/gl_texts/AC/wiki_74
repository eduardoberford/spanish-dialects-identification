{"id": "342576", "revid": "98629", "url": "https://gl.wikipedia.org/wiki?curid=342576", "title": "Compresor de parafuso", "text": "Os compresores de parafusos, son compresores rotativos continuo que producen aire comprimido mediante a rotaci\u00f3n de dous parafusos helicoidais.\nConstituci\u00f3n:.\n Os compresores de parafuso est\u00e1n constitu\u00eddos por dous rotores helicoidais (parafusos) do mesmo di\u00e1metro exterior; un deles, precisamente o parafuso macho, pos\u00fae uns l\u00f3bulos sa\u00edntes que engrenan nas canles do outro rotor (parafuso femia); ambos os rotores at\u00f3panse dentro dun c\u00e1rter.\n Os dous parafusos, tanto o macho como o femia, son accionados por un pi\u00f1\u00f3n que se atopa f\u00f3ra do c\u00e1rter. Este pi\u00f1\u00f3n \u00e9 activado por un motor externo ( el\u00e9ctrico, di\u00e9sel, pneum\u00e1tico etc...).\n Os parafusos non se atopan en contacto, estes engr\u00e1nasen permitindo as\u00ed o paso do aire. O encargado de que se realice esta acci\u00f3n e de que os parafusos viren no sentido correspondente \u00e9 a engrenaxe de sincronizaci\u00f3n.\n Ao comprimir o flu\u00eddo, produce un aumento da temperatura que poder\u00eda ser danino ao compresor. Para solucionar ese problema incorpor\u00e1ronse ao compresor a canle de refrixeraci\u00f3n, que se atopa en paralelo cos parafusos nun recipiente \u00e1 parte. Esta canle enc\u00e1rgase de manter a temperatura estable.\nFuncionamento:.\nO motor externo activa o pi\u00f1\u00f3n que fai xirar os parafusos, estes ao xirar crean unha succi\u00f3n do aire, pola toma de aire, mentres vai aumentando a presi\u00f3n do mesmo a trav\u00e9s das cavidades e enchendo os espazos entre os l\u00f3bulos do parafuso.\n Ao finalizar o proceso de enchido dos l\u00f3bulos, p\u00e9chase a aspiraci\u00f3n quedando as\u00ed unha cantidade de aire dentro do compresor.\n Os parafusos seguen xirando e reducindo o espazo entre os l\u00f3bulos, facendo as\u00ed que reduza o volume do aire que est\u00e1 almacenado. Esta reduci\u00f3n produce un aumento de presi\u00f3n e \u00e1 s\u00faa vez un aumento da temperatura que \u00e9 reducida grazas \u00e1 canle de refrixeraci\u00f3n.\n O gas comprimido que se atopa nos parafusos, debido \u00e1 presi\u00f3n, alcanza o orificio de sa\u00edda e in\u00edciase a fase de descarga at\u00e9 evacuar completamente o gas comprimido. \u00c1 vez que vai sa\u00edndo o gas comprimido do recipiente, vai entrando gas pola toma de aire, grazas ao efecto de succi\u00f3n que fan os parafusos ao xirar, realizando novamente o ciclo de compresi\u00f3n.\nRegulaci\u00f3n de potencia:.\n Os compresores de parafuso conte\u00f1en un sistema de regulaci\u00f3n de potencia continuo que pode variar do 10% da potencia ata o 100%. Esta regulaci\u00f3n faise por medio do distribuidor de regulaci\u00f3n. Cando este est\u00e1 pechado, o compresor traballa a plena carga (100% de potencia) e a medida que se vai pechando o distribuidor, vai diminu\u00edndo a potencia frigor\u00edfica.\n Cando o compresor para de funcionar, un resorte volve abrir o distribuidor (no caso de que non estea en plena carga) asegurando as\u00ed a posta en marcha en baleiro independentemente de como quedara anteriormente.\nCircunstancias a dar segundo a posici\u00f3n do distribuidor:.\n - L\u00f3bulos dos parafusos cheos de gas, coa v\u00e1lvula do distribuidor pechada en toda a s\u00faa lonxitude. Permite un caudal do 100%.\n - L\u00f3bulos dos parafusos cheos de gas, coa v\u00e1lvula non pechada en toda a s\u00faa lonxitude. A compresi\u00f3n do gas comezar\u00e1 m\u00e1is tarde e s\u00f3 se comprime unha parte do gas aspirado.\nSistema de lubricaci\u00f3n:.\nOs compresores de parafusos lubr\u00edcanse mediante aceite e a cantidade deste que circula polo compresor \u00e9 moi importante.\n Alg\u00fans destes compresores non pos\u00faen bomba de aceite, polo que empregan un sistema de lubrificaci\u00f3n por inxecci\u00f3n, grazas \u00e1 diferenza de presi\u00f3n que existe entre a descarga e os elementos que queremos lubricar. A lubrificaci\u00f3n destes elementos permite obter un rendemento do compresor m\u00e1is elevado, as\u00ed como un longo per\u00edodo de funcionamento debido \u00e1 absorci\u00f3n de calor que fai o aceite.\n O caudal de lubricante que se inxecta ao compresor debe separarse por completo do flu\u00eddo para reintegrarse no compresor. De tal maneira o aceite debe ser filtrado e arrefriado antes de reintegrarse \u00e1 maquina.\nPara que esta acci\u00f3n se leve a cabo, neces\u00edtanse os seguintes elementos:\n- Separador de aceite.\n- Arrefriador de aceite.\n- Filtro de aceite.\n- Sistema de reglaxe de presi\u00f3n de lubrificaci\u00f3n.\nV\u00e9xase tam\u00e9n:.\nBibliograf\u00eda.\nRapin, Pierre J. (1996). [Paris]\u00a0: Pyc \u00e9dition, 1996, ed.\u00a0\"Installations frigorifiques. 2, Technologie\"."}
{"id": "342577", "revid": "22570", "url": "https://gl.wikipedia.org/wiki?curid=342577", "title": "Bufonias", "text": "As Bufonias (en grego antigo \u0392\u03bf\u03c5\u03c6\u03cc\u03bd\u03b9\u03b1 \"matanza dun boi\") eran unha cerimonia da Antiga Grecia. Eran co\u00f1ecidas na \u00e9poca de Arist\u00f3fanes (s\u00e9culo -V) e celebr\u00e1banse a\u00ednda na \u00e9poca de Pausanias (s\u00e9culo II). Formaban parte das festividades das Dipolias atenienses e ti\u00f1an lugar o d\u00eda 14 do mes de Sciroforion (ver\u00e1n).\nA principal fonte de informaci\u00f3n sobre as Bufonias \u00e9 unha obra do fil\u00f3sofo grego Teofrasto (s\u00e9culo -IV). O devandito tratado perdeuse, pero cons\u00e9rvanse fragmentos de numerosos extractos grazas a Porfirio.\nNa versi\u00f3n de Teofrasto/Porfirio, \u00e1s veces \u00e9 dif\u00edcil diferenciar entre o que poder\u00eda ser a forma primitiva do rito e dos usos en vigor na \u00e9poca de Teofrasto. As informaci\u00f3ns achegadas por Pausanias diverxen nalg\u00fans puntos das dos mencionados fil\u00f3sofos, o que poder\u00eda indicar unha evoluci\u00f3n do rito ao f\u00edo dos s\u00e9culos.\nDiipolia.\nCham\u00e1base tam\u00e9n \"Diipolia\", porque se celebraba no santuario de Zeus Polieo ou \"protector da cidade\". Conta Pausanias que se pu\u00f1a sobre o altar deste deus cebada mesturada con trigo e os sacerdotes non permit\u00edan que ningu\u00e9n se achegase a el. O boi que deb\u00eda servir de v\u00edtima com\u00eda un pouco deste gran ao aproximarse ao altar e o sacerdote destinado a inmolalo mat\u00e1bao dun golpe de segur e escap\u00e1base ao momento. Os asistentes, ao que desaparec\u00eda o sacerdote, clamaban xustiza contra a segur e proces\u00e1base: obr\u00e1base as\u00ed porque antigamente era delito capital o matar un boi, animal que era considerado necesario aos homes para o cultivo da terra.\nO mito.\nPausanias di que na \u00e9poca de Erecteo foi sacrificado un boi no altar de Zeus Polieo; o asasino partiu ao exilio abandonando a s\u00faa machada no altar. Dita machada foi acusada e absolta nun xu\u00edzo. Tempo despois as Bufonias reproduciron este proceso xudicial.\nEn canto a Porfirio, o seu texto consta de d\u00faas versi\u00f3ns sobre a orixe do rito. Segundo unha, durante unha festa dipolia un boi com\u00eda unha especie de torta sacra. Diomos, un sacerdote, coa axuda doutras persoas presentes, mata e degolla ao boi.\nSegundo a outra versi\u00f3n, o primeiro boi era matado, non por un sacerdote sen\u00f3n por un individuo de rango inferior de nome Sopatros. Este preparara ofrendas para ofrecer aos deuses e un boi de laboreo devorou e pisou os campos. Encolerizado, Sopatros apoderouse dunha machada que estaba a ser afiada e golpeou o animal. Unha vez morto e enterrado o boi, Sopatros tomou conciencia do seu acto e ao considerar que incorrera en impiedade, exiliouse. A continuaci\u00f3n unha seca sacudiu a \u00c1tica e un or\u00e1culo declarou que Sopatros ter\u00eda que p\u00f3r termo a esta situaci\u00f3n, que ter\u00eda que p\u00f3r en p\u00e9 ao morto despois de telo matado e comido e que o que o asasinou deb\u00eda ser castigado. Ent\u00f3n, Sopatros solicitou ser admitido como cidad\u00e1n e prop\u00faxose a si mesmo para matar o boi durante o sacrificio que organizaba a cidade, a condici\u00f3n de que os outros cidad\u00e1ns participasen.\nO sacrificio desenvolveuse da seguinte maneira: d\u00faas mulleres foron designadas e achegaron a auga para afiar a machada e un coitelo, despois unha delas deu a machada ao que golpear\u00eda ao boi e a outra o degolou para baleiralo do seu sangue. O boi morto era a continuaci\u00f3n preparado e consumido por todo o mundo durante un banquete. \u00abReconstru\u00edase\u00bb logo o animal coa s\u00faa pel e con palla, a res \u00abresucitada\u00bb era posta baixo o xugo para pola a laborear. A continuaci\u00f3n organizouse un xu\u00edzo no que todos os protagonistas foron acusados por quenda e se redimiron designando ao m\u00e1is culp\u00e1bel diso; as hidr\u00f3foras (portadoras de auga acusaron o afiador, quen acusou o afiador, que acusou a un que lle agarrou a machada e as\u00ed sucesivamente ata que o degolador denunciou ao coitelo que lle deron. O coitelo, sen resposta, aceptou a responsabilidade polo crime e foi botado ao mar.\nO ritual.\nSegundo Teofrasto/Porfirio, desde aquela \u00e9poca o sacrificio do boi das festas Dipolias desenvolv\u00edase lembrando este suceso. As galletas deposit\u00e1banse no altar de Zeus, ao redor do cal daban voltas bois. Cando unha das reses se aproximaba ao altar e devoraba as ofrendas, era abatido inmediatamente e degolado, e esnaquizado para ser comido durante un banquete. Tres familias sacerdotais estaban encargadas das diferentes etapas do ritual: \nSegundo Pausanias, o rito (na s\u00faa \u00e9poca) parec\u00eda m\u00e1is modesto e parec\u00eda p\u00f3r o acento sobre a \u00abculpa\u00bb, aspecto que non aparece en Teofrasto/Porfirio. O boi sacrificado era previamente escollido e fac\u00edaselle comer a cebada e o trigo colocados no altar. O boi era executado por un sacerdote (o bufonos/\u03b2\u03bf\u03c5\u03c6\u03cc\u03bd\u03bf\u03c2), que deb\u00eda exiliarse e a s\u00faa machada era xulgada no Pritaneo.\nQu\u00edxose ver no rito das Bufonias a expresi\u00f3n dun sentimento de culpabilidade dos gregos cara ao sacrificio de animais durante os seus ritos; a traduci\u00f3n da gran repulsi\u00f3n fronte a un acto b\u00e1rbaro considerado arcaico, e/ou o desperdicio das forzas vivas necesarias nos traballos agr\u00edcolas."}
{"id": "342578", "revid": "27155", "url": "https://gl.wikipedia.org/wiki?curid=342578", "title": "Psila africana", "text": "A psila africana ou ps\u00edlido africano dos c\u00edtricos, Trioza erytreae, \u00e9 un insecto hemiptero da familia Triozidae. \u00c9 unha importante praga do x\u00e9nero\" Citrus \"(os\u00a0c\u00edtricos) sendo coa especie\" Diaphorina citri \"os \u00fanicos vectores co\u00f1ecidos da grave doenza producida por Candidatus Liberibacter co\u00f1ecida como Huanglongbing, HLB ou \"Citrus Greening\". Tr\u00e1tase dun insecto chuchador amplamente distribu\u00eddo por \u00c1frica onde frecuentemente \u00e9 portador da enfermidade HLB. \nRecentemente, este insecto foi detectado por vez primeira en Europa tras a s\u00faa aparici\u00f3n en Galicia\u00a0e no Norte de Portugal\u00a0malia non se teren a\u00ednda detectado casos de HLB neste pa\u00eds.\nDistribuci\u00f3n.\nO ps\u00edlido dos c\u00edtricos at\u00f3pase no Camer\u00fan, as Illas Comores, Etiop\u00eda, Kenya, Madagascar, Malawi, Mauricio, Reuni\u00f3n, Ruanda, Sur\u00e1frica, Santa Helena, o Sud\u00e1n, Swazilandia, Tanzania, Uganda, Zaire, Zambia e Zimbabwe. Tam\u00e9n se atopa en Arabia Saudita, Iemen e nos arquip\u00e9lagos da Macaronesia de Madeira e as illas Canarias. Recentemente introduciuse en Galicia e no Norte de Portugal. Con todo, o \"Citrus Greening\" a\u00ednda non se detectou.\nDescrici\u00f3n.\nMorfolox\u00eda.\nAs posturas de ovos local\u00edzanse nas marxes das follas novas. Estes ecloden pasados uns 10 d\u00edas e as ninfas comezan a se alimentar no rev\u00e9s da folla, producindo bugallos\u00a0e a deformaci\u00f3n das follas. Os adultos son alados e comezan sendo p\u00e1lidos mais escur\u00e9cense co tempo at\u00e9 tomar unha cor acasta\u00f1ada. A femia \u00e9 m\u00e1is grande ca o macho, a\u00ednda que a caracter\u00edstica m\u00e1is distintiva \u00e9 que cando se alimentan forman un \u00e1ngulo duns 35 graos coa superficie vexetal.\nDesenvolvemento.\nUnha femia de psila pode p\u00f3r at\u00e9 2000 ovos ao longo da s\u00faa vida (a cal dura entre 4 e 7 semanas). O clima seco e c\u00e1lido \u00e9 moi negativo para o seu desenvolvemento preferindo climas lenes e h\u00famidos coma o galego. En Sur\u00e1frica poden chegar a ter 8 xeraci\u00f3ns ao ano.\nLocalizaci\u00f3n na planta.\n\"T. erytreae\" vive excusivamente sobre plantas da familia Rutaceae, tanto cultivadas como espont\u00e1neas. Prefiren os gomos novos e tenros para se alimentar e desenvolver o seu ciclo de vida.\nA lista de especies vexetais hospedantes, sobre as que a psila se pode desenvolver, son as seguintes: \"Casimiroa edulis\", \"Choisya ternata\", \"Citroncirus webberi, Citrofortunella microcarpa\", \"Citrus L.\", \"Clausena, Fortunella, Murraya koenigii\", \"Poncirus trifoliata\", \"Vepris lanceolata\" e \"Zanthoxylum capense\"\".\"\nGalicia e Norte de Portugal.\nAfecta a laranxeiras, limoeiros e mandarineiros do pa\u00eds. Apareceu por vez primeira en Galicia na provincia de Pontevedra a finais de 2014. Antes disto, a presenza da psila africana s\u00f3 fora detectada no espazo administrativo europeo na illa de Madeira (en 1994 na Illa de Porto Santo) e, despois, en 2002, nas Canarias. Entrou en Galicia dende a comarca arousana e, en 2015, detectouse en \u00e1rbores de Vilagarc\u00eda de Arousa, Cambados, A Illa de Arousa, O Grove, Sanxenxo, Poio, Pontevedra e Cangas. Tam\u00e9n ten xa presenza no Norte de Portugal. A Conseller\u00eda do Medio Rural puxo en marcha un dispositivo especial para saber onde se atopa o insecto e proceder ao seu control e evoluci\u00f3n. No Norte de Portugal os primeiros s\u00edntomas desta praga foron observados nos concellos do Porto e Matosinhos, en xaneiro de 2015. \u00c9 a Divisi\u00f3n de Protecci\u00f3n e Control Fitosanitario da Estaci\u00f3n de Avisos de Entre Douro e Mi\u00f1o quen leva o control (Dire\u00e7\u00e3o Regional de Agricultura e Pescas do Norte). En novembro de 2015 foi detectada na rexi\u00f3n Centro de Portugal, en Esmoriz.\nGravidade e control.\nEn maio de 2019, non habendo presenza da bacteria que causa a enfermidade HLB en Galicia, a Conseller\u00eda do Medio Rural aconsellaba tratar a praga e dar aviso ao Servizo de Explotaci\u00f3ns da Conseller\u00eda do Medio Rural, achegando os datos persoais, a localizaci\u00f3n da leira afectada e o n\u00famero de \u00e1rbores que sufr\u00edan a presenza da psila africana.\nEn hortas e xard\u00edns, tanto p\u00fablicos como privados, as recomendaci\u00f3ns para a erradicaci\u00f3n da psila daban tres opci\u00f3ns\"\":\nDado que a praga pode ter ata 8 xeraci\u00f3ns por ano, c\u00f3mpre facer tratamientos continuos nun prazo de d\u00faas ou tres semanas e resulta conveniente a alternancia de produtos autorizados con diferentes modos de acci\u00f3n\"\".\nEn Portugal recomendan comprar as \u00e1rbores en lugares de venda autorizados polos servizos oficiais do Miniterio da Agricultura; nunca adquirir plantas cos s\u00edntomas falados, non enxertar con garfos provenientes de \u00e1rbores infestadas. Ademais, c\u00f3mpre observar atentamente as \u00e1rbores e cortar e queimar de inmediato as p\u00f3las con s\u00edntomas da praga en lugares debidamente autorizados. Tam\u00e9n se debe contactar cos servizos da Divisi\u00f3n de Protecci\u00f3n e Control Fitosanitario da Estaci\u00f3n de Avisos de Entre Douro e Mi\u00f1o para informar da peste.\nDanos nos cultivos.\nOs danos directos producidos por esta praga caracter\u00edzanse pola deformaci\u00f3n dos gomos tenros e a formaci\u00f3n de numerosos bugallos que depauperan a planta.\nCon todo, os danos m\u00e1is importantes que causa esta peste son indirectos ao ser o principal axente transmisor da bacteria\" Candidatus Liberibacter africanus\" que causa a doenza do \"Citrus Greening\" ou \"Huanglongbing\" nos pa\u00edses onde a bacteria est\u00e1 presente.\nControl.\nControl biol\u00f3xico.\nEn Rodesia foron detectados os parasitoides \"Terrastichus radiatus\", \"Psyllaephagus pulvinatus.\" . En Runi\u00f3n e Mauricio introduciuse con \u00e9xito o parasitoide Tamarixia Dryi.\nControl qu\u00edmico.\nEntre os produtos m\u00e1is utilizados actualmente at\u00f3panse o dimetoato e os piretroides."}
{"id": "342579", "revid": "23204", "url": "https://gl.wikipedia.org/wiki?curid=342579", "title": "Reino da Araucania e a Patagonia", "text": "O Reino da Araucania e a Patagonia (en franc\u00e9s: \"Royaume d'Araucanie et de Patagonie\"), tam\u00e9n denominado Reino de Nova Francia (en franc\u00e9s: \"Royaume de Nouvelle-France\"), foi un breve e errado intento de Estado institu\u00eddo en territorio mapuche e tehuelche polo avogado franc\u00e9s Or\u00e9lie Antoine de Tounens, con capital na actual municipalidade de Perquenco.\nO autoproclamado monarca reclamou soberan\u00eda para o territorio comprendido entre o r\u00edo Biob\u00edo e o Seo de Reloncav\u00ed, ademais da vertente occidental da Patagonia arxentina. Nunca recibiu reco\u00f1ecemento de ning\u00fan pa\u00eds e foi sometido por forzas chilenas en 1862, no marco da ocupaci\u00f3n da Araucania.\nNa actualidade, os herdeiros do ef\u00e9mero monarca organ\u00edzanse arredor da \"Casa Real da Araucania e a Patagonia\", con sede en Par\u00eds, a cuxa cabeza se atopaba ata principios de 2014 o pretendente ao trono Philippe Boiry (Philippe I). O aspirante actual \u00e9 Jean-Michel Parasiliti dei Para (Antoine IV), a\u00ednda que tal pretensi\u00f3n foi contestada por Stanislas Parvulesco, quen se titulou Stanislas I.\nHistoria.\nOs inicios do reino.\nOr\u00e9lie Antoine de Tounens chegou en 1858 ao porto de Coquimbo e, despois de pasar alg\u00fan tempo na casa dunha dama francesa en Valpara\u00edso e Santiago, dirixiuse \u00e1 zona da Araucania desde o porto de Valdivia. Al\u00ed contactou con\u00a0Quilap\u00e1n, o xefe da comunidade mapuche, a quen suxeriu a idea de fundar un Estado para o seu pobo, coa promesa de lograr apoio diplom\u00e1tico franc\u00e9s para os mapuches durante a \u00e9poca final da Guerra de Arauco. O seu prop\u00f3sito era, segundo aseguraba na s\u00faa correspondencia, \"civilizar os araucanos\".\nQuilap\u00e1n permitiu o ingreso de Tounens nas s\u00faas terras, malia estar prohibido para os \"huincas\" (estranxeiros), e este fundou al\u00ed o 17 de novembro de 1860\u00a0o \"Reino da Araucania\", do que foi proclamado rei, baixo o nome de Or\u00e9lie Antoine I.\nNos d\u00edas seguintes, Tounens promulgou a constituci\u00f3n do reino e, segundo alg\u00fans, o 20 de novembro do mesmo ano declarou a anexi\u00f3n da Patagonia, establecendo como l\u00edmites o r\u00edo Biob\u00edo, en Chile, polo norte, o oc\u00e9ano Pac\u00edfico polo oeste, o oc\u00e9ano Atl\u00e1ntico polo leste, desde o r\u00edo Negro, na actual Arxentina, ata o estreito de Magall\u00e1ns, l\u00edmite austral continental do reino.\nUn ano despois desta proclamaci\u00f3n, un parlamento mapuche composto por un grupo de xefes locais (arribanos, habitantes dos vales da Precordilleira), aceptou presumiblemente as s\u00faas pretensi\u00f3ns.\nAs fontes hist\u00f3ricas, escasas, aseguran que tivo certo contacto con algunhas autoridades do pobo mapuche, a\u00ednda que o rei nunca tivo o control de ning\u00fan punto do territorio. As autoridades tradicionais mapuches continuaron en funci\u00f3ns, non se alteraron os costumes e o estado nunca chegou a establecerse. Tounens foi aceptado pola comunidade, en especial por Quilap\u00e1n, como un estranxeiro capaz de lograr o apoio dunha potencia europea. Non hai indicios de que o reco\u00f1ecese como soberano, malia seguir alg\u00fans dos seus consellos e permitirlle usar o t\u00edtulo de rei.\nOs mapuches co\u00f1ecidos como \"abajinos\", xente das chairas do Val Central, entre os r\u00edos Biob\u00edo e Tolt\u00e9n, nunca reco\u00f1eceron a Tounens e denunci\u00e1rono ante o xeneral chileno Cornelio Saavedra.\nTounens viaxou a Valpara\u00edso para lle dar a co\u00f1ecer o seu reino ao goberno de Chile, daquela baixo a presidencia de Manuel Montt, quen non reco\u00f1eceu o novo Estado. Despois de regresar \u00e1 Araucania, o Goberno chileno, baixo o mandato do novo presidente, Jos\u00e9 Joaqu\u00edn P\u00e9rez, ordenou a procura e o arresto do rei Or\u00e9lie Antoine baixo os cargos de perturbaci\u00f3n da orde p\u00fablica. Un dos seus acompa\u00f1antes, crioulo e probablemente membro do ex\u00e9rcito chileno, entregouno na beira do r\u00edo Malleco, en xaneiro de 1862, e foi trasladado inicialmente \u00e1 vila de Nacimiento e logo \u00e1 localidade chilena de Los \u00c1ngeles.\nNesta \u00faltima cidade foi procesado e m\u00e1is tarde reclu\u00eddo nun manicomio. O c\u00f3nsul franc\u00e9s logrou sacalo de al\u00ed e repatriouno a Francia. Non hai probas de que se tratase dun axente franc\u00e9s, pero alg\u00fans historiadores incl\u00ednanse a considerar que: \"(...) alg\u00fan grao de oficialidade ti\u00f1a a s\u00faa misi\u00f3n e que se tivese resultado m\u00e1is afortunada contar\u00eda co apoio franc\u00e9s.\"\nEn Europa, Tounens fixo promoci\u00f3n da s\u00faa aventura e recibiu o apoio dalg\u00fans empresarios para financiar unha segunda viaxe, realizada a fins de 1869. Con todo, durante aqueles anos, o goberno chileno realizara manobras militares no territorio para o incorporar \u00e1 Rep\u00fablica, polo que Tounens non foi recibido co apoio anterior e debeu fuxir a Buenos Aires. Suponse que nesta ocasi\u00f3n arribou cun nav\u00edo cargado con armas e alg\u00fans equipamentos militares.\nTras intentar dous novos ingresos en 1874 e 1876, morreu o 17 de setembro de 1878.\nO legado de Or\u00e9lie Antoine I.\nUn testemu\u00f1o oral da s\u00faa presenza aparece en boca de Juan Calfucur\u00e1, quen dixo ao seu entrevistador cincuenta anos despois da aventura de Tounens: \"Meu pai protexeu o rei Aurelio. Na segunda entrada que fixo na Araucania, o coronel Saavedra ofreceulle unha paga a quen o matase. Daquela Aurelio tivo medo e meu pai mandoume deixalo en Salinas Grandes, nas posesi\u00f3ns de Cafulcur\u00e1... Din agora que ese rei estaba tolo. As\u00ed ser\u00eda. O home viv\u00eda retirado. Non lle gustaban as festas. Conversaba cos caciques vellos e visit\u00e1baos decote. Non se lle co\u00f1eceron mulleres. Vest\u00eda o traxe mapuche e deixaba o pelo longo como os indios. Com\u00eda os seus mesmos alimentos. Part\u00eda moitas maz\u00e1s para as secar ao sol e comelas as\u00ed.\"Ao morrer Tounens sen herdeiros, un dos seus amigos, Gustave Achille La Viarde, coroouse como sucesor e solicitoulle axuda econ\u00f3mica e militar ao presidente dos Estados Unidos, Grover Cleveland, para a conquista, encuberta como liberaci\u00f3n, dos territorios ocupados, a cal foi denegada. Desde ent\u00f3n estableceuse un suposto goberno no exilio en Par\u00eds, cuxos \"monarcas\", autodenominados da Coroa de Aceiro, outorgaron t\u00edtulos de nobreza da s\u00faa propia creaci\u00f3n e venderon moedas e medallas conmemorativas. Na actualidade mante\u00f1en sitios web onde reivindican os seus supostos dereitos. O novelista Antonio Gil, conde de Detif e Cabaleiro da Coroa de Aceiro, \u00e9 o \u00fanico chileno que ostenta os ficticios t\u00edtulos desta monarqu\u00eda.\nO reino da Araucania e a Patagonia non tivo m\u00e1is contactos cos ind\u00edxenas ata a breve visita de Philippe Boiry Raynaud, quen se adxudicou o t\u00edtulo de \"Pr\u00edncipe da Araucania e a Patagonia\" e viaxou en 1989 a Arauco, onde os mapuches o recibiron con pouco entusiasmo. Ultimamente, alg\u00fans mapuches, como Reynaldo Mariqueo, manifestaron unha certa adhesi\u00f3n a este reino.\nTerritorio.\nO territorio reclamado polo reino correspond\u00eda basicamente coas comarcas que non foran sometidas polos gobernos da Rep\u00fablica Arxentina e da Rep\u00fablica de Chile. Tounens consider\u00e1baas \"terra nullius\" (\"terra de ningu\u00e9n\"), xa que, como asegura na s\u00faa proclamaci\u00f3n, \"(...) non depende de ning\u00fan outro Estado; (...) \u00e1chase dividida por tribos (...)\".\nGran parte da Patagonia oriental, situada ao sur do r\u00edo Colorado, atop\u00e1base habitada polos pobos ind\u00edxenas, entanto que ao occidente dos Andes o l\u00edmite entre mapuches e chilenos estaba definido polo r\u00edo Biob\u00edo, consonte o estipulado no Parlamento de Quil\u00edn de 1641. En ambos os casos, os estados arxentino e chileno reivindicaban os devanditos espazos como propios, en virtude do principio de uti possidetis iuris, xa que foran nominalmente parte do Imperio Espa\u00f1ol, conforme a concesi\u00f3n do papa Alexandre VI, segundo as chamadas \"bulas alexandrinas\". A Patagonia inscrib\u00edase na Gobernaci\u00f3n de Nova Le\u00f3n, concedida pola coroa espa\u00f1ola ao nobre galego-portugu\u00e9s Sim\u00f3n de Alcazaba.\nDiversos asentamentos exist\u00edan cara ao sur dos l\u00edmites mencionados. Valdivia, Osorno e o arquip\u00e9lago de Chilo\u00e9 foran territorios hispanos con anterioridade \u00e1 independencia de Chile e foron incorporados posteriormente a este pa\u00eds, mentres o seu Goberno avanzaba na colonizaci\u00f3n de Llanquihue desde 1845, especialmente con inmigrantes de orixe alem\u00e1. As\u00ed mesmo, existiron poboaci\u00f3ns de fundaci\u00f3n hispana ao oriente da cordilleira dos Andes, tales como Carmen de Patagones. O territorio en torno ao estreito de Magall\u00e1ns e Terra do Fogo tam\u00e9n foi habitado por poboadores chilenos e arxentinos desde os anos 1840.\nOs grupos ind\u00edxenas mapuches e tehuelches ocupaban o territorio que Tounens reclamaba como o seu reino, a maior parte deles resistindo con diferentes estratexias a presi\u00f3n dos estados nacionais xurdidos tras a independencia. \nEn Chile, reco\u00f1ecidos como parte dun conflito e asinantes de tratados co Goberno central, os mapuches alternaban as alianzas e os ataques co Goberno de Santiago. Non sempre as s\u00faas acci\u00f3ns eran coordinadas, xa que non hab\u00eda unha autoridade central, algo que Tounens menciona, tam\u00e9n, na s\u00faa proclamaci\u00f3n: \"(...) recl\u00e1mase un Goberno central, tanto polo interese particular como na orde xeral (...)\". A teor das s\u00faas declaraci\u00f3ns posteriores e consonte o pensamento euroc\u00e9ntrico da s\u00faa \u00e9poca, el ser\u00eda o indicado para organizar a resistencia ind\u00edxena establecendo unha monarqu\u00eda similar \u00e1s europeas.\nNa Arxentina, onde a presenza do franc\u00e9s foi espor\u00e1dica, os mapuches e os pobos \"araucanizados\" chamados xenericamente \"pampas\" resist\u00edan por medio de incursi\u00f3ns a trav\u00e9s da extensa e permeable fronteira entre os seus dominios (os crioulos cham\u00e1bano \"o deserto\") e as poboaci\u00f3ns dependentes dos estados provinciais. Tam\u00e9n aceptaban asinar tratados cos gobernos (e \u00e1s veces coas facci\u00f3ns pol\u00ecticas) da Arxentina e en numerosas ocasi\u00f3ns reco\u00f1ec\u00edanse como \"arxentinos\". A prensa da capital, con todo, adoitaba mencionalos como \"chilenos\" con prop\u00f3sitos propagand\u00edsticos. Excepto con Calfucur\u00e1, quen o recibiu pola amizade que o un\u00eda a Quilap\u00e1n, Tounens non tivo contacto con grupos ind\u00edxenas desta rexi\u00f3n, moito menos cos tehuelches, moradores da Patagonia que o franc\u00e9s tam\u00e9n reclamaba. Hai que notar que os mapas europeos e estadounidenses da \u00e9poca amosan o territorio ao sur do r\u00edo Negro como unha entidade \u00e1 parte respecto de Chile e da Arxentina, o que expresa sen d\u00fabidas a pretensi\u00f3n das potencias de lograr dereitos sobre esas terras poboadas por \"salvaxes\" e sen control pleno dos estados nacionais veci\u00f1os.\nNos anos sucesivos, o territorio reivindicado polo aventureiro franc\u00e9s, que a Arxentina e Chile consideraban propio, ser\u00eda efectivamente ocupado por ambas as rep\u00fablicas a trav\u00e9s de campa\u00f1as militares co\u00f1ecidas como a Pacificaci\u00f3n da Araucania, en Chile, e a Conquista do Deserto, na Arxentina, as\u00ed como con exploraci\u00f3ns militares e co establecemento de poboaci\u00f3ns crioulas e inmigrantes vindas de Europa. Os ind\u00edxenas que se resistiron foron exterminados ou perseguidos a ambos os dous lados da Cordilleira, e os que se someteron recibiron algunhas parcelas para o cultivo ou a gandar\u00eda. En ning\u00fan destes momentos hist\u00f3ricos se mencionou o suposto reino da Araucania, nin os seus proclamados reis intervi\u00f1eron de maneira ningunha na defensa do territorio que reclamaban.\nActualmente, os mapuches, en especial en Chile, reivindican os seus dereitos ante os atropelos do Estado e dos grandes intereses privados.\nConstituci\u00f3n.\nA constituci\u00f3n do Reino da Araucania foi o pretendido texto fundamental da monarqu\u00eda constitucional do Reino da Araucania e a Patagonia. Redactada polo avogado e aventureiro franc\u00e9s Or\u00e9lie Antoine de Tounens, foi promulgada o 17 de novembro de 1860, coa proclamaci\u00f3n deste \u00faltimo como Rei da Araucania e a Patagonia, baixo o nome de Or\u00e9lie Antoine I. Nunca tivo vixencia e nela non participaron os poboadores mapuches, nin se tiveron en conta as s\u00faas tradici\u00f3ns.\nA carta constitucional constaba de nove t\u00edtulos, integrados por un total de 64 artigos. O pre\u00e1mbulo base\u00e1base en cinco principios:\n- Un rei ou unha ra\u00ed\u00f1a, seguindo a orde hereditaria.\n- Un grupo de ministros, dependentes directamente do rei.\n- Un Consello de privilexiados, composto polos nobres do reino.\n- Un Consello de Estado, que se encarga, xunto cos ministros, de falar en nome do Goberno.\n- Un corpo lexislativo, elixido por sufraxio universal.\nA Constituci\u00f3n do reino era unha carta moi elaborada, con principios novos como a gratuidade do servizo de rexistro civil. Aproveitando os seus co\u00f1ecementos de dereito franc\u00e9s, Or\u00e9lie Antoine copiou na s\u00faa Carta de 1860, cunhas vinte diferenzas, a estrutura da Constituci\u00f3n do II Imperio Franc\u00e9s, do 14 de xaneiro de 1852.\nEste texto foi reformado en d\u00faas ocasi\u00f3ns. A primeira o 25 de xaneiro de 1862, a ra\u00edz do encarceramento do pretendido monarca na cidade chilena de Los \u00c1ngeles. A segunda, o 17 de setembro de 1978, con motivo da morte de Jacqueline-Dominique Marquain, primeira esposa de Philippe Boiry, pen\u00faltimo pretendente ao trono da Araucania e a Patagonia.\nAmbas as reformas ref\u00edrense \u00e1 orde hereditaria na sucesi\u00f3n ao trono.\nMonarcas e pretendentes.\nTras o falecemento de Or\u00e9lie Antoine de Tounens e dos seus sucesores, Gustave Achille La Viarde e Antoine Hippolyte Cros, formouse un Consello de Rexencia que nomeou como cuarto monarca a Georges S\u00e9n\u00e9chal de La Grange, quen declinou ser rei, acabando en teor\u00eda con este t\u00edtulo.\nNon obstante, o pretendente ao trono Philippe Boiry afirmou que o t\u00edtulo se manter\u00eda na persoa de Laure Th\u00e9r\u00e8se Cros, filla de Antonio II. \u00c1 morte da princesa Laure Th\u00e9r\u00e8se, sucedeuna o seu fillo, Jacques Antoine Bernard, quen en 1951 abdicar\u00eda en favor de Boiry. A principal evidencia esgrimida \u00e9 unha carta de consentimento de Antoine III e un certificado no que se consigna a abdicaci\u00f3n e a transmisi\u00f3n da sucesi\u00f3n do t\u00edtulo, con data 12 de maio de 1951.\nOs reis ou pretendentes que sucederon o fundador xamais visitaron o reino ata que Boiry estivo un par de semanas na Arxentina e Chile en abril de 1989. Nesa oportunidade, declarou que se titulaba pr\u00edncipe e non rei, posto que o seu reino \"fora conquistado e destru\u00eddo\".\nO xornalista Enrique Oliva, correspondente do diario arxentino \"Clar\u00edn\" en Francia, denunciou en varios artigos de prensa o suposto monarca por vender t\u00edtulos nobiliarios \"tan falsos como a s\u00faa presunta maxestade\". No seu libro \"El Rey de la Araucania y Patagonia\", de 1995, Oliva, co pseud\u00f3nimo de Lepot, explica a historia do \"reino\", ao que nega toda existencia real, e impugna a sucesi\u00f3n de Boiry. Nunha publicaci\u00f3n francesa, o ano seguinte, Oliva escribiu un cap\u00edtulo, titulado \"Le Roi de Patagonie\", onde ratifica todo o que xa dixera. Boiry, \u00e1 s\u00faa vez, presentou unha demanda ante a xustiza francesa reclamando unha indemnizaci\u00f3n e coa pretensi\u00f3n de validar o seu t\u00edtulo por v\u00eda xudicial, e os tribunais desestimaron estas denuncias en 1997. Actualmente existen d\u00faas persoas que reclaman a sucesi\u00f3n ao trono deste Estado inexistente, cada unha das cales mant\u00e9n sitios de internet e exercen os seus \"dereitos\" outorgando falsos t\u00edtulos nobiliarios. Tam\u00e9n aparecen reclamos sucesorios nalg\u00fans sitios de internet que apelan a supostas instituci\u00f3ns e designaci\u00f3ns para ocupar o posto.\nEn 1986 estreouse o filme arxentino \"La pel\u00edcula del rey\", dirixida por Carlos Sor\u00edn, que \u00e9 unha variaci\u00f3n sobre a historia de Or\u00e9lie Antoine de Tounens."}
{"id": "342580", "revid": "65337", "url": "https://gl.wikipedia.org/wiki?curid=342580", "title": "Reino de Nova Francia", "text": ""}
{"id": "342581", "revid": "18868", "url": "https://gl.wikipedia.org/wiki?curid=342581", "title": "Ps\u00edlido africano dos c\u00edtricos", "text": ""}
{"id": "342582", "revid": "18868", "url": "https://gl.wikipedia.org/wiki?curid=342582", "title": "Trioza erytreae", "text": ""}
{"id": "342585", "revid": "23204", "url": "https://gl.wikipedia.org/wiki?curid=342585", "title": "P\u00e9 m\u00e9trico", "text": ""}
{"id": "342591", "revid": "98629", "url": "https://gl.wikipedia.org/wiki?curid=342591", "title": "B\u00f8rns", "text": "Garrett Borns, nado\u00a0o 7 de xaneiro de 1992, m\u00e1is co\u00f1ecido polo seu nome art\u00edstico\u00a0B\u00d8RNS, \u00e9 un m\u00fasico e cantante estadounidense orixinario de Grand Haven, M\u00edchigan. B\u00d8RNS estreou o seu primeiro \u00e1lbum de estudio, \"Dopamine\u00a0\"o16 de outubro de\u00a02015."}
{"id": "342592", "revid": "23204", "url": "https://gl.wikipedia.org/wiki?curid=342592", "title": "Garrett Borns", "text": ""}
{"id": "342593", "revid": "85894", "url": "https://gl.wikipedia.org/wiki?curid=342593", "title": "Jos\u00e9 Mar\u00eda Pardo Montenegro Men\u00e9ndez", "text": "Jos\u00e9 Mar\u00eda Pardo Montenegro Men\u00e9ndez, finado en Lugo o 8 de abril de 1895, foi un militar galego.\nTraxectoria.\nXeneral de Divisi\u00f3n, foi cabaleiro da Gran Cruz da Orde de San Hermenexildo, comendador das Ordes de Carlos III e Isabel a Cat\u00f3lica e posu\u00eda a Orde vermella e branca do M\u00e9rito Militar.\nCasou con \u00c1ngela Ponte Montenegro e foi pai de Melchora Pardo Montenegro, que casou con Manuel Pardo de la Vega."}
{"id": "342594", "revid": "83328", "url": "https://gl.wikipedia.org/wiki?curid=342594", "title": "A Oraci\u00f3n dos rusos", "text": "A Oraci\u00f3n dos rusos (en , \"Molitva russkikh\") foi unha canci\u00f3n usada como o himno nacional da Rusia Imperial de 1816 de 1833.\nHistoria.\nTras derrotar ao Primeiro Imperio franc\u00e9s, o Tsar Alexandre I de Rusia encargou un himno nacional para Rusia. A letra foi escrita por Vasilii Zhukovskii, e utilizouse a m\u00fasica do himno brit\u00e1nico \"God save the king\" .\nEn 1833, \"A Oraci\u00f3n dos Rusos\" foi substitu\u00edda por \"Deus salve o Tsar\" (\"Bozhe, tsarya khrani\"). Ambos comezan coas mesmas palabras \"Bozhe, tsarya khrani\" pero difiren despois no resto da letra.\nAlg\u00fans consideran \"Deus salve o Tsar\" como o primeiro himno nacional de Rusia, xa que tanto a s\u00faa letra e m\u00fasica foron de orixe rusa. Outros din que o t\u00edtulo pertence a Grom pobedy, razdavaysya!, outra canci\u00f3n popular da \u00e9poca, a\u00ednda que nunca chegou a ser oficial."}
{"id": "342597", "revid": "7802", "url": "https://gl.wikipedia.org/wiki?curid=342597", "title": "Molitva russkikh", "text": ""}
{"id": "342600", "revid": "56817", "url": "https://gl.wikipedia.org/wiki?curid=342600", "title": "El D\u00eda de Mondo\u00f1edo", "text": "El D\u00eda de Mondo\u00f1edo foi un peri\u00f3dico editado en Mondo\u00f1edo entre 1894 e 1895.\nHistoria e caracter\u00edsticas.\nApareceu antes de outubro de 1894 para substitu\u00edr a \"El Diario de Mondo\u00f1edo\", co mesmo director, Emilio Tapia Rivas, e a mesma redacci\u00f3n. Deixou de publicarse en xu\u00f1o de 1895."}
{"id": "342601", "revid": "98629", "url": "https://gl.wikipedia.org/wiki?curid=342601", "title": "Pres\u00f3stato", "text": "O pres\u00f3stato, tam\u00e9n chamado interruptor de presi\u00f3n, \u00e9 un dispositivo sensible \u00e1 presi\u00f3n que abre ou pecha un circu\u00edto el\u00e9ctrico en funci\u00f3n da variaci\u00f3n da presi\u00f3n fixada.\nFuncionamento.\nNun pres\u00f3stato, o flu\u00eddo que circula polo circu\u00edto pneum\u00e1tico exerce presi\u00f3n sobre o pist\u00f3n interno, facendo que este se mova ata unir dous contactos. Se a presi\u00f3n sobe ou baixa radicalmente o resorte empuxa o pist\u00f3n no sentido contrario e os contactos sep\u00e1ranse.\nO axuste da presi\u00f3n de corte real\u00edzase mediante un parafuso que aumenta ou dimin\u00fae a presi\u00f3n que exerce sobre o resorte central e sobre os contactos. Se a presi\u00f3n do circu\u00edto supera a do resorte, os contactos cambian a s\u00faa posici\u00f3n, e, se a presi\u00f3n do circu\u00edto baixa e a do resorte \u00e9 superior, os contactos volven a variar a posici\u00f3n. \u00c9 un dispositivo todo/nada, abre ou pecha un circu\u00edto el\u00e9ctrico, non regula progresivamente. O seu rearme pode ser manual ou autom\u00e1tico.\nNo deben ser confundidos cos transdutores de presi\u00f3n (medidores de presi\u00f3n). Mentres estes \u00faltimos entregan un sinal variable con base ao rango de presi\u00f3n, os pres\u00f3statos entregan un sinal apagado/encendido unicamente.\nTipolox\u00eda.\nOs tipos de pres\u00f3statos var\u00edan dependendo do rango de presi\u00f3n ao que poden ser axustados, da temperatura de traballo e do tipo de flu\u00eddo que poden medir. Pode haber, as\u00ed pois, varios tipos de pres\u00f3statos:\nPres\u00f3stato de baixa presi\u00f3n: cando a presi\u00f3n do circu\u00edto \u00e9 menor \u00e1 presi\u00f3n de corte o pres\u00f3stato interrompe o circu\u00edto el\u00e9ctrico, esta presi\u00f3n de corte sempre ser\u00e1 baixa, pero superior \u00e1 atmosf\u00e9rica. Indirectamente, regula a temperatura do evaporador xa que regula a presi\u00f3n do flu\u00eddo aspirado.\nPres\u00f3stato de alta presi\u00f3n: cando a presi\u00f3n do circu\u00edto \u00e9 superior \u00e1 presi\u00f3n de corte, o pres\u00f3stato interrompe o circu\u00edto el\u00e9ctrico. Esta presi\u00f3n de corte debe ser menor c\u00e1 da v\u00e1lvula de seguridade. Protexe de altas presi\u00f3ns na descarga pola falta de flu\u00eddo de condensaci\u00f3n ou por unha falsa manobra.\nPres\u00f3stato combinado alta-baixa: cando o pres\u00f3stato de alta e o pres\u00f3stato de baixa van seriados.\nUsos.\nOs usos son moi variados. Alg\u00fans exemplos:\nOs pres\u00f3statos en xeral non te\u00f1en a capacidade para acender directamente o equipo que est\u00e1n a controlar e ax\u00fadanse cun relevador ou contactor el\u00e9ctrico. Con todo, en refrixeraci\u00f3n \u00e9 bastante com\u00fan observar pres\u00f3statos que comandan directamente compresores monof\u00e1sicos sen pasar a potencia por un contactor ou rel\u00e9. O acceso do aire acondicionado dun coche tam\u00e9n vai determinado por un pres\u00f3stato de alta diferencial cando est\u00e1 no seu funcionamento completo, a plena carga."}
{"id": "342602", "revid": "56817", "url": "https://gl.wikipedia.org/wiki?curid=342602", "title": "El Diario de Mondo\u00f1edo", "text": "El Diario de Mondo\u00f1edo foi un peri\u00f3dico editado en Mondo\u00f1edo en 1894.\nHistoria e caracter\u00edsticas.\nPeri\u00f3dico cat\u00f3lico. Apareceu a principios de xaneiro de 1894. Dirixido por Emilio Tapia Rivas. Enfrontado con \"El Baluarte de Galicia\", empregou a estratexia de contratar aos seus caixistas e profesionais ata que conseguiu derribalo. Deixou de publicarse en outubro de 1894 e foi substitu\u00eddo por \"El D\u00eda de Mondo\u00f1edo\"."}
{"id": "342603", "revid": "89787", "url": "https://gl.wikipedia.org/wiki?curid=342603", "title": "Tripofobia", "text": "A tripofobia (do , ', \"burato\" e , ', \u201cmedo\u201d) \u00e9 unha fobia proposta \u00f3s padr\u00f3ns irregulares ou conxuntos de pequenos buratos ou vultos. O termo ten a s\u00faa orixe m\u00e1is probable nunha mensaxe de 2005 dun foro de Internet.\nO termo \"Tripofobia\" non est\u00e1 recollido como diagnose no \"Diagnostic and Statistical Manual\" (5\u00aa ed) (DSM-5) da American Psychological Association e \u00fasase en moi poucas ocasi\u00f3ns na literatura cient\u00edfica, segundo Jennifer Abbasi de \"Popular Science\".\nArnold Wilkins e Geoff Cole da Universidade de Essex foron os primeiros cient\u00edficos en publicar sobre este fen\u00f3meno. Segundo eles a reacci\u00f3n est\u00e1 baseada nunha revulsi\u00f3n biol\u00f3xica, no lugar de ser un medo cultural adquirido. Nun artigo de 2013 da revista \"Psychological Science\", Wilkins e Cole escribiron que a reacci\u00f3n bas\u00e9ase nunha resposta do cerebro que asocia as formas co perigo."}
{"id": "342604", "revid": "88215", "url": "https://gl.wikipedia.org/wiki?curid=342604", "title": "Esteban Chaves", "text": "Jhoan Esteban Chaves Rubio, nado en Bogot\u00e1 o 17 de xaneiro de 1990, \u00e9 un ciclista profesional colombiano, m\u00e1is co\u00f1ecido como \"El Chavito\". Corre para o equipo ProTeam Orica GreenEDGE.\nTraxectoria.\nIniciouse moi cedo no ciclocross e practicaba no parque El Salitre, en Bogot\u00e1. Como afeccionado correu para o equipo Trek Bike House, destacando especialmente na monta\u00f1a. No 2011, defendendo a Selecci\u00f3n de Colombia, ga\u00f1ou o Tour do Porvir, ademais de rematar segundo na clasificaci\u00f3n da monta\u00f1a, cuarto na clasificaci\u00f3n por puntos e segundo na clasificaci\u00f3n por equipos. Posteriormente creou o seu propio club ciclista, Esteban Chaves Formaci\u00f3n Ciclista.\nEn 2012 fichou polo Colombia, de categor\u00eda profesional continental, e venceu no Gran Premio Cidade de Camaiore e na \u00faltima etapa da Volta a Burgos, carreira na que rematou terceiro. O 16 de febreiro de 2013 no Trofeo Laigueglia fracturou a clav\u00edcula, imped\u00edndolle competir o resto da tempada.\nEn outubro de 2013 confirmouse o seu traspaso ao equipo australiano Orica GreenEDGE. Na tempada 2014 logrou d\u00faas vitorias de etapa, unha no Tour de California e a outra na Volta a Su\u00edza; debutou na Volta a Espa\u00f1a, a s\u00faa primeira participaci\u00f3n nunha gran volta, e acadou o seu mellor resultado na sexta etapa, onde rematou en s\u00e9timo lugar. Ademais, destacou ao final da tempada no Tour de Pequ\u00edn, chegando a ser o mellor corredor mozo da carreira e quedar terceiro na clasificaci\u00f3n xeral por detr\u00e1s de Philippe Gilbert e Daniel Martin.\nNa Volta a Espa\u00f1a 2015 comeza con bo p\u00e9, logrando unha gran vitoria na segunda etapa, tras un espectacular ataque no \u00faltimo quil\u00f3metro de ascenso, obtendo ademais o maillot vermello de l\u00edder da competici\u00f3n. Conseguiu defender o liderado d\u00faas etapas m\u00e1is, mais na quinta foi superado polo holand\u00e9s Tom Dumoulin. Con todo, na sexta etapa conseguiu unha nova vitoria e novamente o liderado da xeral. Tras estar outros tres d\u00edas co maillot vermello, perdeuno definitivamente na novena etapa, cami\u00f1o a Cima del Sol, a\u00ednda que continuou nun gran posto na clasificaci\u00f3n. Finalmente, rematou 5.\u00ba, o que supuxo un fito para Colombia, xa que Nairo Quintana, estrela colombiana con maior reco\u00f1ecemento que Chaves, tam\u00e9n acabou no Top 5 tras ser 4.\u00ba\nPalmar\u00e9s.\n2011\n2012\n2014\n2015\n2016\nResultados nas Grandes Voltas e nos Campionatos do Mundo.\nDurante a s\u00faa traxectoria deportiva logrou os seguintes postos nas Grandes Voltas e nos Campionatos do Mundo:"}
{"id": "342605", "revid": "10599", "url": "https://gl.wikipedia.org/wiki?curid=342605", "title": "Club Deportivo Xil", "text": "O Club Deportivo Xil \u00e9 un equipo de f\u00fatbol da parroquia de Xil, no concello de Mea\u00f1o, fundado en 1973. Na tempada 2015/16 xogou en Terceira Auton\u00f3mica de Galicia e rematou en cuarta posici\u00f3n.\nHistoria.\nNa d\u00e9cada de 1930 o equipo local xogaba no campo do Pazo e no da Cagallona, nunha competici\u00f3n local contra equipos como o Libertad e o Xuvent\u00fa de Sanxenxo, O Empalme de Sis\u00e1n, O Racha de Vilalonga, o Xa Vir\u00e1n de Castrelo, o Anduri\u00f1a ou o Pontearnelas. O equipo desapareceu na d\u00e9cada de 1940. O mestre Jos\u00e9 Dur\u00e1n Medaniche intentou recuperar o equipo co nome de Deportivo Gilense, mais a proposta non prosperou.\nA rapazada seguiu xogando no campo do Pazo. Horacio Castro -primeiro presidente do club- e Miguel de Quinteiro propuxeron crear un equipo federado e acondicionar un campo. Creouse o campo de Boavista, coas achegas e o traballo da veci\u00f1anza. A idea inicial era vestir camiseta vermella e pantal\u00f3n branco, mais a empresa patrocinadora Celso M\u00edguez enviou por erro unhas camisetas con raias verticais vermellas e negras, que quedou como vestimenta oficial. O campo de Boavista inaugurouse o 23 de xu\u00f1o de 1973 ante unha selecci\u00f3n galega. O equipo local, adestrado por Leonardo Mart\u00ednez, caeu derrotado 1-4.\nNa temporada 1973-74 comezaron a xogar na liga federada, se ben remataron no \u00faltimo posto con sete puntos. O primeiro gol oficial foi do mea\u00f1\u00e9s Luis Rodr\u00edguez ante o C\u00e9ltiga, nun partido que rematou con derrota para o Xil por 2-3. A primeira vitoria chegou o 13 de xaneiro de 1974, na terceira xornada, ante o Uni\u00f3n Dena por 0-2, con dous goles de Sueiro.\nNa temporada 1976-77 descendeu a terceira rexional, un ano despois de que se crease esta categor\u00eda."}
{"id": "342606", "revid": "27155", "url": "https://gl.wikipedia.org/wiki?curid=342606", "title": "Trastorno de ansiedade", "text": "Trastorno de ansiedade \u00e9 un termo xeral que abarca varias formas diferentes dun tipo de trastorno mental, caracterizado polo medo e a ansiedade anormais e patol\u00f3xicos. As condici\u00f3ns de sa\u00fade agora consideradas como trastornos de ansiedade chegaron baixo a \u00e9xida da psiquiatr\u00eda, cara ao final do s\u00e9culo XIX. Gelder, Mayou e Geddes explican que os trastornos de ansiedade se clasifican en dous grupos: s\u00edntomas continuos e s\u00edntomas epis\u00f3dicos. Os criterios diagn\u00f3sticos psiqui\u00e1tricos actuais reco\u00f1ecen unha gran variedade de trastornos de ansiedade. Estudos recentes, ademais de atopar que at\u00e9 un 18 % da poboaci\u00f3n estadounidense e un 20 % da poboaci\u00f3n espa\u00f1ola poden estar afectados por unha ou m\u00e1is destas desordes, acharon que a xen\u00e9tica responsable de propiciar a aparici\u00f3n e o desenvolvemento destes \u00e9 a mesma que a involucrada nos trastornos depresivos e bipolares.\nO termo \"ansiedade\" abrangue catro aspectos que un individuo pode experimentar: aprehensi\u00f3n mental, tensi\u00f3n f\u00edsica, s\u00edntomas f\u00edsicos e ansiedade disociativa. Estas \u00e9 a clasificaci\u00f3n dos trastornos de ansiedade segundo o DSM-IV:\n\u00c9 importante prestar atenci\u00f3n aos s\u00edntomas para previr que a persoa que a padeza sufra crises m\u00e1is severas. Cadaqu\u00e9n ten as s\u00faas propias caracter\u00edsticas e s\u00edntomas que requiren tratamentos diferentes. As emoci\u00f3ns presentes nos trastornos de ansiedade van desde o simple nerviosismo a episodios de terror ou p\u00e1nico.\nCuestionarios cl\u00ednicos estandarizados de detecci\u00f3n, tales como a Escala de Ansiedade Manifesta de Taylor ou a \"Escala de ansiedade Zung Self-Rating\", poden ser utilizados para unha primeira detecci\u00f3n dos s\u00edntomas de ansiedade, que despois necesitar\u00e1n unha avaliaci\u00f3n formal para o diagn\u00f3stico dun trastorno de ansiedade.\nClasificaci\u00f3n.\nTrastorno de ansiedade xeneralizada.\n\u00c9 un trastorno cr\u00f3nico com\u00fan caracterizado por ansiedade de longa duraci\u00f3n e que non se centra en ning\u00fan obxecto nin situaci\u00f3n particular, ao contrario que nas fobias. As persoas que padecen ansiedade xeneralizada experimentan medos e preocupaci\u00f3ns persistentes non espec\u00edficos, moi focalizados en asuntos coti\u00e1ns. O trastorno de ansiedade xeneralizada \u00e9 o trastorno de ansiedade m\u00e1is com\u00fan entre os que afectan a adultos maiores. A ansiedade pode ser un s\u00edntoma secundario ao abuso de medicamentos ou substancias, e os profesionais m\u00e9dicos deben ser conscientes diso. O diagn\u00f3stico de trastorno de ansiedade xeneralizada prod\u00facese cando unha persoa estivo excesivamente preocupada por un ou m\u00e1is problemas todos os d\u00edas durante seis meses ou m\u00e1is. A persoa pode ter problemas para tomar decisi\u00f3ns diarias e lembrar compromisos como consecuencia da falta de concentraci\u00f3n que lle sup\u00f3n a \"preocupaci\u00f3n pola preocupaci\u00f3n\". Antes de diagnosticar un trastorno de ansiedade xeneralizada, os m\u00e9dicos deben descartar causas de ansiedade inducida por f\u00e1rmacos.\nTrastorno de p\u00e1nico.\nNo trastorno de p\u00e1nico, unha persoa sofre ataques breves de intenso medo e terror, frecuentemente acompa\u00f1ados de s\u00edntomas como tremores, axitaci\u00f3n, confusi\u00f3n, mareos, desmaios, n\u00e1useas e dificultade para respirar. Estes ataques de p\u00e1nico, que se definen pola Sociedade Norteamericana de Psiquiatr\u00eda (\"American Psychiatric Association\" -APA-) como o medo ou malestar que se presenta repentinamente, e con picos en menos de dez minutos, pode durar varias horas e poden estar desencadeados polo estr\u00e9s, o medo ou mesmo o exercicio. A causa espec\u00edfica non sempre \u00e9 evidente.\nAdemais dos recorrentes ataques de p\u00e1nico inesperados, un diagn\u00f3stico de trastorno de p\u00e1nico require que eses ataques de angustia te\u00f1an consecuencias cr\u00f3nicas ou ben preocupaci\u00f3n polas consecuencias dos episodios de angustia, o medo persistente de posibles ataques futuros ou o medo a sufrir cambios significativos no comportamento relacionados cos ataques. En consecuencia, quen sofre s\u00edntomas de p\u00e1nico sofre trastorno de p\u00e1nico, mesmo f\u00f3ra dos episodios espec\u00edficos. Con frecuencia, a persoa afectada, ante cambios normais dos latexos card\u00edacos, perc\u00edbeos como ameazantes, o que a leva a pensar que ten alg\u00fan problema no coraz\u00f3n ou que est\u00e1 a piques de ter outro ataque de p\u00e1nico. Normalmente vai asociado a un temor anticipatorio a volver sufrir outro ataque de p\u00e1nico (ansiedade anticipatoria ou \"medo ao medo\"). Nalg\u00fans casos, prod\u00facese unha maior conciencia das funci\u00f3ns fisiol\u00f3xicas do organismo (hipervixilancia) durante o ataque de p\u00e1nico, onde calquera cambio percibido fisioloxicamente se interpreta como unha posible doenza potencialmente mortal (\u00e9 dicir, extrema hipocondr\u00eda). Pode diagnosticarse trastorno de p\u00e1nico con ou sen agorafobia.\nTrastorno de p\u00e1nico con agorafobia.\nTr\u00e1tase dunha variante que adoita ir asociada ao trastorno de p\u00e1nico. Unha persoa experimenta un ataque de p\u00e1nico inesperado e, a continuaci\u00f3n, ten temor \u00e1 posibilidade de volver ter outro ataque. A persoa teme e evita calquera situaci\u00f3n que poder\u00eda inducir a un ataque de p\u00e1nico. A persoa nunca (ou raras veces) poder\u00e1 sa\u00edr da casa para evitar un posible ataque de p\u00e1nico que cre que \u00e9 un terror extremo ineludible.\nTrastorno f\u00f3bico.\nAs fobias ou trastornos f\u00f3bicos corresp\u00f3ndense coa maior e m\u00e1is ampla categor\u00eda dos trastornos de ansiedade; incl\u00faen todos os casos en que se desencadea medo e ansiedade por alg\u00fan est\u00edmulo ou situaci\u00f3n espec\u00edfica. Entre o 5 % e o 12 % da poboaci\u00f3n mundial sofre trastornos f\u00f3bicos. As v\u00edtimas adoitan anticipar as consecuencias terribles do encontro co obxecto do seu medo, que pode ser calquera cousa, desde un animal, obxecto, persoa ou situaci\u00f3n particular ata, por exemplo, un flu\u00eddo corporal. Os afectados entenden que o seu medo \u00e9 irracional, non proporcional ao perigo potencial real, pero est\u00e1n atafegados polo medo que se escapa ao seu control.\nTrastorno de ansiedade social.\nO trastorno de ansiedade social, tam\u00e9n co\u00f1ecido como fobia social, caracter\u00edzase por un intenso, cr\u00f3nico e persistente temor (acompa\u00f1ado de condutas de evitaci\u00f3n) a ser xulgado, avergo\u00f1ado ou aldraxado, ou a facer o rid\u00edculo en situaci\u00f3ns de interacci\u00f3n social. Este temor pode ser espec\u00edfico para situaci\u00f3ns sociais especiais (como falar en p\u00fablico) ou, xeralmente, experimentarse na maior\u00eda ou na totalidade das interacci\u00f3ns sociais. A ansiedade social espec\u00edfica manifesta frecuentemente s\u00edntomas f\u00edsicos tales como rubor, sudaci\u00f3n, tremor, taquicardias e dificultade para falar. Do mesmo xeito que o resto de trastornos f\u00f3bicos, os que sofren de ansiedade social tratan de evitar a fonte da s\u00faa ansiedade e, no caso da ansiedade social, isto t\u00f3rnase particularmente problem\u00e1tico, e en casos graves pode levar \u00e1 exclusi\u00f3n social.\nTrastorno obsesivo-compulsivo.\nO trastorno obsesivo-compulsivo (TOC) \u00e9 un tipo de trastorno de ansiedade caracterizado sobre todo pola presenza de obsesi\u00f3ns (imaxes ou pensamentos angustiosos, persistentes e intrusivos) e compulsi\u00f3ns\u00a0(insta a realizar determinados actos ou rituais). Afecta aproximadamente o 3 % da poboaci\u00f3n mundial. O proceso \u00e9 adoito totalmente il\u00f3xico e irracional, do mesmo xeito que as compulsi\u00f3ns, onde simplemente se ten a necesidade de completar un ritual co fin de acabar coa ansiedade provocada pola obsesi\u00f3n.\nNunha minor\u00eda pequena dos casos, os enfermos de TOC poden chegar a experimentar obsesi\u00f3ns sen compulsi\u00f3ns (obsesivos puros).\nTrastorno de estr\u00e9s postraum\u00e1tico.\nTr\u00e1tase dun trastorno de ansiedade que se produce a partir dunha experiencia traum\u00e1tica. O estr\u00e9s postraum\u00e1tico pode ser o resultado de experimentar situaci\u00f3ns extremas, como unha guerra, desastres naturais, violaci\u00f3ns, secuestros, abuso infantil, acoso ou mesmo un accidente grave. Tam\u00e9n pode resultar por unha exposici\u00f3n prolongada no tempo a un estr\u00e9s cr\u00f3nico, por exemplo os soldados que soportan batallas de duraci\u00f3n definida, pero non poden facer fronte ao combate continuo. Os s\u00edntomas com\u00fans incl\u00faen hipervixilancia, escenas retrospectivas rememorando o acontecemento traum\u00e1tico, condutas de evitaci\u00f3n, ansiedade, ira e depresi\u00f3n. Hai unha serie de tratamentos que constit\u00faen a base do plan de atenci\u00f3n para as persoas que sofren trastorno de estr\u00e9s postraum\u00e1tico. Estes tratamentos incl\u00faen varias formas de psicoterapia, como a terapia cognitivo-condutual, terapias grupais e apoio de familiares e amizades. Tam\u00e9n poden beneficiarse da farmacoterapia, como os inhibidores selectivos da recaptaci\u00f3n de serotonina (ISRS).\nTrastorno de ansiedade por separaci\u00f3n.\nQuen padece un trastorno de ansiedade por separaci\u00f3n presenta niveis intensos e inapropiados de ansiedade ao separarse dunha persoa ou lugar. A ansiedade de separaci\u00f3n \u00e9 algo normal no desenvolvemento natural de beb\u00e9s ou nenos, e s\u00f3 pode ser considerada como trastorno cando este sentimento sexa excesivo ou inapropiado. O trastorno de ansiedade por separaci\u00f3n afecta a aproximadamente o 7 % dos adultos e o 4 % dos nenos, pero os casos infant\u00eds tenden a ser m\u00e1is severos; nalg\u00fans casos, incluso unha breve separaci\u00f3n temporal pode desencadear sensaci\u00f3ns de p\u00e1nico.\nTrastornos de ansiedade na infancia.\nOs nenos, do mesmo xeito que os adultos, experimentan ansiedade, preocupaci\u00f3n e medo, especialmente cando se enfrontan a novas experiencias. Con todo, se a ansiedade se prolonga no tempo e interfire na actividade diaria normal do neno, ent\u00f3n consid\u00e9rae ansiedade patol\u00f3xica. Cando os nenos padecen ansiedade severa vese interferido o seu pensamento, a s\u00faa toma de decisi\u00f3ns, as percepci\u00f3ns, a aprendizaxe, a atenci\u00f3n e a concentraci\u00f3n. Ademais do medo, o nerviosismo e a timidez, poden empezar a adoptar condutas de evitaci\u00f3n, tanto de lugares como de situaci\u00f3ns. A ansiedade causa unha ampla variedade de s\u00edntomas como o aumento da tensi\u00f3n sangu\u00ednea, taquicardia, n\u00e1useas, v\u00f3mitos, dor de est\u00f3mago, \u00falceras, diarrea, formigo, debilidade e sensaci\u00f3n de falta de aire (dispnea). Outros s\u00edntomas cognitivos, afectivos e fisiol\u00f3xicos son a inseguridade, a autocr\u00edtica, a irritabilidade, os trastornos do sono e a ideaci\u00f3n suicida.\nSe non se detecta e se trata a tempo, increm\u00e9ntase o risco de fracaso escolar, evitaci\u00f3n de actividades sociais e o inicio do consumo de drogas. Poden desenvolver posteriormente outras patolox\u00edas como depresi\u00f3n, trastornos da conduta alimentaria, trastorno por d\u00e9ficit de atenci\u00f3n con hiperactividade e trastorno obsesivo-compulsivo.\nArredor do 13 % dos nenos e adolescentes de entre 8 e 17 anos experimentan alg\u00fan tipo de ansiedade. O temperamento pode ser un factor clave no desenvolvemento de trastornos de ansiedade.\nA investigaci\u00f3n cl\u00ednica nesta \u00e1rea \u00e9 sumamente dificultosa, xa que os investigadores non te\u00f1en suficientes datos para asegurar resultados fiables, debido aos cambios tan r\u00e1pidos que se suceden na psicolox\u00eda do neno nestas idades. Por exemplo, entre os 6 e os 8 anos, o medo \u00e1 escuridade decrece, pero poden preocuparse acerca do seu rendemento escolar ou das s\u00faas relaci\u00f3ns sociais. Se os infantes experimentan excesiva ansiedade durante esta etapa, iso ser\u00eda un indicador de risco de desenvolvemento dun trastorno de ansiedade na vida adulta. De acordo coas investigaci\u00f3ns, os factores determinantes ser\u00edan tanto biol\u00f3xicos como psicol\u00f3xicos. Parece, as\u00ed mesmo, que aqueles nenos con pais que padecen ou padeceron alg\u00fan tipo de trastorno de ansiedade te\u00f1en m\u00e1is risco de padecelo. O estr\u00e9s pode ser un factor determinante, xa que se sabe que os nenos e os adolescentes son m\u00e1is vulnerables a el. Esta reacci\u00f3n ante situaci\u00f3ns de ameaza \u00e9 m\u00e1is intensa en nenos de curtas idades.\nCausas.\nBiol\u00f3xicas.\nS\u00e1bese que baixos niveis de GABA, un neurotransmisor que reduce a actividade do sistema nervioso central, contrib\u00faen \u00e1 ansiedade. Un gran n\u00famero de ansiol\u00edticos son eficaces mediante a modulaci\u00f3n dos receptores GABA.\nOs inhibidores selectivos da recaptaci\u00f3n de serotonina (ISRS), os f\u00e1rmacos m\u00e1is utilizados para tratar a depresi\u00f3n, son tam\u00e9n a primeira li\u00f1a de tratamento para os trastornos de ansiedade. Un estudo de 2004 usando t\u00e9cnicas de imaxe funcional cerebral suxire que os ISRS alivian a ansiedade resultado da s\u00faa acci\u00f3n directa nas neuronas GABA, no canto de ser consecuencia da mellora do humor.\nO abuso de substancias como o alcohol, pode inducir estados severos de ansiedade e depresi\u00f3n, que decrecen con prolongada abstinencia. Mesmo cantidades moderadas de alcohol poden incrementar a ansiedade e a depresi\u00f3n nalg\u00fans individuos.\nO abuso da cafe\u00edna, o alcohol e os ansiol\u00edticos poden causar ou empeorar estados de ansiedade preexistentes e ataques de p\u00e1nico. En pacientes que padecen alcoholismo, a ansiedade increm\u00e9ntase na fase aguda de abstinencia e pode persistir at\u00e9 dous anos despois da s\u00edndrome de abstinencia no 25 % das persoas.\nNun estudo realizado en 1988-1990 nun hospital cl\u00ednico, para patolox\u00edas que inclu\u00edan trastornos de ansiedade, trastornos de p\u00e1nico e fobia social, determinouse que na metade dos pacientes a causa ser\u00eda resultado da dependencia do alcohol e as benzodiacepinas que consum\u00edan. Nestes pacientes a ansiedade increment\u00e1base durante a s\u00edndrome de abstinencia, para logo cesar.\nA intoxicaci\u00f3n por estimulantes as\u00f3ciase a ataques de p\u00e1nico repetitivos.\u00a0A exposici\u00f3n a disolventes org\u00e1nicos no medio de traballo asociouse co desenvolvemento de trastornos de ansiedade.\nAs persoas afectadas polo trastorno obsesivo-compulsivo mostran un aumento do volume da materia gris no n\u00facleo lenticular, que se estende ao n\u00facleo caudal, mentres decrece o volume nas partes dorsal, medial, frontal e anterior da circunvoluci\u00f3n do c\u00edngulo. Isto contrasta cos outros trastornos de ansiedade onde se observa un decrecemiento do volume da materia gris no n\u00facleo caudado bilateral, e tam\u00e9n decrece o volume da circunvoluci\u00f3n do c\u00edngulo como nos obsesivos.\nAm\u00edgdala.\nA am\u00edgdala cerebral \u00e9 a central de procesamento do medo e a ansiedade, e a s\u00faa funci\u00f3n pode desestabilizarse nos trastornos de ansiedade. A informaci\u00f3n sensorial chega \u00e1 am\u00edgdala a trav\u00e9s do n\u00facleo do complexo basolateral. Este complexo procesa os sinais sensoriais relacionados coa memoria emocional e comunica a s\u00faa importancia e relevancia a outras partes do cerebro, como o cortex mediano prefrontal e a cortiza sensorial.\nOutra \u00e1rea importante \u00e9 o n\u00facleo central adxacente \u00e1 am\u00edgdala, que controla as respostas espec\u00edficas do medo, a trav\u00e9s do tronco do enc\u00e9falo, o hipot\u00e1lamo e o cerebelo. Estas conexi\u00f3ns nas persoas con trastorno de ansiedade m\u00f3stranse pouco dispares, con gran cantidade de materia gris no n\u00facleo central. Outra diferenza \u00e9 que dimin\u00fae a conectividad entre a am\u00edgdala coa \u00ednsula e a \u00e1rea cingulada que controla os est\u00edmulos xerais da prominencia, mentres que mant\u00e9n unha alta conectividade cos circu\u00edtos do cortex parietal e prefrontal nos que subxacen as funci\u00f3ns executivas. Isto \u00faltimo suxire unha estratexia compensatoria para o procesamento amigdalino disfuncional da ansiedade. Os investigadores observaron que a uni\u00f3n frontoparietal da am\u00edgdala nas persoas que padecen trastornos de ansiedade pode reflectir o habitual conflito do sistema de control cognitivo que regula o exceso de ansiedade. Isto \u00e9 consistente coas teor\u00edas cognitivas que suxiren o uso de estratexias cognitivas compensatorias para reducir as implicaci\u00f3ns das emoci\u00f3ns.\nDiversos estudos en animais e persoas correlacionan os trastornos de ansiedade con dificultades para manter un adecuando equilibrio ou balance no sistema nervioso. Un posible mecanismo \u00e9 a disfuncionalidade do n\u00facleo parabraquial, unha estrutura que, ademais doutras funci\u00f3ns, coordina os sinais da am\u00edgdala cos sinais concernentes ao balance.\nO procesamento da ansiedade na zona basolateral da am\u00edgdala implica unha arborizaci\u00f3n dendr\u00edtica das neuronas desta. As canles SK2 de potasio infl\u00faen inhibindo o potencial de acci\u00f3n e reduce esta arborizaci\u00f3n. Mediante a sobrexpresi\u00f3n desta rexi\u00f3n, a ansiedade e o nivel de \u00e9stres inducido pola secreci\u00f3n de corticoides en animais de laboratorio pode ser reducida.\nHipocampo.\nUn estudo publicado en 2010 reflectiu a colaboraci\u00f3n e relaci\u00f3n que existe entre o hipocampo, estrutura relacionada coa aprendizaxe e a memoria, coa cortiza cerebral, para modular os comportamentos relacionados coa ansiedade en ratos. O hipocampo env\u00eda informaci\u00f3n a grande escala \u00e1 cortiza sobre as emoci\u00f3ns da contorna, o que permite \u00e1 cortiza reco\u00f1ecer a ameaza. A cortiza ademais modula outras zonas do cerebro, especialmente a am\u00edgdala, para producir ansiedade como resposta defensiva. No entanto faltan estudos que demostren esta conexi\u00f3n en humanos.\nEstresores.\nLevar un estilo de vida tenso, atravesar situaci\u00f3ns financeiras complicadas, ter problemas laborais, atravesar algunha crise vital ou ter unha enfermidade f\u00edsica cr\u00f3nica poden causar un trastorno de ansiedade como resposta.\nEpidemiolox\u00eda.\nAs porcentaxes de prevalencia destes trastornos var\u00edan moito dun estudo a outro, xa que hai que tomar en consideraci\u00f3n variables como o pa\u00eds, o sexo e a idade, ou variables metodol\u00f3gicas, como o tama\u00f1o da mostra ou os criterios diagn\u00f3sticos. A maior\u00eda de estudos c\u00e9ntranse nos pacientes de atenci\u00f3n primaria con rangos de prevalencia que oscilan entre o 10\u00a0% e 30\u00a0% da poboaci\u00f3n, en pa\u00edses occidentais, datos que posiblemente estean infraestimados debido \u00e1 tendencia dos adultos a minimizar os problemas psiqui\u00e1tricos ou a s\u00faa focalizaci\u00f3n nas manifestaci\u00f3ns f\u00edsicas.\nEn persoas maiores con demencia \u00e9 com\u00fan que se desenvolvan patolox\u00edas ansiosas. Ademais do subdiagn\u00f3stico, os trastornos de ansiedade poden maldiagnosticarse, debido \u00e1s interpretaci\u00f3ns err\u00f3neas de s\u00edntomas f\u00edsicos relacionados con doenzas (por exemplo taquicardias provocadas por arritmias) que se achacan \u00e1 ansiedade.\nPatoxenia.\nOs trastornos de ansiedade adoitan ser condici\u00f3ns debilitantes, que tenden a cronificarse co paso do tempo e a exacerbarse en situaci\u00f3ns de tensi\u00f3n. Poden presentarse a idades moi temper\u00e1s ou empezar subitamente tras un \"evento gatillo\". O inicio destes aparece frecuentemente acompa\u00f1ado de dores de cabeza, sudaci\u00f3n, taquicardia, palpitaci\u00f3ns e hipertensi\u00f3n, que nalg\u00fans casos conducen \u00e1 fatiga f\u00edsica e ps\u00edquica.\nHabitualmente t\u00e9ndese a confundir os termos \"ansiedade\" e \"medo\", usados indistintamente; clinicamente te\u00f1en significados distintos. A ansiedade \u00e9 definida como un estado emocional difuso e desagradable cuxa causa \u00e9 dif\u00edcil de indentificar e \u00e9 percibida como incontrolable ou inevitable, mentres que o medo \u00e9 unha resposta emocional e fisiol\u00f3xica consecuencia da percepci\u00f3n de ameazas ou eventos identificables, reais ou supostos. O termo \"trastorno de ansiedade\" incl\u00fae tanto medos (fobias) como estados de ansiedade.\nA depresi\u00f3n adoita ser com\u00f3rbida a estes trastornos, cunha prevalencia do 60 % dos diagnosticados por trastornos de ansiedade. Nalg\u00fans casos a depresi\u00f3n \u00e9 consecuencia de sufrir ansiedade. Non \u00e9 raro que se diagnostique a estas persoas co chamado trastorno mixto ansioso-depresivo. O feito que haxa un considerable solapamento entre os s\u00edntomas de ansiedade e depresi\u00f3n, e que os mesmos estresores ambientais provoquen s\u00edntomas en ambos os estados patol\u00f3xicos, pode explicar esta alta taxa de comorbilidade.\nOs estudos cl\u00ednicos relacionaron a probabilidade de sufrir alg\u00fan dos trastornos en familias con historial doutros trastornos de ansiedade, especialmente alg\u00fan deles, como o trastorno obsesivo-compulsivo ou o trastorno de ansiedade xeneralizada.\nAs disfunci\u00f3ns sexuais poden acompa\u00f1ar estas patolox\u00edas. As manifestaci\u00f3ns m\u00e1is habituais son a evitaci\u00f3n das relaci\u00f3ns \u00edntimas, a exaculaci\u00f3n precoz (e \u00e1s veces a retardada), a disfunci\u00f3n er\u00e9ctil e o coito doloroso (en mulleres) . Estes trastornos son particularmente com\u00fans no trastorno de p\u00e1nico (que temen a que ocorra un s\u00fabito episodio de p\u00e1nico durante a relaci\u00f3n sexual) e no trastorno de estr\u00e9s postraum\u00e1tico.\nPsicoterapia.\nA terapia cognitivo-condutual demostrou ser altamente eficaz para os diversos trastornos de ansiedade. Esta terapia traballa dous compo\u00f1entes principais da psique humana, as cognici\u00f3ns ou pensamentos e a conduta. Por exemplo, no caso da fobia social a modificaci\u00f3n cognitiva axuda o paciente a cuestionarse alg\u00fans dos seus temores, como o de estar a ser observado ou xulgado continuamente polos demais. O compo\u00f1ente condutual busca cambiar as reacci\u00f3ns de ansiedade provocadas pola situaci\u00f3n, principalmente a trav\u00e9s de estratexias de exposici\u00f3n e desensibilizaci\u00f3n sistem\u00e1tica. Mediante a terapia cognitiva in\u00e9ntase identificar e modificar os pensamentos disfuncionais, autom\u00e1ticos ou irracionais que xeran respostas inadaptativas.\nFarmacoterapia.\nCando a medicaci\u00f3n est\u00e1 indicada por psiquiatras especialistas, xeralmente recom\u00e9ndase a toma de f\u00e1rmacos antidepresivos co\u00f1ecidos como ISRS, como medicamentos de primeira elecci\u00f3n. As benzodiazepinas \u00e1s veces est\u00e1n indicadas para tratamentos de curta duraci\u00f3n. Actualmente consid\u00e9ranse f\u00e1rmacos de segunda li\u00f1a de tratamento polos efectos secundarios que carrexan, como a deterioraci\u00f3n das funci\u00f3ns cognitivas e o risco de dependencia.\nBiblioterapia.\nOs libros de autoaxuda e as gu\u00edas para pacientes son unha opci\u00f3n de tratamento para as persoas con trastornos de ansiedade, que en todo caso complementan o resto de medidas terap\u00e9uticas.\nProgn\u00f3stico.\nA maior\u00eda de trastornos de ansiedade te\u00f1en un curso cr\u00f3nico, con per\u00edodos de exacerbaci\u00f3n ante situaci\u00f3ns de tensi\u00f3n vital ou enfermidade. A terapia psicol\u00f3xica e farmacol\u00f3xica \u00e9 eficaz a curto prazo para o alivio dos s\u00edntomas. A longo prazo o progn\u00f3stico depende do tipo de trastorno e a s\u00faa gravidade, e pouco se sabe actualmente sobre el."}
{"id": "342607", "revid": "1576", "url": "https://gl.wikipedia.org/wiki?curid=342607", "title": "Distribuci\u00f3n de probabilidade", "text": "En teor\u00eda da probabilidade e estat\u00edstica, a distribuci\u00f3n de probabilidade dunha variable aleatoria \u00e9 unha funci\u00f3n que asigna a cada suceso definido sobre a variable aleatoria a probabilidade de que ese suceso ocorra. A distribuci\u00f3n de probabilidade est\u00e1 definida sobre o conxunto de todos os sucesos; cada un dos sucesos \u00e9 o rango de valores da variable aleatoria.\nA distribuci\u00f3n de probabilidade est\u00e1 completamente especificada pola funci\u00f3n de distribuci\u00f3n, que a cada \"x\" real asigna a probabilidade de que a variable aleatoria sexa menor ou igual que \"x\".\nDefinici\u00f3n de funci\u00f3n de distribuci\u00f3n.\nDada unha variable aleatoria formula_1, a s\u00faa funci\u00f3n de distribuci\u00f3n, formula_2, \u00e9\nPor simplicidade, cando non hai lugar a confusi\u00f3n, adoita omitirse o sub\u00edndice formula_1 e escr\u00edbese, simplemente, formula_4. Onde na f\u00f3rmula anterior:\nPropiedades.\nComo consecuencia case inmediata da definici\u00f3n, a funci\u00f3n de distribuci\u00f3n:\nAdemais, cumpre\nPara dous n\u00fameros reais calquera formula_9 e formula_10 tales que formula_11, os sucesos formula_12 e formula_13 son mutuamente exclu\u00edntes e a s\u00faa uni\u00f3n \u00e9 o suceso formula_14,\npolo que temos ent\u00f3n que:\ne finalmente\nPolo tanto unha vez co\u00f1ecida a funci\u00f3n de distribuci\u00f3n formula_18 para todos os valores da variable aleatoria formula_19 co\u00f1eceremos completamente a distribuci\u00f3n de probabilidade da variable.\nPara realizar c\u00e1lculos \u00e9 m\u00e1is c\u00f3modo co\u00f1ecer a distribuci\u00f3n de probabilidade, e polo contrario para ver unha representaci\u00f3n gr\u00e1fica da probabilidade \u00e9 m\u00e1is pr\u00e1ctico o uso da funci\u00f3n de densidade.\nDistribuci\u00f3ns de variable discreta.\nDenom\u00ednase distribuci\u00f3n de variable discreta aquela que ten unha funci\u00f3n de probabilidade que s\u00f3 toma valores positivos nun conxunto de valores de formula_20 finito ou infinito numerable. Esta funci\u00f3n ch\u00e1mase funci\u00f3n de masa de probabilidade. Neste caso a distribuci\u00f3n de probabilidade \u00e9 a suma da funci\u00f3n de masa, polo que temos ent\u00f3n que:\ne, tal como corresponde \u00e1 definici\u00f3n de distribuci\u00f3n de probabilidade, esta expresi\u00f3n representa a suma de todas as probabilidades dende formula_22 ata o valor formula_19.\nDistribuci\u00f3ns de variable continua.\nDenom\u00ednase variable continua aquela que pode tomar calquera dos infinitos valores existentes dentro dun intervalo. No caso da variable continua a distribuci\u00f3n de probabilidade \u00e9 a integral da funci\u00f3n de densidade, polo que temos ent\u00f3n que:"}
{"id": "342611", "revid": "56817", "url": "https://gl.wikipedia.org/wiki?curid=342611", "title": "Praia da Concha", "text": "Praia da Concha pode referirse a:"}
{"id": "342612", "revid": "10599", "url": "https://gl.wikipedia.org/wiki?curid=342612", "title": "Praia de La Concha", "text": ""}
{"id": "342614", "revid": "56817", "url": "https://gl.wikipedia.org/wiki?curid=342614", "title": "Serra de Somosierra", "text": "Somosierra \u00e9 a serra situada \u00e1 beira esquerda do recentemente nado r\u00edo Durat\u00f3n, oeste do porto de Somosierra, e que engloba a parte m\u00e1is oriental da serra de Guadarrama, lindando ao leste coa serra de Ayll\u00f3n, todo iso no sistema Central. Somosierra est\u00e1 situada no centro de Espa\u00f1a, entre o extremo norte da Comunidade de Madrid e o leste da provincia de Segovia. Pe\u00f1a Cebollera \u00e9 a monta\u00f1a m\u00e1is alta desta zona monta\u00f1osa, cunha altitude de 2129 metros. Nela nace o r\u00edo Durat\u00f3n.\nEn 1808 produciuse na zona a batalla de Somosierra, na que as tropas de Napole\u00f3n, tras derrotar \u00e1s tropas espa\u00f1olas que gornec\u00edan o porto, abriron o cami\u00f1o cara a Madrid."}
{"id": "342615", "revid": "89787", "url": "https://gl.wikipedia.org/wiki?curid=342615", "title": "Somosierra", "text": "Somosierra \u00e9 un concello da Comunidade de Madrid, en Espa\u00f1a. At\u00f3pase 83\u00a0km ao norte de Madrid, xunto ao porto de monta\u00f1a do mesmo nome. \u00c9 o concello m\u00e1is setentrional e o situado a m\u00e1is altitude da Comunidade de Madrid.\nTi\u00f1a en 2015 unha poboaci\u00f3n de 73 habitantes. A s\u00faa econom\u00eda desenvolveuse principalmente grazas ao comercio e os servizos que ofreceron aos viaxeiros que pasaban polo porto."}
{"id": "342616", "revid": "1987", "url": "https://gl.wikipedia.org/wiki?curid=342616", "title": "R\u00edo Guadarrama", "text": "O r\u00edo Guadarrama \u00e9 un afluente do Texo que nace na Comunidade de Madrid (Espa\u00f1a), \u00e1 que atravesa nos seus cursos alto e medio. Entra no seu curso baixo na provincia de Toledo, onde desemboca despois de percorrer 131,8\u00a0km. Ten a s\u00faa orixe no val da Fuenfr\u00eda, a uns 1900 m de altitude, dentro do termo municipal de Cercedilla (Madrid), na ladeira sur da serra de Guadarrama (sistema Central). Percorre ambas as provincias nun trazado moi axustado \u00e1 vertical norte-sur.\nO seu curso medio at\u00f3pase protexido dentro do Parque Rexional do Curso Medio do r\u00edo Guadarrama e a s\u00faa contorna, un dos tres parques rexionais da Comunidade de Madrid. A superficie da s\u00faa conca \u00e9 de 1708\u00a0km\u00b2 e nela at\u00f3pase o Aulencia, que discorre integramente pola Comunidade de Madrid. Este \u00e9 o seu principal afluente e fornece de augas ao encoro de Valmayor, o segundo de maior capacidade da rexi\u00f3n madrile\u00f1a. Os restantes afluentes son arroios e regatos de curto percorrido."}
{"id": "342617", "revid": "1131", "url": "https://gl.wikipedia.org/wiki?curid=342617", "title": "Luke Durbridge", "text": "Luke Durbridge, nado en Greenmount o 9 de abril de 1991, \u00e9 un ciclista australiano . \u00c9 un especialista en probas contra o reloxo, tal e como demostran as s\u00faas numerosas vitorias contra o reloxo. Actualmente corre para o equipo ProTeam australiano Orica-GreenEDGE.\nTraxectoria.\nDurbridge comezou a practicar tr\u00edatlon aos 14 anos en Australia. En 2009 proclamouse campi\u00f3n do mundo sub-19 na modalidade contra o reloxo no mundial disputado en Moscova. Ese mesmo ano foi tam\u00e9n campi\u00f3n do mundo sub-19 na categor\u00eda de Madison. En 2011, \u00e1lzase coa vitoria no Campionato do Mundo de Ciclismo\u00a0Contra o Reloxo sub-23, disputado en Dinamarca, convert\u00e9ndose as\u00ed no corredor m\u00e1is novo da historia en ga\u00f1alo.\nPara a tempada 2012 Durbridge ingresa nas filas do conxunto Orica-GreenEDGE. A s\u00faa primeira vitoria como profesional nunha clasificaci\u00f3n xeral e nunha proba en ruta chegar\u00eda ese mesmo ano no Circu\u00edto da Sarthe. En xu\u00f1o de 2012, sorprende a todo o mundo ga\u00f1ando o pr\u00f3logo do Crit\u00e9rium do Dauphin\u00e9 por diante de Bradley Wiggins, todo un especialista. A s\u00faa segunda vitoria nunha clasificaci\u00f3n xeral chegou no Tour de Poitou-Charentes.\nPalmar\u00e9s en estrada.\n2010\n2011\n2012\n2013\n2014\nResultados nas Grandes Voltas e Campionatos do Mundo.\nDurante a s\u00faa traxectoria deportiva logrou os seguintes postos nas grandes voltas:\nPalmar\u00e9s en pista.\n2011"}
{"id": "342618", "revid": "89787", "url": "https://gl.wikipedia.org/wiki?curid=342618", "title": "Cor pulmonale", "text": "Cor pulmonale (expresi\u00f3n latina formada por \"cor\" -coraz\u00f3n- e \"pulm\u014dn\u0101le\" -pulmonar-) ou coraz\u00f3n pulmonar \u00e9 unha afecci\u00f3n card\u00edaca consecutiva a unha doenza pulmonar, que a \"Organizaci\u00f3n Mundial da Sa\u00fade\" (OMS) define como a \"hipertrofia do ventr\u00edculo dereito consecutiva a doenzas que interesan a funci\u00f3n ou a estrutura do pulm\u00f3n, a non ser que as alteraci\u00f3ns pulmonares sexan secundarias a doenzas primitivas do coraz\u00f3n esquerdo ou a cardiopat\u00edas conx\u00e9nitas\".\u00a0\nO termo \u00fasase para describir cambios na estrutura e na funci\u00f3n do ventr\u00edculo dereito como resultado dunha desorde respiratoria que produza hipertensi\u00f3n pulmonar. A hipertrofia do ventr\u00edculo dereito \u00e9 o cambio principal no cor pulmonale cr\u00f3nico, as\u00ed como dilataci\u00f3n do ventr\u00edculo, nos casos agudos, ambos consecuencia dun incremento de presi\u00f3n no ventr\u00edculo dereito do coraz\u00f3n. Sen tratamento, o cor pulmonale pode causar insuficiencia card\u00edaca dereita e a morte.\nEtiolox\u00eda.\nPara que unha alteraci\u00f3n do coraz\u00f3n dereito sexa clasificada como cor pulmonale, a orixe da anomal\u00eda d\u00e9bese atopar ben no sistema de circulaci\u00f3n pulmonar ou ben no par\u00e9nquima pulmonar, produc\u00edndose en calquera caso unha hipertensi\u00f3n arterial pulmonar (HTAP). As causas principais de HTAP son:\nO compromiso do ventr\u00edculo dereito causado por un defecto sist\u00e9mico, diferente ao sistema respiratorio, non \u00e9 considerado cor pulmonale; debe ser de orixe pulmonar subxacente.\nA prevalencia de cor pulmonale \u00e9 dif\u00edcil de definir, porque non todos os casos de doenza pulmonar desenvolven cor pulmonale. A capacidade de diagnosticar a HTAP mediante o exame f\u00edsico de rutina \u00e9 baixa e os tests de laboratorio son relativamente pouco sensibles. Con todo, avances recentes en imaxe con ecograf\u00eda Doppler e biomarcadores fan m\u00e1is doado o diagn\u00f3stico do cor pulmonale.\nSegundo a agudeza e a severidade do est\u00edmulo que xera a disfunci\u00f3n card\u00edaca, p\u00f3dese distinguir:\nCor pulmonale agudo\nOcorre tras un est\u00edmulo repentino e severo, que produce dilataci\u00f3n e fallo do ventr\u00edculo dereito, pero non hipertrofia. Pode ser producido por embolismo pulmonar masivo, por carcinomatose miliar e linfanxite carcinomatosa ou por empeoramento do cor pulmonale cr\u00f3nico.\nCor pulmonale cr\u00f3nico\nProd\u00facese por mor dun aumento progresivo e lento da HTAP, que conduce \u00e1 hipertrofia e \u00e1 dilataci\u00f3n do ventr\u00edculo dereito. P\u00f3dese xerar por:\nFisiopatolox\u00eda.\nComo se indica na ep\u00edgrafe anterior, existen moitas patolox\u00edas diferentes que poden producir cor pulmonale, pero todas elas te\u00f1en en com\u00fan a xeraci\u00f3n de hipertensi\u00f3n arterial pulmonar (HTAP), suficiente para xerar a dilataci\u00f3n do ventr\u00edculo dereito, con ou sen hipertrofia asociada.\nAnatomicamente, o ventr\u00edculo dereito ten unha parede delgada, cunha compliancia elevada, polo que est\u00e1 mellor preparado para se adaptar a variaci\u00f3ns de volume que a variaci\u00f3ns de presi\u00f3n. Por iso, cando se produce un aumento da presi\u00f3n pulmonar (HTAP) e un aumento da resistencia vascular pulmonar, o ventr\u00edculo dereito non pode desenvolver a forza suficiente como para superar tal aumento, polo que se dilata (nos casos agudos) ou se hipertrofia (nos casos cr\u00f3nicos), podendo chegar a fallar.\nA severidade da HTAP e o fallo do ventr\u00edculo dereito est\u00e1n influ\u00eddos por m\u00faltiples factores que poden producirse de xeito intermitente, como hipoxia secundaria a alteraci\u00f3ns no intercambio gasoso, hipercapnia e acidose, ademais de cambios na sobrecarga de volume do ventr\u00edculo dereito que se producen co exercicio, co aumento do ritmo card\u00edaco, coa policitemia ou coa retenci\u00f3n de sales debido a unha diminuci\u00f3n do gasto card\u00edaco.\nManifestaci\u00f3ns cl\u00ednicas.\nS\u00edntomas.\nXeralmente est\u00e1n asociados ao problema pulmonar de fondo. O s\u00edntoma m\u00e1is com\u00fan \u00e9 dispnea (dificultade para respirar), debido a que hai un aumento do traballo necesario para respirar, como consecuencia dos cambios na elasticidade do pulm\u00f3n (como ocorre na fibrose) ou a modificaci\u00f3ns na mec\u00e1nica respiratoria (como sucede na DPOC), e ambos poden verse agravados por un incremento da hipoxemia. A hipoxemia pulmonar p\u00f3dese xerar por unha diminuci\u00f3n da permeabilidade dos capilares, por desequilibrios entre ventilaci\u00f3n e perfusi\u00f3n ou pola presenza dun shunt card\u00edaco ou pulmonar.\nA presenza de ortopnea ou dispnea parox\u00edstica nocturna son raramente s\u00edntomas illados de fallo card\u00edaco dereito. Pero se se presentan, indican que hai un aumento do traballo respiratorio. Tam\u00e9n pode presentarse tose ou s\u00edncope en pacientes con cor pulmonale con HTAP severa, debido \u00e1 incapacidade do coraz\u00f3n dereito de bombear sangue a trav\u00e9s dos pulm\u00f3ns cara ao coraz\u00f3n esquerdo. Tam\u00e9n pode presentarse dor abdominal e ascite, as\u00ed como edema das extremidades inferiores.\nSignos.\nMoitos dos signos que se atopan nos pacientes con cor pulmonale tam\u00e9n se atopan en pacientes cunha fracci\u00f3n de execci\u00f3n reducida: taquipnea, presi\u00f3n venosa xugular elevada, hepatomegalia e edema nas extremidades inferiores. Ademais, o ventr\u00edculo dereito p\u00f3dese palpar ao longo do bordo esquerdo do esterno ou no epigastrio. No cor pulmonale, a aparici\u00f3n de cianose \u00e9 un evento tard\u00edo, secundario a unha reduci\u00f3n do gasto card\u00edaco con vasoconstrici\u00f3n sist\u00e9mica e desequilibrio entre ventilaci\u00f3n e perfusi\u00f3n no pulm\u00f3n.\nEdema de pulm\u00f3n agudo.\nA causa m\u00e1is com\u00fan do edema pulmonar agudo \u00e9 o aumento da presi\u00f3n capilar (desequilibrio das forzas de Starling) na microvasculatura pulmonar, causando fuga plasm\u00e1tica cara ao espazo intersticial. Calquera evento que curse con hipertensi\u00f3n venosa pulmonar ocasionar\u00e1 unha conxesti\u00f3n venosa e un aumentado volume de sobrecarga ao ventr\u00edculo dereito. A incapacidade do ventr\u00edculo dereito de expandir para se adaptar a ese incrementado volume aumenta a\u00ednda m\u00e1is o volume venoso e, xa que logo, a presi\u00f3n capilar. A fuga de plasma por unha maior presi\u00f3n hidrost\u00e1tica no capilar pulmonar que no espazo intersticial acumula l\u00edquido no par\u00e9nquima pulmonar. A suma destas anormalidades no pulm\u00f3n e a s\u00faa circulaci\u00f3n vascular \u00e9 a complicaci\u00f3n m\u00e1is importante producida polo edema pulmonar na instalaci\u00f3n do cor pulmonale.\nComplicaci\u00f3ns.\nO cor pulmonale atrasa o fluxo do sangue desde a circulaci\u00f3n venosa cara \u00e1 arterial.\nNa conxesti\u00f3n, o sangue acum\u00falase no sistema venoso, inclu\u00edndo a vea hep\u00e1tica. A conxesti\u00f3n prolongada de sangue na rexi\u00f3n centrolobulillar do f\u00edgado leva a hipoxia e cambios graxos dos hepatocitos perif\u00e9ricos, producindo agrandamento voluminoso do f\u00edgado e chegando a ter ata o dobre do volume de sangue. O aspecto cian\u00f3tico combinado con illotes graxos amarelados d\u00e1lle a aparencia ao f\u00edgado de noz moscada. Primeiro o f\u00edgado conxestiona, aumenta de tama\u00f1o, v\u00f3lvese cian\u00f3tico e os sinusoides, en especial na zona centrolobulillar, \u00e9nchense de sangue. Comeza tam\u00e9n unha infiltraci\u00f3n graxosa que termina por lle dar a tinguidura amarelada final. De persistir a deficiencia da circulaci\u00f3n pulmonar, inst\u00e1lase nas trab\u00e9culas do f\u00edgado unha atrofia que adoita ser cian\u00f3tica. Co tempo agr\u00e9gase unha acumulaci\u00f3n fibr\u00f3tica (cicatrizaci\u00f3n) que tende a reducir o f\u00edgado de tama\u00f1o e a endurecelo.\nUn proceso patol\u00f3xico similar ocorre nos riles e no bazo: conxesti\u00f3n sangu\u00ednea, atrofia cian\u00f3tica e endurecemento.\nNos pulm\u00f3ns, a hiperemia produce ingurxitaci\u00f3n capilar, edema no intersticio pulmonar e, como consecuencia, fibrose entre os alv\u00e9olos e a matriz capilar, traduc\u00edndose en trastornos da relaci\u00f3n entre perfusi\u00f3n e ventilaci\u00f3n pulmonar. O pulm\u00f3n adopta unha consistencia dura e (macroscopicamente) de cor \"vermella morena\".\nO cor pulmonale pode tam\u00e9n levar a insuficiencia card\u00edaca conxestiva (ICC), empeorando a respiraci\u00f3n por raz\u00f3n do edema pulmonar, inchaz\u00f3n das pernas debido a edema na periferia e hepatomegalia conxestiva e dolorosa. A ICC \u00e9 un indicador negativo no progn\u00f3stico de cor pulmonale.\nDiagn\u00f3stico.\nA causa principal do fallo card\u00edaco dereito non \u00e9 a disfunci\u00f3n da vasculatura ou o par\u00e9nquima pulmonar, sen\u00f3n o fallo card\u00edaco esquerdo. Por iso \u00e9 importante avaliar a posible disfunci\u00f3n do ventr\u00edculo esquerdo nun paciente con s\u00edntomas de fallo card\u00edaco dereito. Varios exames son de utilidade para o diagn\u00f3stico de cor pulmonale:\nTratamento.\nA eliminaci\u00f3n da causa \u00e9 a intervenci\u00f3n m\u00e1is importante. No embolismo pulmonar, ap\u00e9lase \u00e1 trombolise (disoluci\u00f3n enzim\u00e1tica do co\u00e1gulo sangu\u00edneo), en particular se hai trastornos do ventr\u00edculo dereito. Na DPOC, a terapia con os\u00edxeno a longa duraci\u00f3n pode mellorar o cor pulmonale.\nOs principios xerais de tratamento do cor pulmonale incl\u00faen a reduci\u00f3n do traballo respiratorio, mediante ventilaci\u00f3n mec\u00e1nica non invasiva, broncodilatadores e esteroides, ademais de tratar as infecci\u00f3ns subxacentes. Unha osixenaci\u00f3n adecuada (saturaci\u00f3n de os\u00edxeno do 90 % ao 92 %) tam\u00e9n permite reducir a resistencia vascular pulmonar e reducir a demanda sobre o ventr\u00edculo dereito. Os pacientes an\u00e9micos necesitan unha transfusi\u00f3n e, se o hematocrito excede o 65 %, debe efectuarse unha flebotom\u00eda para reducir a HTAP.\nO edema require diur\u00e9ticos (reducindo o uso excesivo do coraz\u00f3n), \u00e1s veces nitratos para mellorar o fluxo sangu\u00edneo, inhibidores da fosfodiesterase, como sildenafil e tadalafil, e ocasionalmente f\u00e1rmacos inotropos para mellorar a contractilidade do coraz\u00f3n.\nOutros medicamentos axudan a mellorar a hipertensi\u00f3n pulmonar, tales como a prostaciclina ou os seus an\u00e1logos. As\u00ed mesmo, prescrib\u00edronse anticoagulantes e bloqueadores das canles de calcio para as etapas iniciais do trastorno."}
{"id": "342620", "revid": "89787", "url": "https://gl.wikipedia.org/wiki?curid=342620", "title": "Hibiscus syriacus", "text": "Hibiscus syriacus\u00a0chamada vulgarmente hibisco de Siria, rosa de Sharon ou roseira de Siria, \u00e9 unha especie de planta floral caducifolia. Cult\u00edvase como flor ornamental en moitas partes do mundo, sendo com\u00fan atopala en xard\u00edns de Galiza, incluso coma \u00e1rbore nas r\u00faas das cidades.\u00a0\nDescrici\u00f3n.\n\u00c9 unha planta orixinaria de Asia, que pode acadar entre 2 e 4 metros de altura. Xeralmente cult\u00edvase en lugares onde os ver\u00e1ns son moi c\u00e1lidos polas s\u00faas atractivas flores. Estas poden ser de varias cores: brancas, rosadas, vermellas, violetas, etc. Cada flor ten unha curta vida (ao redor dun d\u00eda), mais como a planta produce moitas sempre poden apreciarse varias. O per\u00edodo de floraci\u00f3n vai desde a primavera at\u00e9 o outono.\n\"Hibiscus syriacus\" \u00e9 a flor nacional de Corea do Sur, aparecendo en diversos emblemas nacionais. No himno nacional deste pa\u00eds comp\u00e1rase a Corea con esta flor. O nome da flor en coreano \u00e9 \"mugunghwa\" (Hangul: \ubb34\uad81\ud654; Hanja: \u7121\u7aae\u82b1).\nEsta planta p\u00f3dese propagar por esgallos ou sementes.\nTaxonom\u00eda.\n\"Hibiscus syriacus\" foi descrita por Carl von Linn\u00e9\u00a0e publicado en \"Species Plantarum2\": 695. 1753.\nHibiscus: nome xen\u00e9rico que deriva da verba grega: \"\u03b2\u03af\u03c3\u03ba\u03bf\u03c2\" ( \"hib\u00edskos\" ), que era o nome que deu Diosc\u00f3rides (aC. 40-90) a \"Althaea officinalis\".\nsyriacus: ep\u00edteto xeogr\u00e1fico que alude \u00e1 s\u00faa localizaci\u00f3n en Siria."}
{"id": "342622", "revid": "18868", "url": "https://gl.wikipedia.org/wiki?curid=342622", "title": "Rosa de Siria", "text": ""}
{"id": "342623", "revid": "18868", "url": "https://gl.wikipedia.org/wiki?curid=342623", "title": "Roseira de Siria", "text": ""}
{"id": "342624", "revid": "18868", "url": "https://gl.wikipedia.org/wiki?curid=342624", "title": "Hibisco de Siria", "text": ""}
{"id": "342625", "revid": "89787", "url": "https://gl.wikipedia.org/wiki?curid=342625", "title": "Malvales", "text": "Malvales \u00e9 unha orde de eudicotiled\u00f3neas pertencente ao clado das m\u00e1lvidas que se caracteriza por ter flores hip\u00f3xinas, xeralmente dialip\u00e9talas, con carpelos soldados. As malvales caracter\u00edzanse por ter follas xeralmente palmatinervias, m\u00e1is ou menos recortadas e \u00e1s veces compostas (digitadas), cun indumento frecuentemente constitu\u00eddo por pelos estrelados. Te\u00f1en p\u00e9talos\u00a0ceibos ou soldados no baseamento, de prefloraci\u00f3n contorta, e obs\u00e9rvase unha clara tendencia \u00e1 polistemonia (o n\u00famero de estames \u00e9 superior aos 10 que te\u00f1en as especies m\u00e1is primitivas), tendo os estames unha marcada tendencia a se soldar polos seus filamentos, chegando a formar nalgunhas familias unha columna (tubo estaminal) que envolve o estilo."}
{"id": "342626", "revid": "65337", "url": "https://gl.wikipedia.org/wiki?curid=342626", "title": "Coraz\u00f3n pulmonar", "text": ""}
{"id": "342627", "revid": "23204", "url": "https://gl.wikipedia.org/wiki?curid=342627", "title": "Pradairo vermello", "text": "O pradairo vermello ou pradairo rubio ou pradairo roibo (Acer rubrum\u00a0)\u00a0\u00e9 unha das \u00e1rbores caducifolias m\u00e1is com\u00fans e espalladas do leste de Am\u00e9rica do Norte. A s\u00faa distribuci\u00f3n vai desde o lago dos Bosques na raia entre Ontario e Minnesota, ao leste at\u00e9 a\u00a0Terra Nova, ao sur at\u00e9 preto de Miami (Florida), e ao suroeste at\u00e9 o leste de Texas. \u00c9 amplamente cultivado en parques e xard\u00edns, onde existe unha gran variedade de cultivares. O seu zume\u00a0tam\u00e9n se utiliza para producir xarope de pradairo. Atop\u00e1molo en Galiza coma ornamental en xard\u00edns urbanos.\nDistribuci\u00f3n e h\u00e1bitat.\nNa maior\u00eda da s\u00faa extensi\u00f3n, o pradairo vermello ad\u00e1ptase a un amplo rango de condici\u00f3ns na s\u00faa localizaci\u00f3n. P\u00f3dese atopar crecendo en lameiros, en terras \u00e1ridas, e en calquera caso entre medio. Tam\u00e9n atura un amplo rango de pH, a\u00ednda que a clorose\u00a0pode ocorrer en terras m\u00e1is alcalinas.\nDescrici\u00f3n.\n\u00c9 unha \u00e1rbore de tama\u00f1o medio-grande que alcanza alturas de 20\u201330 m (raramente m\u00e1is de 40 m), un di\u00e1metro de 0,5 a preto de 2 m, e pode vivir durante 100-200 anos, ocasionalmente m\u00e1is tempo.\nA\u00ednda que \u00e9 xeralmente bastante doado de identificar, o pradairo vermello \u00e9 probabelmente o pradairo m\u00e1is altamente vari\u00e1bel nas s\u00faas caracter\u00edsticas morfol\u00f3xicas de todos os de Am\u00e9rica do Norte. As follas son a mellor maneira de distinguilo doutros pradairos. Como outros pradairos americanos, son caducifolios e ordenados en direcci\u00f3n contraria \u00e1 p\u00f3la.\u00a0As follas dos pradairos vermellos te\u00f1en tipicamente unha lonxitude de 5\u201310\u00a0cm e a mesma amplitude con 3-5 l\u00f3bulos dentados irregulares (pola contra as follas do achegado pradairo prateado\u00a0(\"Acer saccharinum\") te\u00f1en amosegas moito m\u00e1is profundas e caracter\u00edsticamente ten 5 l\u00f3bulos). A parte superior da folla \u00e9 verde clara e a parte inferior \u00e9 esbrancuxada. Os talos das follas son normalmente vermellos, como o son as p\u00f3las. As follas cambian a un vermello brillante polo outono.\nAs p\u00f3las do pradairo rubio van de vermello a cinsento-acasta\u00f1ado e son lampinas. Os gomos ananos est\u00e1n presentes en moitas p\u00f3las. Polo inverno, as p\u00f3las levan grupos de casulos de flores, facilmente vistos a distancia. As p\u00f3las do pradairo vermello son case imposible de distinguir das do pradairo prateado, ag\u00e1s que o \u00faltimo te\u00f1en un desagrad\u00e1bel cheiro cando se estragan.\nAs flores son dun \u00fanico sexo, con flores masculinas e femininas en grupos separados, a\u00ednda que normalmente na mesma \u00e1rbore. Na feminina (semente), as flores son vermellas con 5 p\u00e9talos moi pequenos e s\u00e9palos terminais en grupos, normalmente na punta das p\u00f3las. As flores masculinas (pole) non son m\u00e1is que estames amarelos sa\u00edntes de gomos ananos nas p\u00f3las. Ambos os dous tipos de flores at\u00f3panse na mesma \u00e1rbore, mais as \u00e1rbores novas poden producir s\u00f3 un tipo. A floraci\u00f3n comeza no principio do ano despois de 1-30 sumas t\u00e9rmicas.\nO froito \u00e9 unha s\u00e1mara, vari\u00e1bel en cor desde vermella a marr\u00f3n at\u00e9 amarela. As s\u00e1maras te\u00f1en unha lonxitude de 15\u201325\u00a0mm e terminan en parellas nun \u00e1ngulo de 50-60 graos. Madurecen a finais de maio ou principios de xu\u00f1o.\nO pradairo vermello frecuentemente hibrida co pradairo prateado; o h\u00edbrido, co\u00f1ecido como \"Acer x freemanii\", \u00e9 o intermedio entre os pais.\nCultivo e usos.\nMedra amplamente como unha \u00e1rbore ornamental en parques e grandes xard\u00edns, ag\u00e1s onde as terras son alcalinas ou salgadas. En partes do noroeste do Pac\u00edfico, \u00e9 unha das \u00e1rbores m\u00e1is comunmente introducidas. Numerosos cultivares foron seleccionados, a mi\u00fado pola s\u00faa intensidade de cor outoniza, estando 'October Glory' e 'Rede Sunset' entre os m\u00e1is populares. Cara ao seu l\u00edmite do sur, 'Fireburst', 'Florida Flame', e 'Gulf Ember' son os preferidos. Moitos cultivares do \"Acer x freemanii\" tam\u00e9n crecen amplamente.\n\u00c9 unha boa opci\u00f3n de \u00e1rbore para as \u00e1reas urbanas cando hai un amplo espazo para as s\u00faas ra\u00edces. \u00c9 excelente resistindo duras condici\u00f3ns urbanas, inclu\u00edndo a tolerancia tanto de terras secas como h\u00famidas, e unha maior tolerancia \u00e1 contaminaci\u00f3n que o pradairo azucreiro. Como outros pradairos, as s\u00faas ra\u00edces poden ser invasivas, o que o converte nunha mala elecci\u00f3n para plantaci\u00f3ns en estreitas franxas entre a beirarr\u00faa e a r\u00faa, a\u00ednda que \u00e9 probabelmente unha mellor opci\u00f3n ca os pradairos prateados ou azucreiros. Como o pradairo prateado, atrae esqu\u00edos, que comen os seus gomos a principios de primavera, a\u00ednda que os esqu\u00edos prefiren os m\u00e1is gomos maiores do pradairo\u00a0prateado.\nUsos.\nO zume pode usarse para producir xarope de pradairo\u00a0ou azucre, por\u00e9n \u00e9 menos doce ca a do pradairo azucreiro. Con todo, produce xeralmente xarope\u00a0de sabor m\u00e1is forte.\nTaxonom\u00eda.\n\"Acer rubrum\" foi descrita por Carl von Linn\u00e9\u00a0e publicado en \"Species Plantarum\" 2: 1055. 1753.\nAcer: nome xen\u00e9rico que procede do lat\u00edn \u01cec\u011br, -\u0115ris = (afiado), referido \u00e1s puntas caracter\u00edsticas das follas ou \u00e1 dureza da madeira que, supostamente, utilizar\u00edase para fabricar lanzas. Xa citado en, entre outros, Plinio o Vello, 16, XXVI/XXVII, refer\u00edndose a unhas cantas especies de pradairo.\nrubrum: ep\u00edteto lat\u00edno que significa \"de cor rubia ou vermella\".\nV\u00e9xase tam\u00e9n.\nBibliograf\u00eda.\nReference article Radford, A. E., H. E. Ahles &amp; C. R. Bell. 1968. Man. Vasc. Fl. Carolinas i\u2013lxi, 1\u20131183. University of North Carolina Press, Chapel Hill."}
{"id": "342628", "revid": "18868", "url": "https://gl.wikipedia.org/wiki?curid=342628", "title": "Acer rubrum", "text": ""}
{"id": "342629", "revid": "18868", "url": "https://gl.wikipedia.org/wiki?curid=342629", "title": "Pradairo rubio", "text": ""}
{"id": "342631", "revid": "92340", "url": "https://gl.wikipedia.org/wiki?curid=342631", "title": "Patricia Vil\u00e1n", "text": "Patricia Vil\u00e1n Lorenzo, nada en Pontevedra en 1970, \u00e9 unha avogada e pol\u00edtica galega do PSdeG-PSOE.\nTraxectoria.\nLicenciada en Dereito pola Universidade de Santiago de Compostela, foi profesora do programa de maiores da Universidade de Vigo dende 2006. Foi membro do Consello Social da Universidade de Vigo (2008-2012). Foi elixida deputada do Parlamento de Galicia nas auton\u00f3micas de 2012. Voceira de Medio Ambiente no Grupo Socialista. Foi nomeada voceira do grupo socialista en xu\u00f1o de 2016, logo da dimisi\u00f3n de Jos\u00e9 Luis M\u00e9ndez Romeu."}
{"id": "342632", "revid": "1888", "url": "https://gl.wikipedia.org/wiki?curid=342632", "title": "Patricia Vil\u00e1n Lorenzo", "text": ""}
{"id": "342633", "revid": "89787", "url": "https://gl.wikipedia.org/wiki?curid=342633", "title": "Radio Popular-Boavista", "text": "O Radio Popular-Boavista (c\u00f3digo UCI RPB) \u00e9 un equipo ciclista portugu\u00e9s de categor\u00eda Continental. Forma parte do programa de diversos deportes, dirixido polo Boavista Futebol Clube.\nNas s\u00faas filas competiron ciclistas como Manuel Antonio Cardoso (2006-2007) e Tiago Machado (2005-2009). Ademais, sempre tivo entre o seu persoal ciclistas espa\u00f1ois, como o galego Ezequiel Mosquera (2004), Santi P\u00e9rez (2009), Josep Jufr\u00e9 (1999-2002), Adri\u00e1n Pombais (2000-2004) ou Gustavo C\u00e9sar Veloso (2001-2003).\nClasificaci\u00f3ns UCI.\nA partir de 2005 a UCI instaurou os Circu\u00edtos Continentais UCI, aos que o equipo pertence desde que se creou. As clasificaci\u00f3ns do equipo e do seu ciclista m\u00e1is destacado foron as seguintes:\nPalmar\u00e9s.\n\"Para anos anteriores\": \"Palmar\u00e9s do Radio Popular-Onda\"."}
{"id": "342634", "revid": "98629", "url": "https://gl.wikipedia.org/wiki?curid=342634", "title": "Micha\u0142 Kwiatkowski", "text": "Micha\u0142 Kwiatkowski, nado en Dzialyn o 2 de xu\u00f1o de 1990, \u00e9 un ciclista profesional polon\u00e9s. Actualmente corre para o equipo ProTeam Sky.\nTraxectoria.\nEn 2010 deu o paso ao profesionalismo ao debutar co equipo espa\u00f1ol Caja Rural. En 2011 fichou polo equipo Team RadioShack e, tras a fusi\u00f3n deste co Leopard-Trek, pasa ao Omega Pharma-QuickStep. O ano 2013 supuxo a s\u00faa explosi\u00f3n como ciclista no pelot\u00f3n internacional, ano no que recibiu o alcume de Tigre do B\u00e1ltico.\n2014: explosi\u00f3n e campionato mundial.\nComeza a tempada 2014 vencendo nun dos catro trofeos da Challenge Ciclista a Mallorca. Despois consegue a Volta ao Algarve, por diante de corredores como Alberto Contador e Rui Costa, as\u00ed como d\u00faas etapas, a primeira nun ataque a falta de seis quil\u00f3metros de meta, e a segunda nunha exhibici\u00f3n contra o reloxo onde lograr\u00eda quedar por diante de Adriano Malori e do seu compa\u00f1eiro de equipo e gran especialista, Tony Martin.\nA continuaci\u00f3n obter\u00eda a s\u00faa primeira vitoria en Italia ao derrotar ao eslovaco Peter Sagan na Strade Bianche, con quen escapou do pelot\u00f3n a falta de 20 quil\u00f3metros. Na \u00faltima pendente e a falta de 400 metros a meta Kwiatkowski atacou a Sagan e chegou \u00e1 meta en solitario,con 19 segundos de renda sobre o seu compa\u00f1eiro de escapada. Na Volta ao Pa\u00eds Vasco rematou segundo na clasificaci\u00f3n xeral por detr\u00e1s de Alberto Contador. Nas Cl\u00e1sicas das Ardenas foi terceiro, tanto na Lieja-Basto\u00f1a-Lieja como na Frecha Valoa. Tam\u00e9n acadar\u00eda o quinto lugar na Amstel Gold Race.\nEn xu\u00f1o proclamouse campi\u00f3n de Polonia contra o reloxo, estreando o maillot que o acreditaba como tal nun dos seus principais obxectivos: o Tour de Francia. Nesta carreira o seu obxectivo era rematar entre os dez primeiros da clasificaci\u00f3n xeral, mais non o lograr\u00eda, quedando vix\u00e9simo oitavo e coa sensaci\u00f3n de que as carreiras de tres semanas non eran o seu forte.\nAo final da tempada 2014 ga\u00f1ou o Campionato do Mundo en Ruta en Ponferrada (Espa\u00f1a), logrando as\u00ed o maillot arco-iris con tan s\u00f3 24 anos. Obt\u00edvoo tras un ataque nos quil\u00f3metros finais e cun gran ritmo na \u00faltima subida, o que lle permitiu a\u00ednda maiores diferenzas. Desta maneira chegaba \u00e1 meta a tan s\u00f3 un segundo dun grupo perseguidor formado por Simon Gerrans e Alejandro Valverde, segundo e terceiro respectivamente, entre outros e a sete segundos do pelot\u00f3n. Isto supuxo un fito para o seu pa\u00eds, convert\u00e9ndose no primeiro polaco en ga\u00f1ar un campionato do mundo en ruta elite.\n2015.\nEn abril consegue a Amstel Gold Race despois de ser quinto en 2014 e cuarto en 2013, ga\u00f1ando nun sprint ao espa\u00f1ol Alejandro Valverde e ao australiano Michael Matthews. Desta maneira \u00e9 o primeiro polaco en ga\u00f1ar esta carreira e, ademais, vestido de arco da vella.\nNo mes de setembro o equipo brit\u00e1nico Team Sky anuncia a fichaxe de Kwiatkowski para o 2016.\nPalmar\u00e9s.\n2009\n2012\n2013\n2014\n2015\n2016\nResultados en grandes voltas e campionatos do mundo.\nDurante a s\u00faa carreira deportiva acadou os seguintes postos nas Grandes Voltas e nos campionatos do mundo:"}
{"id": "342635", "revid": "55340", "url": "https://gl.wikipedia.org/wiki?curid=342635", "title": "PACMA", "text": ""}
{"id": "342636", "revid": "1888", "url": "https://gl.wikipedia.org/wiki?curid=342636", "title": "Jos\u00e9 Lu\u00eds Su\u00e1rez Mart\u00ednez", "text": "Jos\u00e9 Lu\u00eds Su\u00e1rez Mart\u00ednez, nado en Rotterdam o 5 de decembro de 1967, \u00e9 un pol\u00edtico galego do PPdeG.\nTraxectoria.\nFillo de Jos\u00e9 Lu\u00eds Su\u00e1rez Conde. Graduado en Dereito. Concelleiro en Monterrei e xefe de Persoal na Deputaci\u00f3n de Ourense. En 2013 o seu pai cedeulle a presidencia do PPdeG de Monterrei. Nas elecci\u00f3ns municipais de 2015 encabezou a candidatura do PPdeG e foi elixido alcalde de Monterrei. Volveu ser elixido alcalde nas sucesivas elecci\u00f3ns sempre con maior\u00eda absoluta."}
{"id": "342637", "revid": "89787", "url": "https://gl.wikipedia.org/wiki?curid=342637", "title": "Burram\u00edidos", "text": "A dos burram\u00edidos (\"Burramyidae\") \u00e9 unha familia de mam\u00edferos marsupiais australidelfos da orde dos diprotodontes e suborde dos falanxeroideos, co\u00f1ecidos vulgarmente na bibliograf\u00eda internacional, entre outros nomes, como p\u00f3sums pigmeos e falanxeros pigmeos.\nSon diminutos animais de costumes nocturnos cuxo nome (p\u00f3sums ou oposums) indica a semellanza coas sarig\u00fceias do continente suramericano. Algo maiores e de m\u00e1is elevado peso son os falanxeros e os cusc\u00fas (x\u00e9nero \"Phalanger\"), de movementos lentos, que recordan aos preguiceiros de Suram\u00e9rica, cos que en tempos estiveron reunidos.\nNa actualidade a familia conta con cinco especies reco\u00f1ecidas agrupadas en dous x\u00e9neros, un deles monoespec\u00edficp. Catro das especies son end\u00e9micas de Australia, e a outra que habita tam\u00e9n en Pap\u00faa Nova Guinea e en Indonesia.\nCaracter\u00edsticas.\nOs p\u00f3sums pigmeos var\u00edan en lonxitude de cerca de 5 at\u00e9 os 12\u00a0cm, e pesan xeralmente entre os 10 e os 50 g. Son nocturnos e omn\u00edvoros que se alimentan de invertebrados, froitos, sementes, n\u00e9ctar e pole. Son excelentes gabeadores, debido en gran parte \u00e1 s\u00faa cola pr\u00e9nsil. A\u00ednda que non se desprazan tanto como algunhas outras especies de falanxeros e cusc\u00fas, algunhas das especies son capaces de saltaren grandes distancias.\nTaxonom\u00eda.\nDescrici\u00f3n.\nA familia foi descrita en 1898 polo m\u00e9dico e paleont\u00f3logo australiano de orixe escocesa Robert Broom, en \"Proc. Linn. Soc. N.S.W.\", 10: 564.\nEtimolox\u00eda.\nO nome cient\u00edfico da familia, \"Burramyidae\", formouse como \u00e9 a norma sobre a base da ra\u00edz do nome do seu x\u00e9nero tipo, \"Burramys\", coa adici\u00f3n da desinencia do lat\u00edn cient\u00edfico \"-\u012ddae\", propia dos nomes de familias de animais.\nPosibilidade dunha nove especie.\n\"Conservation International\" (CI) e o \"Indonesia Institute of Science\" (LIPI) informaron sobre o pos\u00edbel descubrimento dunha nova especie de \"Cercartetus\" despois dunha visita \u00e1s monta\u00f1as de Foja (Pap\u00faa, Indonesia) en xu\u00f1o de 2007."}
{"id": "342638", "revid": "22795", "url": "https://gl.wikipedia.org/wiki?curid=342638", "title": "Burramyidae", "text": ""}
{"id": "342639", "revid": "10599", "url": "https://gl.wikipedia.org/wiki?curid=342639", "title": "Gaztelu-Elexabeitia", "text": ""}
{"id": "342640", "revid": "10599", "url": "https://gl.wikipedia.org/wiki?curid=342640", "title": "Jatabe", "text": ""}
{"id": "342641", "revid": "10599", "url": "https://gl.wikipedia.org/wiki?curid=342641", "title": "Andaluc\u00eda Oriental", "text": ""}
{"id": "342642", "revid": "23204", "url": "https://gl.wikipedia.org/wiki?curid=342642", "title": "Burramys", "text": "Burramys \u00e9 un x\u00e9nero de mam\u00edferos marsupiais australidelfos da orde dos diprotodontes, suborde dos falanxeroideos, o tipo da familia dos burram\u00edidos, que comprende os p\u00f3sums pigmeos pou falaxeros pigmeos.\nO x\u00e9nero est\u00e1 representado por unha soa especie vivente, que habita por riba dos 1 400 m de altitude nas monta\u00f1as do leste de Australia e o sur de Nova Gales do Sur, a\u00ednda que se co\u00f1ecen tres especies f\u00f3siles. \u00c9 un dos dous x\u00e9neros de p\u00f3sums pigmeos; o outro \u00e9 \"Certartetus\".\nTaxonom\u00eda.\nDescrici\u00f3n.\nO x\u00e9nero foi descrito en 1898 polo m\u00e9dico e paleont\u00f3logo australiano de orixe escocesa Robert Broom, en \"Proc. Linn. Soc. N.S.W.\", 10: 564.\nClasificaci\u00f3n.\nNa actualidade o x\u00e9nero e monoespec\u00edfico:\nX\u00e9nero \"Burramys\" \nPor\u00e9n, co\u00f1\u00e9cense tres especies f\u00f3siles:"}
{"id": "342643", "revid": "10599", "url": "https://gl.wikipedia.org/wiki?curid=342643", "title": "Donostiako Zinemaldia", "text": ""}
{"id": "342644", "revid": "10599", "url": "https://gl.wikipedia.org/wiki?curid=342644", "title": "Cuncha de Ouro", "text": ""}
{"id": "342645", "revid": "10599", "url": "https://gl.wikipedia.org/wiki?curid=342645", "title": "Concha de Oro", "text": ""}
{"id": "342646", "revid": "6939", "url": "https://gl.wikipedia.org/wiki?curid=342646", "title": "Em\u00edlio \u00cdnsua", "text": ""}
{"id": "342647", "revid": "5863", "url": "https://gl.wikipedia.org/wiki?curid=342647", "title": "Antero Quental", "text": ""}
{"id": "342649", "revid": "22570", "url": "https://gl.wikipedia.org/wiki?curid=342649", "title": "Microevoluci\u00f3n", "text": "A microevoluci\u00f3n \u00e9 a evoluci\u00f3n a pequena escala; \u00e9 dicir, por debaixo do nivel de especie. A microevoluci\u00f3n contraponse coa macroevoluci\u00f3n, pero a diferenza entre elas \u00e9 s\u00f3 de tempo e escala. A macroevoluci\u00f3n ocorre no nivel de especie ou por riba do nivel de especie e durante longos per\u00edodos de tempo xeol\u00f3xico, e a microevoluci\u00f3n ocorre por debaixo do nivel de especie e en escalas de tempo pequenas por variaci\u00f3ns das frecuencias al\u00e9licas. Segundo a escola da s\u00edntese evolucionista moderna unha acumulaci\u00f3n de cambios microevolutivos orixina os cambios macroevolutivos, ag\u00e1s excepci\u00f3ns de casos de especiaci\u00f3n s\u00fabita (por duplicaci\u00f3ns xen\u00f3micas, por exemplo).\nMecanismos da microevoluci\u00f3n.\nOs cambios microevolutivos prod\u00facense por medio duns poucos procesos b\u00e1sicos. Os procesos que poden afectar directamente as frecuencias x\u00e9nicas dunha poboaci\u00f3n son a mutaci\u00f3n, migraci\u00f3n, deriva xen\u00e9tica e selecci\u00f3n natural.\nSe se puidese ampliar unha rama da escala da \u00e1rbore da vida os insectos, por exemplo, ver\u00edase outra filoxenia relativa a t\u00f3dalas diferentes li\u00f1axes de insectos. Se se contin\u00faa ampliando, seleccionando a rama que representa os escaravellos, ver\u00edase outra filoxenia relativa \u00e1s distintas especies de escaravellos. Poder\u00edase continuar ampliando ata ver as relaci\u00f3ns entre as poboaci\u00f3ns de escaravellos.\nMecanismos da microevoluci\u00f3n.\nOs cambios microevolutivos prod\u00facense dunhas poucas formas b\u00e1sicas. Os procesos que poden afectar directamente as frecuencias x\u00e9nicas dunha poboaci\u00f3n son a mutaci\u00f3n, migraci\u00f3n, deriva xen\u00e9tica e selecci\u00f3n natural.\nMutaci\u00f3n.\nAlg\u00fans xenes \u00abverde\u00bb mutaron aleatoriamente, transform\u00e1ndose en xenes \u00abmarr\u00f3n\u00bb (a\u00ednda que, dado que calquera mutaci\u00f3n en especial \u00e9 rara, este proceso por si s\u00f3 non pode ser responsable dun gran cambio na frecuencia al\u00e9lica nunha xeraci\u00f3n).\nMigraci\u00f3n(o fluxo x\u00e9nico).\nAlg\u00fans escaravellos con xenes marr\u00f3n inmigraron desde outra poboaci\u00f3n, ou alg\u00fans escaravellos que ti\u00f1an xenes verde emigraron.\nDeriva xen\u00e9tica.\nAo reproducirse os escaravellos acabaron na descendencia m\u00e1is xenes marr\u00f3n que xenes verde, simplemente polo azar. No diagrama da dereita, os xenes marr\u00f3n est\u00e1n presentes cunha frecuencia lixeiramente superior na descendencia (29%) que na xeraci\u00f3n parental (25%).\nSelecci\u00f3n natural.\nOs escaravellos con xenes marr\u00f3n evitaron ser cazados e sobreviviron para reproducirse con m\u00e1is frecuencia que os escaravellos con xenes verde, polo que pasaron m\u00e1is xenes marr\u00f3n \u00e1 seguinte xeraci\u00f3n."}
{"id": "342650", "revid": "23204", "url": "https://gl.wikipedia.org/wiki?curid=342650", "title": "Fixaci\u00f3n dun alelo", "text": "En xen\u00e9tica de poboaci\u00f3ns, a fixaci\u00f3n dun alelo \u00e9 o cambio producido na poza x\u00e9nica desde unha situaci\u00f3n na que existen polo menos d\u00faas variantes dun determinado xene (alelos) a unha situaci\u00f3n na que s\u00f3 queda un dos alelos. En ausencia de mutaci\u00f3n, todos os alelos deben finalmente ou ben perderse totalmente na poboaci\u00f3n ou ben quedar fixados (estabilizados permanentemente na poboaci\u00f3n). Que un xene acabe finalmente por perderse ou quedar fixado depende dos coeficientes de selcci\u00f3n e as flutuaci\u00f3ns aleatorias nas proporci\u00f3ns al\u00e9licas. A fixaci\u00f3n pode referirse a un xene en xeral ou a unha posici\u00f3n nucleot\u00eddica en particular da cadea de ADN (locus).\nNo proceso de substituci\u00f3n, un alelo que previamente non exist\u00eda orix\u00ednase por mutaci\u00f3n e sofre fixaci\u00f3n ao estenderse pola poboaci\u00f3n por deriva xen\u00e9tica aleatoria ou por selecci\u00f3n positiva. Unha vez que a frecuencia dun alelo \u00e9 do 100%, \u00e9 dicir, \u00e9 a \u00fanica variante do xene presente en todos os individuos, dise que est\u00e1 \"fixado\" na poboaci\u00f3n.\nDe xeito similar, as diferenzas xen\u00e9ticas entres taxons dise que est\u00e1n fixadas en cada especie.\nHistoria da fixaci\u00f3n.\nA primeira menci\u00f3n da fixaci\u00f3n dun xene en traballos publicados enc\u00f3ntrase na obra de Kimura \"On Probability of Fixation of Mutant Genes in a Population\". Neste traballo de Kimura publicado en 1962, us\u00e1banse t\u00e9cnicas matem\u00e1ticas para determinar a probabilidade de fixaci\u00f3n de xenes mutantes nunha poboaci\u00f3n. Kimura determinou que a probabilidade de fixaci\u00f3n depende da frecuencia inicial dun alelo e a varianza media do cambio de frecuencia x\u00e9nica por xeraci\u00f3n.\nProbabilidade de fixaci\u00f3n.\nCando s\u00f3 act\u00faa a deriva xen\u00e9tica, cada conxunto finito de xenes ou alelos ten un \"punto de coelescencia\" no cal todos os descendentes converxen cun s\u00f3 antepasado (\u00e9 dicir, 'coalescen'). Este feito pode utilizarse para obter a frecuencia de fixaci\u00f3n x\u00e9nica dun alelo neutro (que non est\u00e1 baixo ningunha forma de selecci\u00f3n) para unha poboaci\u00f3n de tama\u00f1o variable (con tal que sexa finito e distinto de cero). Como o efecto da selecci\u00f3n natural se estipula que \u00e9 desprezable, a probabilidade de que nun tempo dado ese alelo finalmente quede fixado no seu locus \u00e9 simplemente a s\u00faa frecuencia formula_1 na poboaci\u00f3n nese tempo. Por exemplo, se unha poboaci\u00f3n ten o alelo \"A\" cunha frecuencia do 20%, e un alelo \"a\" cunha frecuencia do 80%, hai un 80% de posibilidades de que despois dun n\u00famero infinito de xeraci\u00f3ns \"a\" quede fixado no locus (asumindo que a deriva xen\u00e9tica \u00e9 a \u00fanica forza evolutiva que est\u00e1 actuando).\nPara unha poboaci\u00f3n diploide de tama\u00f1o \"N\" e unha taxa de mutaci\u00f3n neutra formula_2, a frecuencia inicial dunha nova mutaci\u00f3n \u00e9 simplemente 1/(2\"N\"), e o n\u00famero de novas mutaci\u00f3ns por xeraci\u00f3n \u00e9 formula_3. Como a taxa de fixaci\u00f3n \u00e9 a taxa da da mutaci\u00f3n neutra nova multiplicada pola s\u00faa probabilidade de fixaci\u00f3n, a taxa de fixaci\u00f3n global \u00e9 formula_4. As\u00ed, a taxa de fixaci\u00f3n para unha mutaci\u00f3n non suxeita a selecci\u00f3n \u00e9 simplemente a taxa de introduci\u00f3n de ditas mutaci\u00f3ns.\nPara tama\u00f1os de poboaci\u00f3n fixados, a probabilidade de fixaci\u00f3n dun novo alelo con vantaxe selectiva \"s\" pode ser aproximada usando a teor\u00eda dos procesos de ramificaci\u00f3n. Unha poboaci\u00f3n con xeraci\u00f3ns que non se solapan n = 0, 1, 2, 3, ... , e con formula_5 xenes (ou \"individuos\") no tempo n forma unha cadea de Markov baixo as seguintes asunci\u00f3ns. A introduci\u00f3n dun individuo que pos\u00faa un alelo cunha vantaxe selectiva corresponde a formula_6. O n\u00famero de descendentes de calquera individuo debe seguir unha distribuci\u00f3n fixada e est\u00e1 determinado independentemente. Neste marco as funci\u00f3ns xeradoras formula_7 para cada formula_5 satisfan a relaci\u00f3n de recorrencia formula_9 e poden utilizarse para computar as probabilidades formula_10 de non ter descendentes no tempo n. Pode demostrarse que formula_11, e ademais, que a formula_12 converxe nun valor espec\u00edfico formula_13, que \u00e9 a probabilidade de que o individuo non te\u00f1a descendentes. A probabilidade de fixaci\u00f3n \u00e9 ent\u00f3n formula_14, xa que a supervivencia indefinida do alelo beneficioso permiir\u00e1 o seu incremento de frecuencia ata un punto no que as forzas selectivas aseguren a fixaci\u00f3n.\nA probabilidade de fixaci\u00f3n est\u00e1 tam\u00e9n influenciada polos cambios no tama\u00f1o de poboaci\u00f3n. En poboaci\u00f3ns en crecemento, os coeficientes de selecci\u00f3n son m\u00e1is efectivos. Isto significa que \u00e9 m\u00e1is probable que os alelos beneficiosos acaben fixados, mentres que os alelos delet\u00e9reos \u00e9 m\u00e1is probable que se perdan. En poboaci\u00f3ns cuxo tama\u00f1o est\u00e1 diminu\u00edndo, os coeficientes de selecci\u00f3n son m\u00e1is efectivos. As\u00ed, hai unha maior probabilidade de que se perdan alelos beneficiosos e os delet\u00e9reos queden fixados. Isto \u00e9 debido a que se unha mutaci\u00f3n beneficiosa \u00e9 rara, pode perderse simplemente debido \u00e1 posibilidade de que un individuo non te\u00f1a descendencia, sen importar o seu coeficiente de selecci\u00f3n. En poboaci\u00f3ns en crecemento, o individuo medio ten un maior n\u00famero esperado de descendentes, mentres que en poboaci\u00f3ns en diminuci\u00f3n o individuo medio ten un n\u00famero m\u00e1is baixo de descendentes esperados. As\u00ed, en poboaci\u00f3ns en crecemento \u00e9 m\u00e1is probable que o alelo beneficioso se transmita a m\u00e1is individuos na seguinte xeraci\u00f3n. Isto contin\u00faa ata que o alelo aumente na poboaci\u00f3n e sexa finalmente fixado. Por\u00e9n, na poboaci\u00f3n en diminuci\u00f3n \u00e9 m\u00e1is probable que o alelo non poida transmitirse, simplemente porque os pais non producen descendencia. Isto causar\u00eda que incluso se perdese unha mutaci\u00f3n beneficiosa.\nTempo de fixaci\u00f3n.\nAdicionalmente, fix\u00e9ronse investigaci\u00f3ns sobre o tempo medio que tarda unha mutaci\u00f3n neutra en ser fixada. Kimura e Ohta (1969) demostraron que unha nova mutaci\u00f3n que finalmene se fixa pasar\u00e1 unha media de 4Ne xeraci\u00f3ns como polimorfismo na poboaci\u00f3n. O tempo de fixaci\u00f3n medio Ne \u00e9 o tama\u00f1o efectivo de poboaci\u00f3n, \u00e9 dicir, o n\u00famero de individuos nunha poboaci\u00f3n idealizada baixo deriva xen\u00e9tica necesarios para producir unha cantidade equivalente de diversidade xen\u00e9tica. Xeralmente o estat\u00edstico da poboaci\u00f3n usado para definir o tama\u00f1o efectivo de poboaci\u00f3n \u00e9 o grao de heterocigose, pero poden usarse outros.\nAs taxas de fixaci\u00f3n poden ser facilmente modeladas tam\u00e9n para ver canto tarda un xene en acabar fixado con tama\u00f1os de poboaci\u00f3n e xeraci\u00f3ns variables. Por exemplo, en The Biology Project Genetic Drift Simulation p\u00f3dese modelar a deriva xen\u00e9tica e ver o r\u00e1pido que un xene para a cor vai fixarse en n\u00famero de xeraci\u00f3ns para diferentes tama\u00f1os de poboaci\u00f3n nun organismo idealizado.\nAdicionalmente, as taxas de fixaci\u00f3n poden ser modeladas usando \u00e1rbores coalescentes. Unha \u00e1rbore coalescente rastrea os descendentes dos alelos dun xene na poboaci\u00f3n. Pretende rastrear ata unha soa copia ancestral chamada o antepasado com\u00fan m\u00e1is recente.\nExemplos de fixaci\u00f3n en investigaci\u00f3ns.\nEn 1969, Schwartz na Universidade de Indiana induciu artificialmente a fixaci\u00f3n dun xene no millo ao someter mostras a condici\u00f3s subtropicais. Schwartz localizou unha mutaci\u00f3n nun xene chamado Adh1. Cando est\u00e1 en homocigose o millo \u00e9 incapaz de producir o encima alcohol deshidroxenase. Schwartz despois someteu sementes, unhas con actividade normal de alcohol deshidroxenase e outras sen esa actividade, a condici\u00f3ns de asolagamento e observou se as sementes pod\u00edan xerminar ou non. Atopou que cando estaban sometidas a esas condici\u00f3ns, s\u00f3 xerminaron as sementes con actividade de alcohol deshidroxenase. Isto causou finalmente a fixaci\u00f3n do alelo de tipo silvestre do xene Adh1. A mutaci\u00f3n do Adh1 perdeuse na poboaci\u00f3n experimental.\nEn 2014, Lee, Langley, e Begun realizaron outro estudo de investigaci\u00f3n relacionado coa fixaci\u00f3n de xenes. Estudaron datos de poboaci\u00f3ns de \"Drosophila melanogaster\" e os efectos do autostop xen\u00e9tico causado por varrido selectivo. O autostop xen\u00e9tico ocorre cando un alelo \u00e9 fortemente seleccionado e levado \u00e1 fixaci\u00f3n. Isto causa que as \u00e1reas do xenoma que o rodean sexan tam\u00e9n levadas \u00e1 fixaci\u00f3n, mesmo se non son seleccionadas. Atoparon nos datos das poboaci\u00f3ns das moscas que hab\u00eda unha reducida cantidade de heteroxeneidade en 25 pares de bases de substituci\u00f3ns focais. Explicaron isto como efectos de autostop xen\u00e9tico a pequena escala. Atoparon tam\u00e9n que as fixaci\u00f3ns en zonas veci\u00f1as que cambiaban as polaridades de amino\u00e1cidos \u00e1 vez que manti\u00f1an a polaridade global dunha prote\u00edna estaban baixo fortes presi\u00f3ns de selecci\u00f3n. Ademais, atoparon que as substituci\u00f3ns en xenes que evolucionan lentamente estaban asociadas con efectos de autostop xen\u00e9tico m\u00e1is fortes."}
{"id": "342651", "revid": "27155", "url": "https://gl.wikipedia.org/wiki?curid=342651", "title": "Fixaci\u00f3n (xen\u00e9tica de poboaci\u00f3ns)", "text": ""}
{"id": "342652", "revid": "27155", "url": "https://gl.wikipedia.org/wiki?curid=342652", "title": "Alelo fixado", "text": ""}
{"id": "342653", "revid": "98629", "url": "https://gl.wikipedia.org/wiki?curid=342653", "title": "Burramys parvus", "text": "Burramys parvus \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos e familia dos burram\u00edidos, que \u00e9 a \u00fanica integrante actual do x\u00e9nero \"Burramys\". co\u00f1ecido na bibliograf\u00eda internacional como p\u00f3sum pigmeo das monta\u00f1as.\nTr\u00e1tase dun pequeno mam\u00edfero omn\u00edvoro das monta\u00f1as do sur de Australia que se encontra en grave perigo de extinci\u00f3n, moi ameazada polo quentamento global.\nA especie foi descrita en 1898 polo m\u00e9dico e paleont\u00f3logo australiano de orixe escocesa Robert Broom, en \"Proc. Linn. Soc. N.S.W.\", 10: 564.\nEste marsupial, co\u00f1ecido desde 1895 como f\u00f3sil, foi redescuberto vivo en 1966.\nCaracter\u00edsticas.\nMide 11\u00a0cm de lonxitude desde a cabeza at\u00e9 a cola, que alcanza os 14\u00a0cm. O seu peso \u00e9 de tan s\u00f3 45 g. Ten a aparencia dun rato cunha pelaxe gris que se fai amarelada no ventre. A cola est\u00e1 desprovista de pelo. A femia ten catro mamilas no marsupio.\nBiolox\u00eda.\nDistribuci\u00f3n e h\u00e1bitat.\nEnc\u00f3ntrase no sur do estado de Victoria e no Parque Nacional de Mont Kosciuszko en Nova Gales do Sur, nas rexi\u00f3s monta\u00f1osas, entre os 1 400 e os 2 000 m de altitude. Vive en pedregais e c\u00famulos de rochas.\nA especie ten tres poboaci\u00f3ns illadas entre si, xeneticamente distintas:\nA s\u00faa \u00e1rea de dispersi\u00f3n \u00e9 moito m\u00e1is pequena que a distribuci\u00f3n asignada, xa que se estima que ocupa menos de 6 ou 7\u00a0km\u00b2.\nCostumes.\n\u00c9 un animal nocturno que pasa o d\u00eda durmindo.\nA maior parte do ano, os machos e as femias viven por separado, as femias viven m\u00e1is alto que os machos. Na \u00e9poca de celo, os machos soben para acheg\u00e1rense \u00e1s femias.\nNo monte Higginbotham, os machos deb\u00edan cruzar para isto unha estrada, que po\u00f1\u00eda a s\u00faa vida en perigo. Para eviatalo constru\u00eduse un t\u00fanel que pasa baixo a estrada (e que os habitantes da zona chaman \"o t\u00fanel do amor\") e os sinais da estrada advirten aos condutores que te\u00f1an coidado.\nNutrici\u00f3n.\nAlim\u00e9ntase de insectos, ara\u00f1as, vermes, froitos, noces e grans, que poden recoller no ver\u00e1n e gardar para consumir na estaci\u00f3n fr\u00eda.\nReproduci\u00f3n.\nA \u00e9poca de celo \u00e9 no outono, entre novembro e decembro. Os partos son xeralmente de catro cr\u00edas.\nSupervivencia da especie.\nA poboaci\u00f3n de \"Burramys parvus\" estim\u00e1base en 1994 que alcanzaba os 2 600 animais, dos que ao redor de 2 000 eran femias e 600 machos. \u00c9 unha das especies m\u00e1is vulner\u00e1beis debido ao aumento das temperaturas en Australia no s\u00e9culo XX, debido a que o seu ciclo de vida require que as monta\u00f1as estean cubertas de neve durante un longo per\u00edodo. Calc\u00falase que un aumento na temperatura de 1\u00a0\u00b0C destruir\u00eda o seu h\u00e1bitat.\nA\u00ednda que \u00e9 unha especie com\u00fan onde se encontra, a s\u00faa poboaci\u00f3n est\u00e1 diminu\u00edndo. Broome, en 2008, estimou a poboaci\u00f3n total en aproximadamente 1 700 adultos femias e 550 machos.\nEstado de conservaci\u00f3n.\nEn 2008 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou o status da especie como \"CR\" (en perigo cr\u00edtico) debido a que a s\u00faa \u00e1rea de dispersi\u00f3n \u00e9 de menos de 100\u00a0km\u00b2, nos que ocupa menos de 10\u00a0km\u00b2; ademais a poboaci\u00f3n est\u00e1 moi fragmentada, e persiste a ca\u00edda na extensi\u00f3n e calidade do seu h\u00e1bitat e o n\u00famero de individuos maduros."}
{"id": "342665", "revid": "56817", "url": "https://gl.wikipedia.org/wiki?curid=342665", "title": "Urticales", "text": "Urticales foi considerado como unha orde de plantas herb\u00e1ceas e le\u00f1osas.\nHistoria do taxon.\nTras a clasificaci\u00f3n realizada polo sistema de clasificaci\u00f3n APG III de 2009, as plantas correspondentes a esta orde, inclu\u00edndo catro familias, pasaron a formar parte da orde Rosales e da subclase Rosidae. A raz\u00f3n do cambio de subclase d\u00e9bese ao abandono do mesmo taxon Hamamelidae, por mor tam\u00e9n do sistema APG III.\nAs catro familias a seguir consid\u00e9ranse, polo tanto, dentro da orde Rosales, e debido \u00e1 relaci\u00f3n que pos\u00faen entre elas tras estudar as an\u00e1lises filoxen\u00e9ticas das s\u00faas secuencias de ADN, denom\u00ednanse tam\u00e9n como r\u00f3sidas urticales.\nC\u00f3mpre salientar outras d\u00faas familias consideradas con anterioridade dentro deste taxon: Celtidaceae e Cecropiaceae:\nCaracter\u00edsticas.\nFlores vari\u00e1beis, hermafroditas e unisexuais; xineceo frecuentemente s\u00fapero, de carpelos abertos, unilocular; en xeral anem\u00f3filas e solitarias, si hai inflorescencias, estas son illadas e vari\u00e1beis, raramente en amentos monoclam\u00eddeos. Os froitos son drupas denominadas tam\u00e9n n\u00faculas. Chalazogamia at\u00e9 porogamia."}
{"id": "342667", "revid": "46362", "url": "https://gl.wikipedia.org/wiki?curid=342667", "title": "Pardela balear", "text": ""}
{"id": "342668", "revid": "1131", "url": "https://gl.wikipedia.org/wiki?curid=342668", "title": "My Family and Other Animals", "text": ""}
{"id": "342670", "revid": "85894", "url": "https://gl.wikipedia.org/wiki?curid=342670", "title": "Estruga maior", "text": "A estruga maior ou ortiga maior (Urtica dioica L.),\u00a0 \u00e9 a planta m\u00e1is com\u00fan do x\u00e9nero \"Urtica\" da familia das Urticaceae. Acada\u00a0entre 50 e 150\u00a0cm. e a\u00a0caracter\u00edstica m\u00e1is co\u00f1ecida desta planta \u00e9 a presenza de pelos urticantes cuxo l\u00edquido c\u00e1ustico (acetilcolina) produce unha irritaci\u00f3n con pro\u00eddo intenso na pel cando se toca ou roza. Ten o talo de secci\u00f3n cadrada, follas ovais, co bordo aserrado, as s\u00faas flores son mi\u00fadas, unisexuais, inconspicuas e agrupadas en glom\u00e9rulos.\n\u00c9 com\u00fan en Galiza.\nTaxonom\u00eda.\nA taxonom\u00eda da estruga maior\u00a0no x\u00e9nero \"Urtica\" foi confusa, e as fontes antigas eran dadas a usar unha gran variedade de nomes sistem\u00e1ticos para estas plantas. Anteriormente, eran reco\u00f1ecidas m\u00e1is especies das que son actualmente aceptadas. Con todo hai finalmente cinco claras subespecies, algunhas clasificadas anteriormente como especies:\nDescrici\u00f3n.\nA estruga \u00e9 gamallo perenne, dioico, de aspecto basto e que pode alcanzar at\u00e9 1,5 m de altura.\n\u00c9 caracter\u00edstico desta planta posu\u00edr uns pelos urticantes que te\u00f1en a forma de pequenas bochas cheas dun l\u00edquido irritante que ao contacto coa pel producen unha lesi\u00f3n e verten o seu contido (\u00e1cido f\u00f3rmico, resina, histamina e unha substancia prote\u00ednica desco\u00f1ecida) sobre ela, provocando broullas, coceira e pro\u00eddo. Este pro\u00eddo d\u00e9bese \u00e1 acci\u00f3n do \u00e1cido f\u00f3rmico, composto do que cont\u00e9n unha gran cantidade. Estes pelos son moi duros e febles na punta, polo que \u00e9 de abondo o rozamento para provocar a s\u00faa rotura.\nA ra\u00edz, \u00e9 moi rica en taninos, que lle confiren unha acci\u00f3n adstrinxente.\nPos\u00fae un talo avermellado ou amarelado, ergueito, cuadrangular, ramificado e baleirado nos entren\u00f3s. Est\u00e1 dotado en todos os n\u00f3s de parellas de follas, e est\u00e1 recuberto de pelos urticantes.\nAs follas son de figura ovalada, rugosas, aserradas, rematadas en punta, e de at\u00e9 15\u00a0cm. Son cor verde escura. At\u00f3panse opostas e tam\u00e9n est\u00e1n provistas, do mesmo xeito que o talo, dos pelos que a caracterizan.\nFlorea do mes de xullo en diante. As flores son verde amareladas con estames amarelos, reunidas en pan\u00edculas pendulares, asilares e terminais. Normalmente son unisexuais, pequenas e dispostas en acios p\u00e9nsiles de at\u00e9 10\u00a0cm; e as femininas at\u00f3panse en longos amentos p\u00e9nsiles e as masculinas en inflorencencias m\u00e1is curtas.\nOs seus froitos son aquenios (c\u00e1psulas) e secos.\nHistoria.\nA estruga\u00a0\u00e9 unha especie cuxas follas eran xa citadas nos tratados medievais coma menci\u00f1a nos estados asociados a un d\u00e9ficit na . Con todo, desde hai vinte anos as s\u00faas partes subterr\u00e1neas (ra\u00edces e rizomas) son obxecto de interese no tratamento da hiperplasia benigna de pr\u00f3stata (HBP), tal e como puxeron de manifesto os numerosos traballos de investigaci\u00f3n realizados sobre elas. Ditas pescudas permitiron acceder ao co\u00f1ecemento dos seus m\u00e1is importantes principios activos e \u00e1 s\u00faa actuaci\u00f3n sobre alg\u00fans dos factores implicados na aparici\u00f3n da HBP. Por outra banda, os m\u00e1is recentes ensaios cl\u00ednicos realizados con extractos normalizados de estruga indican un efecto positivo sobre os s\u00edntomas urinarios asociados \u00e1 HBP. A iso eng\u00e1dese a gran tolerancia cara aos preparados elaborados coas partes subterr\u00e1neas, xa que en ensaios a seis meses s\u00f3 un 0,7 por cento dos pacientes amosou efectos secundarios, de escasa gravidade en todos os casos.\nComposici\u00f3n.\nComposici\u00f3n qu\u00edmica: cont\u00e9n flavonoides (de acci\u00f3n antioxidante e antinflamatoria), sales minerais, \u00e1cidos org\u00e1nicos, pro vitamina A e C, mucilaxe, \u00e1cido f\u00f3rmico, clorofila, taninos, resina, silicio, acetilcolina, potasio, glucoquininas e unha gran cantidade de clorofila (de a\u00ed a s\u00faa cor verde escura e intensa), histamina e serotonina.\nA planta tam\u00e9n pos\u00fae unha substancia chamada secretina, que \u00e9 un dos mellores estimulantes das secreciones estomacais, do p\u00e1ncreas e da bile, as\u00ed como dos movementos perist\u00e1lticos do intestino.\nTam\u00e9n cont\u00e9n clorofila e \u00e1cidos org\u00e1nicos, aos que se debe o seu marcado efecto diur\u00e9tico e uricos\u00farico. Propiedades da estruga comprobadas cientificamente: os extractos son li\u00adxeiramente hipoglucemiantes. Ten pro\u00adpiedades bactericidas e efectos favor\u00e1beis nos tratamentos das afecci\u00f3ns da pel (Pr\u00edhoda, 1990; Wren, 1994).\nUso medicinal aprobado pola Co\u00admisi\u00f3n Revisora de Produtos Farmac\u00e9uticos: rubefaciente\nDistribuci\u00f3n e h\u00e1bitat.\nA estruga maior \u00e9 cosmopolita, medra en rexi\u00f3ns altas, e vai desde o Xap\u00f3n at\u00e9 os Andes. Na pen\u00ednsula Ib\u00e9rica \u00e9 moi abundante na Cordilleira cant\u00e1brica. \u00c9 abundante en Galiza.\nPod\u00e9mola atopar en calquera lugar onde moren persoas ou gando (disque vai tras del). Medra en solo h\u00famidos e ricos en azote, en currais, en hortas, ao longo dos beir\u00eds dos cami\u00f1os e corredoiras, de muros de pedra, nas leiras ou na monta\u00f1a etc.\nRecolleita.\nAp\u00e1\u00f1ase a planta enteira, dependendo do uso que se lle vaia a destinar. Pode utilizarse seca ou recentemente apa\u00f1ada. En fitoterapia, os naturistas aconsellan colleitar as unidades floridas (herba urticae), ou simplemente as follas (folium urticae) dos talos novos. Para levar a colla a bo fin, proc\u00e9dese antes da floraci\u00f3n, e o enxugado debe de realizarse o m\u00e1is axi\u00f1a pos\u00edbel.\nCon fins medicinais colleitarase nos meses de maio, xu\u00f1o, xullo e agosto a\u00ednda que pode colleitarse ao longo de todo o ano. Con fins alimenticios, ap\u00e1\u00f1ase en calquera per\u00edodo. Polo seu poder urticante d\u00e9bese colleitar con luvas e c\u00f3rtanse s\u00f3 os talos novos e sans. As ra\u00edces coll\u00e9itanse na primavera (marzo) e no outono (novembro). Antes da aparici\u00f3n das flores, a planta \u00e9 m\u00e1is tenra. As follas vellas non se deben usar debido a que son moi irritantes e t\u00f3xicas para o ril.\nConservaci\u00f3n.\nEnx\u00fagase \u00e1 sombra, ventilada e ben estendida. Unha vez seca, deixa de ser urticante, g\u00e1rdanse s\u00f3 as follas\u00a0e p\u00f3dense esmagar ou esmi\u00fazar para a s\u00faa conservaci\u00f3n. Deste xeito contin\u00faase gozando dos seus beneficios no inverno, momento no que \u00e9 impos\u00edbel atopalas frescas.\nPropiedades.\nMalia ter esta planta m\u00e1 fama, as s\u00faas virtudes son moitas e moi beneficiosas para a sa\u00fade.\nPropiedades nutritivas.\nNutricionalmente \u00e9 de grande importancia pola s\u00faa riqueza en sales minerais e vitaminas. As estrugas conte\u00f1en vitamina A e C, ferro, \u00e1cido salic\u00edlico e prote\u00ednas.\nPropiedades medicinais.\n\u00c1 parte de nutritiva, ten gran cantidade de propiedades medicinais:\nPropiedades t\u00e9xtiles.\nA s\u00faa fibra \u00e9 utilizada de xeito semellante ao li\u00f1o.\nContraindicaci\u00f3ns.\n\u2022 Evitar en caso de edemas orixinados por insuficiencia renal ou card\u00edaca.\n\u2022 Non usar como tintura alc\u00f3lica en nenos menores de dous anos e en persoas en proceso de desintoxicaci\u00f3n alc\u00f3lica.\n\u2022 Como remedio diur\u00e9tico debe ser evitado por persoas con problemas de hipertensi\u00f3n arterial, cardiopat\u00edas ou insuficiencia renal, ag\u00e1s por descrici\u00f3n e baixo control m\u00e9dico.\n\u2022 A inxesta de 20 ou 30 sementes produce un efecto purgante dr\u00e1stico.\nUso gastron\u00f3mico.\nAs follas desta planta son un dos ingredientes do preboggion, mestura de herbas t\u00edpica da coci\u00f1a da Liguria.\nEfectos secundarios.\nOs preparados de \"Urtica dioica\" est\u00e1n exentos de toxicidade tanto aguda como cr\u00f3nica.\nCitolox\u00eda.\nN\u00fameros cromosom\u00e1ticos de \"Urtica dioica\" (Fam. Urticaceae) e t\u00e1xones infraespec\u00edficos: 2n=52."}
{"id": "342671", "revid": "18868", "url": "https://gl.wikipedia.org/wiki?curid=342671", "title": "Ortiga maior", "text": ""}
{"id": "342672", "revid": "18868", "url": "https://gl.wikipedia.org/wiki?curid=342672", "title": "Urtica dioica", "text": ""}
{"id": "342673", "revid": "23204", "url": "https://gl.wikipedia.org/wiki?curid=342673", "title": "Urticaceae", "text": "Urticaceae, as urtic\u00e1ceas, \u00e9 unha familia de plantas pertencentes \u00e1 orde Rosales.\nDescrici\u00f3n.\nSon plantas herb\u00e1ceas, anuais ou perennes, raras veces le\u00f1osas (nos tr\u00f3picos), frecuentemente con pelos urticantes (cistolitos). Sen l\u00e1tex. Follas simples, opostas ou alternas, con frecuencia estipuladas. Flores inconspicuas (averdadas), xeralmente unisexuais, de disposici\u00f3n monoica ou dioica, monoclam\u00eddeas, tetr\u00e1meras ou pent\u00e1meras; xineceo s\u00fapero, unicarpelar (un estigma), cun \u00f3vulo; reunidas en inflorescencias axilares en pan\u00edculas, cimas ou amentos. Froito en aquenio ou n\u00facula, unhas 550 especies, propias especialmente das rexi\u00f3ns c\u00e1lidas."}
{"id": "342674", "revid": "18868", "url": "https://gl.wikipedia.org/wiki?curid=342674", "title": "Urtic\u00e1ceas", "text": ""}
{"id": "342675", "revid": "98629", "url": "https://gl.wikipedia.org/wiki?curid=342675", "title": "The Witch (filme de 2015)", "text": "The Witch (estilizado como The VVitch, e subtitulado A New-England Folktale) \u00e9 un filme estadounidense-canadense de terror psicol\u00f3xico sobrenatural escrito e dirixido por Robert Eggers, que se estreou no 2015. \u00c9 o primeiro filme do director e conta a historia dunha familia puritana que se enfronta \u00e1s forzas do demo que habitan nos bosques a car\u00f3n da s\u00faa granxa de Nova Inglaterra, forzas que ben puideran ser reais ou imaxinarias.\nO filme foi estreado no festival de Sundance o 22 de xaneiro de 2015, e foi amplamente distribu\u00eddo por A24 o 19 de febreiro de 2016. Recibiu boas cr\u00edticas e acadou unha recadaci\u00f3n de m\u00e1is de $37 mill\u00f3ns sobre un orzamento de $1 mill\u00f3n."}
{"id": "342676", "revid": "89787", "url": "https://gl.wikipedia.org/wiki?curid=342676", "title": "Estruga membranosa", "text": "A estruga membranosa (Urtica membranacea), \u00e9 unha especie de planta herb\u00e1cea pertencente \u00e1 familia das urtic\u00e1ceas. \u00c9 orixinaria da rexi\u00f3n do Mediterr\u00e1neo, aparece en Galiza.\nDescrici\u00f3n.\nDifer\u00e9nciase da estruga maior (\"Urtica dioica\" L.), a m\u00e1is com\u00fan no territorio, por ser unha planta anual, xeralmente monoica, que presenta os acios masculinos simples, co eixo alargado, e follas con pelos unicamente urticantes.\nH\u00e1bitat.\nPlanta nitr\u00f3fila, ruderal, que se instala en cultivos, cami\u00f1os e terreos ermos algo h\u00famidos e sombrizos. At\u00f3pase a unha altura de 190 - 1000 metros.\nDistribuci\u00f3n.\nDistribu\u00edda pola rexi\u00f3n mediterr\u00e1nea, na Pen\u00ednsula Ib\u00e9rica \u00e1chase fundamentalmente localizada nas provincias mar\u00edtimas. Aparece en Galiza."}
{"id": "342677", "revid": "18868", "url": "https://gl.wikipedia.org/wiki?curid=342677", "title": "Urtica membranacea", "text": ""}
{"id": "342680", "revid": "10599", "url": "https://gl.wikipedia.org/wiki?curid=342680", "title": "Carche", "text": ""}
{"id": "342682", "revid": "5863", "url": "https://gl.wikipedia.org/wiki?curid=342682", "title": "Revoluci\u00f3n de setembro de 1868", "text": ""}
{"id": "342683", "revid": "12452", "url": "https://gl.wikipedia.org/wiki?curid=342683", "title": "Ministerio de Graza e Xustiza", "text": ""}
{"id": "342684", "revid": "10599", "url": "https://gl.wikipedia.org/wiki?curid=342684", "title": "Franxa de Po\u00f1ente", "text": ""}
{"id": "342685", "revid": "1131", "url": "https://gl.wikipedia.org/wiki?curid=342685", "title": "Amara, Donostia", "text": "Amara, tam\u00e9n co\u00f1ecido como Amara Zaharra (en castel\u00e1n: \"Amara Viejo\"), \u00e9 un barrio c\u00e9ntrico da cidade de Donostia. Ten unha poboaci\u00f3n de 34.642 habitantes.\nA historia do barrio est\u00e1 vinculada ao r\u00edo Urumea, que ata hai un s\u00e9culo ocupaba gran parte do actual ensanche. O seu territorio pertenc\u00eda \u00e1 desembocadura do r\u00edo, que foi desecado durante os s\u00e9culos XVI e XVII para limitar o curso das augas xunto ao actual barrio.\nNel at\u00f3pase o estadio de Anoeta onde xoga os seus partidos a Real Sociedad."}
{"id": "342689", "revid": "56817", "url": "https://gl.wikipedia.org/wiki?curid=342689", "title": "Teor\u00eda case neutralista da evoluci\u00f3n molecular", "text": "A teor\u00eda case neutralista da evoluci\u00f3n molecular \u00e9 unha modificaci\u00f3n da teor\u00eda neutralista da evoluci\u00f3n molecular que trata de explicar o comportamento nas poboaci\u00f3ns das mutaci\u00f3ns lixeiramente vantaxosas ou lixeiramente delet\u00e9reas a nivel molecular. A teor\u00eda case neutralista foi proposta por Tomoko Ohta en 1973 (inclu\u00edndo s\u00f3 as mutaci\u00f3ns delet\u00e9reas) e ampliada a inicios da d\u00e9cada de 1990 para inclu\u00edr tanto as mutaci\u00f3ns case neutras vantaxosas coma as delet\u00e9reas. A diferenza da teor\u00eda neutralista orixinal de Motoo Kimura (que trataba s\u00f3 dunha dicotom\u00eda de mutaci\u00f3ns algunhas tan delet\u00e9reas como para ser ignorables e outras mutaci\u00f3ns que non estaban en absoluto afectadas pola selecci\u00f3n natural), a teor\u00eda case neutralista pred\u00ed que hai unha relaci\u00f3n entre o tama\u00f1o da poboaci\u00f3n e a taxa de evoluci\u00f3n molecular. Hai un limiar dependente do tama\u00f1o de poboaci\u00f3n, chamado \"barreira da deriva\" de Michael Lynch que determina un valor cr\u00edtico do coeficiente de selecci\u00f3n por encima do cal as mutaci\u00f3ns delet\u00e9reas son eliminadas eficientemente. En poboaci\u00f3ns m\u00e1is grandes, unha maior proporci\u00f3n de mutaci\u00f3ns exced\u00eda este limiar para o cal a deriva xen\u00e9tica non pode vencer \u00e1 selecci\u00f3n, o que orixinaba menos eventos de fixaci\u00f3n e deste modo unha evoluci\u00f3n molecular m\u00e1is lenta.\nOrixes da teor\u00eda case neutralista.\nA comezos da d\u00e9cada de 1970, os bi\u00f3logos evolutivos encontraron que as taxas de evoluci\u00f3n das prote\u00ednas (o \"reloxio molecular\") son case independentes do tempo de xeraci\u00f3n, mentres que as taxas de diverxencia do ADN non codificante son inversamente proporcionais ao tempo de xeraci\u00f3n. Tomoko Ohta, ao decatarse que o tama\u00f1o de poboaci\u00f3n \u00e9 xeralmente inversamente proporcional ao tempo de xeraci\u00f3n, propuxo que a maior\u00eda das substituci\u00f3ns de amino\u00e1cidos son lixeiramente m\u00e1is delet\u00e9reas mentres que as substituci\u00f3ns en ADN non codificante son m\u00e1is neutras. Neste caso, a taxa m\u00e1is r\u00e1pida de evoluci\u00f3n neutralista nas prote\u00ednas esperada en pequenas poboaci\u00f3ns (debido a un limiar m\u00e1is tolerante para a eliminaci\u00f3n mutaci\u00f3ns delet\u00e9reas) \u00e9 compensada por maiores tempos de xeraci\u00f3n (e viceversa), pero en poboaci\u00f3ns m\u00e1is grandes con curtos tempos de xeraci\u00f3n, o ADN non codificante evoluciona m\u00e1is r\u00e1pido mentres que a evoluci\u00f3n de prote\u00ednas est\u00e1 retardada pola selecci\u00f3n (o que \u00e9 m\u00e1is significativo que a deriva para poboaci\u00f3ns grandes).\nEn 1973, Ohta publicou unha curta carta na revista \"Nature\" na que suxer\u00eda que hab\u00eda unha ampla variedade de evidencias moleculares que apoiaban a teor\u00eda de que a maior\u00eda dos eventos de mutaci\u00f3n a nivel molecular son lixeiramente delet\u00e9reos en vez de estritamente neutros. Entre esa \u00e9poca e os inicios da d\u00e9cada de 1990, fix\u00e9ronse moitos estudos de evoluci\u00f3n molecular que usaron un \"modelo de cambio\" (\"shift model\"), no cal os efectos negativos sobre a fitness dunha poboaci\u00f3n debidos a mutaci\u00f3ns delet\u00e9reas volven ao valor orixinal cando unha mutaci\u00f3n chega \u00e1 fixaci\u00f3n. A inicios da d\u00e9cada de 1990, Ohta desenvolveu un \"modelo fixado\" (\"fixed model\") que inclu\u00eda tanto mutaci\u00f3ns beneficiosas coma delet\u00e9reas, para que non fose necesario ning\u00fan \"cambio\" artificial da fitness global da poboaci\u00f3n."}
{"id": "342690", "revid": "98629", "url": "https://gl.wikipedia.org/wiki?curid=342690", "title": "Petras Par\u010devskis", "text": "Petras Par\u010devskis, nado c. 1598 e finado o 6 de decembro de 1658, foi un eclesi\u00e1stico cat\u00f3lico latino lituano, bispo de Smolensk entre 1636 e 1649, e bispo de Samoxicia dende 1649 at\u00e9 o seu pasamento.\nTraxectoria.\nNaceu arredor de 1598. Proced\u00eda dunha familia ortodoxa. Converteuse ao catolicismo en 1617 e ingresou no seminario de Vilnius, e posteriormente no seminario pontificio de Braniewo. Continuou os seus estudos na Universidade de Vilnius, onde se graduou en artes liberais e filosof\u00eda en 1622, e logo de doutorarse en teolox\u00eda foi ordenado sacerdote en 1628.\nEn 1630 foi nomeado administrador apost\u00f3lico de Smolensk, e na guerra ruso-polaca permaneceu na cidade sitiada. En 1635 o rei Ladislau IV nomeouno primeiro bispo de Smolensk. Par\u010devskis viaxou a Roma para obter a aprobaci\u00f3n papal, que lle foi concedida o 1 de setembro de 1636. O 7 de setembro foi consagrado bispo polo cardeal Giovanni Battista Pamphili.\nEn 1649 foi nomeado bispo de Samoxicia. En 1656 asinou a Uni\u00f3n of K\u0117dainiai, convert\u00e9ndose no \u00fanico bispo da rep\u00fablica. Finou en 1658."}
{"id": "342691", "revid": "839", "url": "https://gl.wikipedia.org/wiki?curid=342691", "title": "Giovanni Battista Pamphili", "text": ""}
{"id": "342692", "revid": "23204", "url": "https://gl.wikipedia.org/wiki?curid=342692", "title": "Terra nullius", "text": "Terra nullius (plural terrae nullius) \u00e9 unha expresi\u00f3n latina proveniente do Dereito romano que significa \"terra de ningu\u00e9n\" (do mesmo xeito que \"res nullius\" fai referencia a unha cousa que non \u00e9 propiedade de ningu\u00e9n). Util\u00edzase no \u00e1mbito do dereito internacional para denominar un territorio que nunca foi sometido \u00e1 soberan\u00eda dun Estado, ou sobre o cal un Estado renunciou, expresa ou implicitamente, \u00e1 s\u00faa soberan\u00eda. A soberan\u00eda sobre un territorio declarado \"terra nullius\" pode adquirirse por ocupaci\u00f3n, a\u00ednda que nalg\u00fans casos isto pode supo\u00f1er a violaci\u00f3n dunha lei ou tratado internacional.\nO sentido actual de \"terra nullius\" deriva dunha bula de 1095 titulada \"Terra Nullius\", emitida polo papa Urbano II, pola que se lles permit\u00eda aos estados cristi\u00e1ns europeos reclamar a soberan\u00eda de territorios habitados por pobos non cristi\u00e1ns. Esta concepto utilizouse posteriormente durante a \u00e9poca colonial para reclamar os territorios das colonias como espazos non ocupados e que, por tanto, o Estado conquistador pod\u00eda ocupar legalmente. Nesa \u00e9poca tam\u00e9n se utilizou o concepto no \u00e1mbito do Dereito privado, para privar os pobos ind\u00edxenas dos seus dereitos de propiedade sobre esas terras e permitir a repartici\u00f3n da propiedade entre os colonos.\n\"Terrae nullius\" reco\u00f1ecidas na actualidade.\nEn xu\u00f1o de 2014, Jeremiah Heaton reclamou que Bir Tawil se considere un novo Estado soberano, o Reino do Sud\u00e1n do Norte, e mesmo anunciou o estabelecemento de \"embaixadas\" polo mundo, a\u00ednda que ning\u00fan goberno reco\u00f1eceu este estado.\nL\u00edmites da xurisdici\u00f3n e a soberan\u00eda nacional.\nOs principais tratados que definen a soberan\u00eda al\u00e9n dos territorios de terra firme son o \"Tratado do Espazo Exterior\" e mais a \"Convenci\u00f3n das Naci\u00f3ns Unidas sobre o Dereito do Mar\". Estes tratados confirman a total xurisdici\u00f3n nacional sobre as augas costeiras e sobre a plataforma continental. Existen limitaci\u00f3ns que permiten aos buques estranxeiros o dereito de paso e a outros Estados o paso de tubaxes e cables polas augas territoriais, pola zona econ\u00f3mica exclusiva e pola superficie da plataforma continental. As entidades actuais que exercitan xurisdici\u00f3n e dereitos de soberan\u00eda son:"}
{"id": "342693", "revid": "7287", "url": "https://gl.wikipedia.org/wiki?curid=342693", "title": "Mutaci\u00f3n neutra", "text": "As mutaci\u00f3ns neutras son cambios na secuencia do ADN que nin son beneficiosas nin prexudiciais para a capacidade dos organismos de sobrevivir e reproducirse. En xen\u00e9tica de poboaci\u00f3ns, as mutaci\u00f3ns nas cales a selecci\u00f3n natural non afecta \u00e1 transmisi\u00f3n desa mutaci\u00f3n nunha especie denom\u00ednanse mutaci\u00f3ns neutras. As mutaci\u00f3ns neutras que son herdables e non est\u00e1n ligadas a ning\u00fan xene baixo selecci\u00f3n vanse perder ou ben ser\u00e1n substitu\u00eddas por outros alelos do xene. Esta perda ou fixaci\u00f3n do xene ten lugar por medio dun proceso de mostraxes aleatorias naturais denominadas deriva xen\u00e9tica. Unha mutaci\u00f3n neutra que est\u00e1 en desequilibrio de ligamento con outros alelos que est\u00e1n baixo selecci\u00f3n pode encami\u00f1arse \u00e1 s\u00faa fixaci\u00f3n ou \u00e1 s\u00faa perda por medio do autostop xen\u00e9tico ou a selecci\u00f3n de fondo ambiental.\nA\u00ednda que moitas das mutaci\u00f3ns que se producen nun xenoma poden facer diminu\u00edr a capacidade do organismos de sobrevivir e reproducirse, tam\u00e9n chamada fitness, estas mutaci\u00f3ns sofren unha forte selecci\u00f3n en contra e non se transmiten a futuras xeraci\u00f3ns. Pero as mutaci\u00f3ns m\u00e1is comunmente observables detectables como variaci\u00f3ns na constituci\u00f3n xen\u00e9tica dos organismos e poboaci\u00f3ns parecen non ter ning\u00fan efecto visible na fitness dos individuos e son, por tanto, neutras. A identificaci\u00f3n e estudo de mutaci\u00f3ns neutras levou ao desenvolvemento da teor\u00eda neutralista da evoluci\u00f3n molecular. A teor\u00eda neutralista da evoluci\u00f3n molecular \u00e9 unha importante e \u00e1s veces controvertida teor\u00eda que prop\u00f3n que a maior\u00eda das variaci\u00f3ns moleculares nas especies e entre especies son esencialmente neutras e a selecci\u00f3n non act\u00faa sobre elas. Unha variante desta teor\u00eda \u00e9 a teor\u00eda case neutralista da evoluci\u00f3n molecular. As mutaci\u00f3ns neutras son tam\u00e9n a base do uso dos reloxos moleculares para identificar acontecementos evolutivos como a especiaci\u00f3n e as radiaci\u00f3ns adaptativas ou evolutivas.\nHistoria.\nCharles Darwin comentou a idea das mutaci\u00f3ns neutras nos seus traballos, e expuxo a hip\u00f3tese de que se non daban vantaxe nin desvantaxe pod\u00edan flutuar ou ser fixadas independentemente da selecci\u00f3n natural. \"As variaci\u00f3ns que non son nin \u00fatiles nin lesivas non ser\u00edan afectadas pola selecci\u00f3n natural, e quedar\u00edan ou como un elemento flutuante, como quizais vemos en certas especies polim\u00f3rficas, ou finalmente ser\u00edan fixadas, debido \u00e1 natureza do organismo e \u00e1 natureza das condici\u00f3ns.\" Darwin \u00e9 amplamente considerado o introdutor da idea da selecci\u00f3n natural, que era o foco dos seus estudos, pero viu tam\u00e9n a posibilidade de cambios que non benefician nin danan a un organismo.\nA visi\u00f3n de Darwin de que o cambio est\u00e1 principalmente impulsado por trazos que proporcionan vantaxe era amplamente aceptada ata a d\u00e9cada de 1960. En 1968, Motoo Kimura, mentres investigaba mutaci\u00f3ns que produc\u00edan substituci\u00f3ns de nucle\u00f3tidos, atopou que a taxa de substituci\u00f3n era tan alta que se cada mutaci\u00f3n mellorase a fitness, a distancia entre o xenotipo m\u00e1is axeitado e o t\u00edpico ser\u00eda inverosimilmente grande. Por\u00e9n, Kimura explicou esta r\u00e1pida taxa de mutaci\u00f3n suxerindo que a maior\u00eda das mutaci\u00f3ns eran neutras, \u00e9 dicir, ti\u00f1an pouco ou ning\u00fan efecto sobre a fitness do organismo. Kimura desenvolveu modelos matem\u00e1ticos do comportamento de mutaci\u00f3ns neutras suxeito a deriva xen\u00e9tica aleatoria en poboaci\u00f3ns biol\u00f3xicas. Esta teor\u00eda foi co\u00f1ecida como a teor\u00eda neutralista da evoluci\u00f3n molecular.\nA medida que a tecnolox\u00eda permitiu facer mellores an\u00e1lises dos datos xen\u00f3micos, as investigaci\u00f3ns nesta \u00e1rea aceler\u00e1ronse. A\u00ednda que a selecci\u00f3n natural pode favorecer a adaptaci\u00f3n a un ambiente cambiante, as mutaci\u00f3ns neutras poden impulsar a diverxencia das especies debido a unha deriva xen\u00e9tica case aleatoria.\nImpacto na teor\u00eda evolutiva.\nAs mutaci\u00f3ns neutras forman parte esencial da teor\u00eda neutralista da evoluci\u00f3n molecular proposta na d\u00e9cada de 1960. Esta teor\u00eda suxire que as mutaci\u00f3ns neutras son responsables dunha gran proporci\u00f3n dos cambios nas secuencias de ADN nunha especie. Por exemplo, as insulinas bovina e humana, a\u00ednda que difiren na s\u00faa secuencia de amino\u00e1cidos, seguen mantendo a capacidade de realizar a mesma funci\u00f3n. As substituci\u00f3ns de amino\u00e1cidos entre especies son consideradas, por tanto, neutras ou sen impacto na funci\u00f3n da prote\u00edna. As mutaci\u00f3ns neutras e a teor\u00eda neutralista da evoluci\u00f3n molecular non est\u00e1n desvinculadas da selecci\u00f3n natural sen\u00f3n que se engaden ao pensamento orixinal de Darwin. As mutaci\u00f3ns poden proporcionar unha vantaxe, unha desvantaxe ou non supo\u00f1er ningunha diferenza medible para a supervivencia dun organismo (esas son as neutras).\nVarias observaci\u00f3ns asociadas con mutaci\u00f3ns neutras foron preditas pola teor\u00eda neutralista. Entre estas predici\u00f3ns est\u00e1n as seguintes: os amino\u00e1cidos con propiedades bioqu\u00edmicas similares deber\u00edan ser substitu\u00eddos m\u00e1is a mi\u00fado que os amino\u00e1cidos que son bioquimicamente diferentes; as substituci\u00f3ns de bases sin\u00f3nimas deber\u00edan observarse m\u00e1is frecuentemente que as non sin\u00f3nimas; os intr\u00f3ns deber\u00edan evolucionar \u00e1 mesma velocidade que as mutaci\u00f3ns sin\u00f3nimas nos ex\u00f3ns codificantes; e os pseudoxenes deber\u00edan tam\u00e9n evolucionar a unha velocidade similar. Todas estas predici\u00f3ns foron confirmadas coa introduci\u00f3n de datos xen\u00e9ticos adicionais desde a presentaci\u00f3n da teor\u00eda.\nTipos de mutaci\u00f3ns neutras.\nMutaci\u00f3ns sin\u00f3nimas de bases.\nCando se insire un nucle\u00f3tido incorrecto durante a replicaci\u00f3n ou transcrici\u00f3n dunha rexi\u00f3n codificante, isto pode afectar \u00e1 traduci\u00f3n final da secuencia en amino\u00e1cidos. Como no c\u00f3digo xen\u00e9tico se usan varios cod\u00f3ns para codificar un mesmo amino\u00e1cido (o que se denomina dexeneraci\u00f3n do c\u00f3digo), un cambio nunha soa base pode malia todo dar lugar \u00e1 traduci\u00f3n do mesmo amino\u00e1cido. Por tanto, a\u00ednda que cambiou a secuencia de nucle\u00f3tidos, non cambia a secuencia de amino\u00e1cidos. Por exemplo, no ADN os cod\u00f3ns TCT, TCC, TCA, TCG, AGT, e AGC codifican todos o mesmo amino\u00e1cido, a serina. Un cambio dun destes cod\u00f3n por outro dese conxunto seguir\u00e1 producindo unha prote\u00edna con serina nesa posici\u00f3n. O cambio dunha base nun cod\u00f3n sen que cambie o amino\u00e1cido traducido ch\u00e1mase mutaci\u00f3n sin\u00f3nima. Como o amino\u00e1cido que se introduce durante a traduci\u00f3n segue sendo o mesmo, as mutaci\u00f3ns sin\u00f3nimas foron consideradas tradicionalmente mutaci\u00f3ns neutras. Algunhas investigaci\u00f3ns suxeriron que hai un nesgo na selecci\u00f3n da substituci\u00f3n de bases nas mutaci\u00f3ns sin\u00f3nimas. Isto pder\u00eda deberse \u00e1 presi\u00f3n selectiva para mellorar a eficiencia da traduci\u00f3n asociada co ARNt m\u00e1is dispo\u00f1ible ou simplemente a un nesgo mutacional. Se estas mutaci\u00f3ns infl\u00faen na taxa de traduci\u00f3n ou na capacidade dun organismo para fabricar as prote\u00ednas, poden influ\u00edr na fitness do organismo afectado.\nSubstituci\u00f3ns neutras de amino\u00e1cidos.\nA\u00ednda que a substituci\u00f3n dunha base nunha \u00e1rea non codificante do xenoma pode supo\u00f1er moi pouca diferenza e ser considerada neutra, as substituci\u00f3ns de bases nos xenes ou arredor dos xenes poden ter un impacto no organismo. Algunhas substituci\u00f3ns de bases orixinan mutaci\u00f3ns sin\u00f3nimas e ningunha diferenza no amino\u00e1cido traducido. Por\u00e9n, a substituci\u00f3n dunha base pode tam\u00e9n cambiar un cod\u00f3n do c\u00f3digo xen\u00e9tico de maneira que se traduce a un amino\u00e1cido diferente. Este tipo de substituci\u00f3n xeralmente ten un efecto negativo sobre a prote\u00edna que se forma e ser\u00e1 eliminada da poboaci\u00f3n por causa da selecci\u00f3n negativa purificante. Con todo, se o cambio ten unha influencia positiva, a mutaci\u00f3n pode facerse cada vez mais com\u00fan na poboaci\u00f3n ata que quede fixada xeneticamente na poboaci\u00f3n. Estas d\u00faas opci\u00f3ns constit\u00faen as v\u00edas cl\u00e1sicas da selecci\u00f3n natural. Unha terceira posibilidade \u00e9 que a substituci\u00f3n de amino\u00e1cidos supo\u00f1a pouca ou ningunha diferenza positiva ou negativa para a prote\u00edna afectada. As prote\u00ednas mostran algunha tolerancia aos cambios na s\u00faa estrutura de amino\u00e1cidos. Isto depende en parte de en que zona da prote\u00edna ten lugar a substituci\u00f3n. Se ocorre nunha \u00e1rea estruturalmente importante da prote\u00edna ou no centro activo dun encima, unha substituci\u00f3n de amino\u00e1cido pode inactivar ou cambiar substancialmente a funcionalidade da prote\u00edna. As substituci\u00f3ns noutras \u00e1reas poden ser case neutras e derivar aleatoriamente co paso do tempo.\nIdentificaci\u00f3n e medida da neutralidade.\nAs mutaci\u00f3ns neutras m\u00eddense nas poboaci\u00f3ns e en xen\u00e9tica evolutiva xeralmente observando as variaci\u00f3ns nas poboaci\u00f3ns. Estas med\u00edronse historicamente usando a electroforese en xel para determinar as frecuencias de alocimas. As an\u00e1lises estat\u00edsticas destes datos \u00fasanse para comparar a variaci\u00f3n cos valores preditos baseados no tama\u00f1o da poboaci\u00f3n, taxas de mutaci\u00f3n e tama\u00f1o efectivo da poboaci\u00f3n. As observaci\u00f3ns iniciais que indicaban unha heterocigose maior da esperada e as variaci\u00f3ns globais nas isoformas das prote\u00ednas estudadas, serviron para discutir o papel da selecci\u00f3n no mantemento desta variaci\u00f3n fronte a existencia de variaci\u00f3n por efecto das mutaci\u00f3ns neutras que se orixinaban seguida da s\u00faa distribuci\u00f3n aleatoria debido \u00e1 deriva xen\u00e9tica. A acumulaci\u00f3n de datos baseados no polimorfismo observado levou a que se formulase a teor\u00eda neutralista da evoluci\u00f3n. Segundo a teor\u00eda neutralista a taxa de fixaci\u00f3n dunha mutaci\u00f3n neutra nunha poboaci\u00f3n est\u00e1 directamente relacionada coa taxa de formaci\u00f3n do alelo neutro.\nNos c\u00e1lculos orixinais de Kimura, as mutaci\u00f3ns con |2 N\"s\"|&lt;1 ou |\"s\"|\u22641/(2N) def\u00ednense como neutras. Nesta ecuaci\u00f3n, N \u00e9 o tama\u00f1o efectivo de poboaci\u00f3n e \u00e9 unha medida cuantitativa do tama\u00f1o de poboaci\u00f3n ideal que asume esas constantes con igual proporci\u00f3n de sexos e sen emigraci\u00f3n, migraci\u00f3n, mutaci\u00f3n nin selecci\u00f3n. As\u00famese xeralmente que o tama\u00f1o efectivo da poboaci\u00f3n \u00e9 aproximadamente un quinto do total do tama\u00f1o da poboaci\u00f3n. \"s\" \u00e9 o coeficiente de selecci\u00f3n e \u00e9 un valor entre 0 e 1. \u00c9 unha medida da contribuci\u00f3n dun xenotipo \u00e1 seguinte xeraci\u00f3n, onde o valor de 1 indica que ter\u00eda unha selecci\u00f3n en contra completa e non far\u00eda ningunha contribuci\u00f3n, e 0 que non sufrir\u00eda ningunha selecci\u00f3n en contra en absoluto. Esta definici\u00f3n da mutaci\u00f3n neutra foi criticada debido a que tama\u00f1os efectivos de poboaci\u00f3n moi grandes poden facer que as mutaci\u00f3ns con pequenos coeficientes de selcci\u00f3n non parezan neutras. Ademais, as mutaci\u00f3ns con altos coeficientes de selecci\u00f3n poden parecer neutras en poboaci\u00f3ns moi pequenas. A hip\u00f3tese comprobable de Kimura e outros mostrou que o polimorfismo nunha especie \u00e9 aproximadamente o que se esperar\u00eda nun modelo evolutivo neutralista.\nPara moitos enfoques de biolox\u00eda molecular, a diferenza de na xen\u00e9tica matem\u00e1tica, as\u00famese xeralmente que as mutaci\u00f3ns neutras son mutaci\u00f3ns que non causan efectos apreciables na funci\u00f3n dos xenes. Esta simplificaci\u00f3n elimina o efecto de diferenzas al\u00e9licas menores na fitness e evita problemas cando a selecci\u00f3n ten s\u00f3 un efecto menor.\nEvidencias convincentes iniciais desta definici\u00f3n de mutaci\u00f3n neutra obtiv\u00e9ronse dos datos observados de taxas de mutaci\u00f3n m\u00e1is baixas en partes funcionalmente importantes dos xenes como o xene do citocromo c fronte as observadas en partes menos importantes. e a natureza funcionalmente intercambiable do citocromo c de mam\u00edfero en estudos in vitro. Os pseudoxenes non funcionais proporcionan m\u00e1is evidencias para o papel das mutaci\u00f3ns neutras na evoluci\u00f3n. As taxas de mutaci\u00f3n en pseudoxenes de globina de mam\u00edferos son moito maiores que as taxas observadas en xenes funcionais. Segundo a evoluci\u00f3n estritamente neodarwinista, esas mutaci\u00f3ns raramente deber\u00edan existir xa que estas secuencias non son funcionais e a selecci\u00f3n positiva non poder\u00eda operar.\nO test de McDonald-Kreitman foi utilizado para estudar a selecci\u00f3n en longos per\u00edodos do tempo evolutivo. Tr\u00e1tase dun test estat\u00edstico que compara o polimorfiso en sitios neutros e funcionais e estima sobre que fracci\u00f3n das substituci\u00f3ns actuou a selecci\u00f3n positiva. O test xeralmente usa substituci\u00f3ns sin\u00f3nimas en xenes codificantes de prote\u00ednas como compo\u00f1ente neutro; por\u00e9n, as mutaci\u00f3ns sin\u00f3nimas est\u00e1n baixo selecci\u00f3n negativa purificante en moitos casos.\nReloxos moleculares.\nOs reloxos moleculares poden utilizarse para estimar o tempo que pasou desde a diverxencia de d\u00faas especies e para situar acontecementos evolutivos no tempo. Pauling e Zuckerkandl, propuxeron a idea dos reloxos moleculares en 1962 base\u00e1ndose na observaci\u00f3n de que o proceso de mutaci\u00f3n aleatoria ocorre a unha taxa aproximadamente constante. As prote\u00ednas individuais te\u00f1en taxas lineares de cambios nos seus amino\u00e1cidos no tempo evolutivo. A pesar da controversia iniciada por alg\u00fans bi\u00f3logos que discuten que a evoluci\u00f3n morfol\u00f3xica non proceder\u00eda a unha taxa constante, demostrouse que moitos cambios de amino\u00e1cidos se acumulan de modo constante. Kimura e Ohta explicaron estas taxas no marco dunha teor\u00eda neutralista. Estas mutaci\u00f3ns consider\u00e1ronse neutras, xa que a selecci\u00f3n positiva deber\u00eda ser rara e as mutaci\u00f3ns delet\u00e9reas deber\u00edan ser eliminadas rapidamente da poboaci\u00f3n. Con este razoamento, a acumulaci\u00f3n destas mutaci\u00f3ns neutras deber\u00eda estar influenciada soamente pola taxa de mutaci\u00f3n. Por tanto, a taxa de mutaci\u00f3n neutra nun organismo deber\u00eda corresponderse coa taxa de evoluci\u00f3n molecular na especie no decurso do tempo evolutivo. A taxa de mutaci\u00f3n neutra \u00e9 afectada pola cantidade de sitios neutros nunha prote\u00edna ou na secuencia de ADN fronte \u00e1 cantidade de mutaci\u00f3n en sitios que est\u00e1n constrinxidos funcionalmente. Cuantificando estas mutaci\u00f3ns neutras en prote\u00ednas ou no ADN e compar\u00e1ndoas entre especies ou outros grupos de interese, poden determinarse as taxas de diverxencia.\nOs reloxos moleculares causaron controversia debido \u00e1s dataci\u00f3ns que se obte\u00f1en a partir deles de acontecementos como as radiaci\u00f3ns evolutivas explosivas vistas despois de eventos de extinci\u00f3n como a explosi\u00f3n c\u00e1mbrica e as radiaci\u00f3ns de mam\u00edferos e aves. Existen diferenzas de ata o dobre en datos derivados de reloxos moleculares e os do rexistro f\u00f3sil. A\u00ednda que alg\u00fans paleont\u00f3logos argumentan que os reloxos moleculares son sistematicamente inexactos, outros atrib\u00faen as discrepancias \u00e1 falta de datos f\u00f3siles robustos e ao nesgo na mostraxe. A\u00ednda que con discrepancias co rexistro f\u00f3sil, os datos obtidos dos reloxos moleculares mostraron como a evoluci\u00f3n est\u00e1 dominada polos mecanismos dun modelo neutralista e est\u00e1n menos influenciados pola acci\u00f3n da selecci\u00f3n natural.\n Notas =="}
{"id": "342695", "revid": "27155", "url": "https://gl.wikipedia.org/wiki?curid=342695", "title": "Teor\u00eda neutralista", "text": ""}
{"id": "342696", "revid": "98629", "url": "https://gl.wikipedia.org/wiki?curid=342696", "title": "Domando a fera", "text": "Domando a fera (en ) \u00e9 un filme estadounidense dirixido por Howard Hawks que se estreou en 1938. Emitiuse subtitulado en galego a trav\u00e9s da TVG o 22 de maio de 2016.\nArgumento.\nDavid Huxley (Cary Grant) \u00e9 un paleont\u00f3logo de vida pac\u00edfica, que ten como maior preocupaci\u00f3n rematar a montaxe do esqueleto dun brontosauro ao que lle falta un \u00f3so. Est\u00e1 a piques de casar cunha muller de personalidade r\u00edxida e ademais ten que dar boa impresi\u00f3n a Mrs. Random, unha rica muller que est\u00e1 pensando en facer unha xenerosa doaz\u00f3n ao seu museo. Por\u00e9n, o d\u00eda anterior \u00e1 s\u00faa voda, David co\u00f1ece a Susan Vance (Katharine Hepburn), unha moza aloucada que resulta ser a sobri\u00f1a de Mrs. Random.\nO irm\u00e1n de Susan, Mark, envioulle dende Brasil un leopardo domesticado chamado \"Baby\", para que ela o entregue \u00e1 s\u00faa t\u00eda. Susan confunde a David cun zo\u00f3logo e obr\u00edgao a que a acompa\u00f1e \u00e1 s\u00faa casa de campo para facerse cargo de Baby. A situaci\u00f3n compl\u00edcase cando Susan comprende que est\u00e1 namorada de David e decide retelo para evitar que case. Ademais, o can de Susan rouba e enterro o \u00faltimo \u00f3so do brontosauro de David e este deixa solto por erro outro leopardo dun circo pr\u00f3ximo.\nRepercusi\u00f3n.\n\"Domando a fera\" foi un fracaso rotundo de p\u00fablico, o que provocou que Howard Hawks fose apartado da direcci\u00f3n do que \u00eda ser o seu seguinte filme, \"Gunga Din\", tam\u00e9n con Cary Grant, e obrigou a Hepburn a pagar a s\u00faa parte do contrato. Por\u00e9n, a medida que pasaron os anos o filme obtivo cada vez m\u00e1is atenci\u00f3n, ata converterse nun cl\u00e1sico da comedia.\nEn 1990 \"Domando a fera\" foi seleccionado para a s\u00faa conservaci\u00f3n no National Film Registry da Biblioteca do Congreso dos Estados Unidos de Am\u00e9rica como \"cultural, hist\u00f3rica ou esteticamente significativo\". Na listaxe dos cen mellores filmes confeccionada polo American Film Institute en 1997 ocupou o posto 96."}
{"id": "342697", "revid": "5312", "url": "https://gl.wikipedia.org/wiki?curid=342697", "title": "Partido Comunista da Federaci\u00f3n Rusa", "text": "O Partido Comunista da Federaci\u00f3n Rusa () \u00e9 un partido pol\u00edtico ruso da esquerda radical. Segundo maior partido da Rusia, \u00e9 visto como herdeiro hist\u00f3rico do Partido Comunista da Uni\u00f3n Sovi\u00e9tica (PCUS) e do seu antecesor, o Partido Bolxevique. Non obstante, a s\u00faa estrutura e ideolox\u00edas, como o abandono do ate\u00edsmo, difiren radicalmente do PCUS.\nHistoria.\nO PCFR est\u00e1 liderado por Guennadi Ziuganov, que fundou o partido no inicio de 1993 cos antigos pol\u00edticos sovi\u00e9ticos Yegor Ligachev e Anatoly Lukyanov, entre outros. Ziuganov era afillado pol\u00edtico de Alexander Yakovlev, o \"av\u00f3 da glasnost\", no Comit\u00e9 Central da PCUS. Tras o colapso da Uni\u00f3n Sovi\u00e9tica en 1991, converteuse en membro activo do movemento nacional-patri\u00f3tico ruso, e presidente da Fronte de Salvaci\u00f3n Nacional.\nUn novo movemento de esquerda foi formado por iniciativa do PCFR o 7 de agosto de 1996. Foi chamado Uni\u00f3n Popular Patri\u00f3tica da Rusia (UPPR) e consist\u00eda en m\u00e1is de 30 organizaci\u00f3ns nacionalistas de esquerda e de dereita. En 1996, Ziuganov foi nomeado candidato \u00e1 presidencia polo PCFR e foi apoiado pola UPPR. El recibiu apoio do preminente intelectual Aleksandr Zinovyev (disidente do r\u00e9xime sovi\u00e9tico que foi seguidor do comunismo durante a perestroika) e de Zhores Ivanovich Alferov, que vencer\u00eda o Premio Nobel da F\u00edsica en 2000.\nAntigos membros de PCFR incl\u00faen a pol\u00edticos famosos que abandonaron o partido tras colidir as s\u00faas ideas coas de Ziuganov, que ti\u00f1a o apoio da maior\u00eda dos membros. Entre os disidentes m\u00e1is not\u00e1beis estiveron Gennady Seleznev (en 2001), Sergey Glazyev (en 2003) e Gennady Semigin (en 2004).\nIdeolox\u00eda.\nA ideolox\u00eda oficial do partido \u00e9 o marxismo-leninismo, comunismo e o socialismo do s\u00e9culo XXI. O PCFR enfatiza a s\u00faa orixe rusa e constantemente invoca o patriotismo e o nacionalismo, en uni\u00f3n ao marxismo-leninismo do PCUS. Ao contrario do PCUS tras 1956, o PCFR celebra o goberno de Iosif Stalin. Andrei Brezhnev, neto do l\u00edder sovi\u00e9tico Leonid Brezhnev, criticou ao PCFR por abandonar o ate\u00edsmo e polo acercamento de Ziuganov \u00e1 Igrexa Ortodoxa Rusa.\nA maior\u00eda dos comentaristas pol\u00edticos caracterizan a \u00e1 dominante de Ziuganov como m\u00e1is nacionalista (ou \"patri\u00f3tica-popular\", como se autodefinen os militantes do partido) que marxista-leninista. Alg\u00fans consideran que a \u00fanica facci\u00f3n do PCFR que pode ser ideoloxicamente definida como comunista \u00e9 aquela ligada a Richard Kosolapov. De facto, esa \u00e1 se opuxo \u00e1 decisi\u00f3n do partido de lanzar a candidatura de millonarios como Sergei Sobko, unha vez que o PCFR pos\u00fae a eliminaci\u00f3n da oligarqu\u00eda como unha das s\u00faas metas.\nTraxectoria electoral.\nDesde a s\u00faa fundaci\u00f3n at\u00e9 os d\u00edas actuais, o PCFR \u00e9 o segundo maior partido pol\u00edtico da Rusia, o maior da oposici\u00f3n.\nEn todas as elecci\u00f3ns desde o fin da Uni\u00f3n Sovi\u00e9tica, o candidato do PCFR terminou a disputa en segundo lugar. En 1996, Ziuganov obtivo o apoio do 32% do electorado, contra o 32% de Boris Eltsin. En 2000, Ziuganov obtivo o 29% contra o 53% de Vladimir Putin. En 2004, Putin obtivo o 71% dos votos, contra s\u00f3 o 14% de Nikolay Kharitonov. En 2008, Ziuganov obtivo case o 18% dos votos. Conseguiu superar a Dmitri Medvedev nalgunhas vilas e cidades pequenas. Tras a elecci\u00f3n, Ziuganov afirmou que os seus electores descubriron varios casos de fraude electoral e que el deber\u00eda ter polo menos o 30% dos votos. El afirmou a\u00ednda que ir\u00eda cuestionar os resultados na Xustiza Electoral. Algunhas semanas despois, o Comit\u00e9 Electoral Ruso admitiu que a maior\u00eda das reclamaci\u00f3ns do PCFR ti\u00f1an fundamento, mais non cuestionou o resultado final das elecci\u00f3ns.\nElectorado.\nO PCFR \u00e9 m\u00e1is forte nos grandes centros industriais e cient\u00edficos, cidades pequenas e nos municipios ao redor de Moscova. Por exemplo, unha pescuda de intenci\u00f3n de voto en 2007 indicou que o PCFR obtivo o apoio da maior\u00eda da poboaci\u00f3n ao redor da Universidade Estatal de Moscova.\nO electorado do partido est\u00e1 composto principalmente de pensionistas, traballadores industriais e empregados de organizaci\u00f3ns sen fins lucrativos. Nos \u00faltimos anos, o partido tam\u00e9n tivo unha grande adhesi\u00f3n de grupos da xuventude de esquerda, como a Vangarda de Esquerda Vermella.\nDe acordo co Servizo Federal de Rexistro, 146.546 electores rexistr\u00e1ronse xunto ao goberno como membros do PCFR."}
{"id": "342698", "revid": "85894", "url": "https://gl.wikipedia.org/wiki?curid=342698", "title": "Partido Social Nacionalista Sirio", "text": "O Partido Social Nacionalista Sirio (PSNS) (en \u00e1rabe: \u0627\u0644\u062d\u0632\u0628 \u0627\u0644\u0633\u0648\u0631\u064a \u0627\u0644\u0642\u0648\u0645\u064a \u0627\u0644\u0627\u062c\u062a\u0645\u0627\u0639\u064a) \"Ao-\u1e24izb Ao-S\u016br\u012b Ao-Qawm\u012b Ao-'I\u0177tim\u0101\u02bf\u012b\", tam\u00e9n co\u00f1ecido polas s\u00faas siglas en ingl\u00e9s \"SSNP\") \u00e9 un partido pol\u00edtico laicista e nacionalista sirio que busca a formaci\u00f3n da Gran Siria, que comprende, aproximadamente, os actuais Estados de Siria, L\u00edbano, Xordania, Israel e os Territorios Palestinos. En Siria \u00e9 o segundo partido pol\u00edtico m\u00e1is importante e con m\u00e1is militantes. No L\u00edbano forma parte da Alianza do 8 de marzo, onde tam\u00e9n se atopa Hezbollah.\nEmblema.\nO emblema do partido foi dese\u00f1ado por un estudante da Universidade Americana de Beirut durante a etapa clandestina do partido, antes de que as actividades do partido fosen descubertas polas autoridades francesas. \u00c9 unha combinaci\u00f3n da media l\u00faa isl\u00e1mica e a cruz cristi\u00e1, formando un cicl\u00f3n (\u00e1rabe: \u0632\u0648\u0628\u0639\u0629, \"zawba\u02bfa\") con catro brazos, cada un dos cales representa un do catro principios do partido: liberdade, deber, disciplina e poder.\nA bandeira \u00e9 un fondo negro, que representa os d\u00edas de dominaci\u00f3n baixo o Imperio Otom\u00e1n. No seu centro aparece un c\u00edrculo branco, e dentro del o cicl\u00f3n vermello, que representa o sangue dos m\u00e1rtires pola liberdade, xa fosen musulm\u00e1ns ou cristi\u00e1ns, liberando o pa\u00eds da dominaci\u00f3n."}
{"id": "342699", "revid": "98629", "url": "https://gl.wikipedia.org/wiki?curid=342699", "title": "Cercartetus", "text": "Cercartetus \u00e9 un x\u00e9nero de mam\u00edferos marsupiais australidelfos da orde dos diprotodontes, suborde dos falanxeroideos e familia dos burram\u00edidos, que comprende os p\u00f3sums pigmeos ou falaxeros pigmeos que, xunto co p\u00f3sum pigmeo das monta\u00f1as (\"Burramys parvus\") forma a antedita familia.\nO x\u00e9nero est\u00e1 representado por catro especies viventes, que viven nas pluvisilvas tropicais, at\u00e9 os 1 500 m de altitude, nalgungas zonas da Australia meridional e oriental, nas illa de Tasmania, Nova Guinea e Fergusson (Pap\u00faa Nova Guinea), e no Queensland nororiental (Australia).\nCaracter\u00edsticas.\nEstes animais son co\u00f1ecidos por alg\u00fans como \"p\u00f3sums leir\u00f3ns\", porque que se encontran entre os poucos animais hibernates, ademais de que pola forma do seu corpo recorda \u00e1 dos leir\u00f3ns.\nOs p\u00f3sums pigmeos te\u00f1en unha lonxitud de cabeza e tronco de entre os 10,6\u00a0cm e entre os 12,8 e os 15,1\u00a0cm da cola que, como vemos, pode ser case unha vez e media a lonxitude da cabeza e tronco de \"Cercartetus caudatus\", at\u00e9 os de 7,5 a 10\u00a0cm dos \"C. nanus\", cuxa cola mide de 7,5 a 10,5\u00a0cm.\nTe\u00f1en os ollos grandes, orellas semellates \u00e1s dos ratos, o marsupio aberto cara a adiante (como nos did\u00e9lfidos), un dedo polgar moi desenvolvido e opo\u00f1\u00edbel, que non ten garra, amplas almofadas nos extremos dos dedos, moas cuadrituberculadas, cranio amplo, aplanado, e tres incisivos superiores e un incisivo inferior grandes e procumbentes.\nA pelaxe destes animais \u00e9 de cor parda avermellada ou gris nas partes superiores, mentres que nas inferiores \u00e9 m\u00e1is clara. As orellas son grandes e sen pelos. O primeiro dedo das patas traseiras \u00e9 opo\u00f1\u00edbel.\nBiolox\u00eda.\nDistribuci\u00f3n e h\u00e1bitat.\nOs p\u00f3sums pigmeos est\u00e1n difundidos cun gran n\u00famero de individuos nalgungas zonas da Australia meridional e oriental inclu\u00edda Tasmania), en Nova Guinea e na pen\u00ednsula de Cabo York.\nO seu h\u00e1bitat son os bosques tropicais h\u00famidos e as matogueiras.\nCostumes.\nTe\u00f1en h\u00e1bitos nocturnos. Dormen durante o d\u00eda en nidos feitos con follas e codias de \u00e1rbores que a mi\u00fado constr\u00faen en ocos de \u00e1rbores un en lugares con vexetaci\u00f3n densa. Pola noite, sanen dos ni\u00f1os na busca de alimento, a mi\u00fado gabeando polas \u00e1rbores. As s\u00faas h\u00e1biles mans e a cola pr\u00e9nsil fan que sexan excelentes gabeadores. Son animais que viven normalmente solitarios.\nNutrici\u00f3n.\nSon omn\u00edvoros e alim\u00e9ntanse de follas, froitas, noces, insectos, ara\u00f1as, escorpi\u00f3ns e pequenos vertebrados. Na estaci\u00f3n fr\u00eda caen en letargo, despos de ter acumulado unha reserva de graxa na cola.\nReproduci\u00f3n.\nAs femias paren, d\u00faas veces ao ano, de 4 a 6 cr\u00edas, que permanecen no seu primeiro mes de vida no marsupio da nai. Son destetados aos tres meses, e alcanzan a madurez sexual aproximadamente \u00e1 idade dun ano. A s\u00faa esperanza de vida \u00e9 de catro anos en estado salvaxe, mentres que en catividade poden alcanzar un m\u00e1ximo de seis anos.\nTaxonom\u00eda.\nDescrici\u00f3n.\nO x\u00e9nero foi descrito en 1841 polo zo\u00f3logo alem\u00e1n Constantin Wilhelm Lambert Gloger, en \"Gemein Hand.-Hilfsbuch. Nat\"., 1: 85.\nSin\u00f3nimos.\nAdemais de polo nome que lle adxudicou Gloger, o x\u00e9nero co\u00f1eceuse tam\u00e9n polos sin\u00f3nimos seguintes:\nPosibilidade dunha nova especie.\n\"Conservation International\" (CI) e o \"Indonesia Institute of Science\" (LIPI) informaron sobre o pos\u00edbel descubrimento dunha nova especie de \"Cercartetus\" despois dunha visita \u00e1s monta\u00f1as de Foja (Pap\u00faa, Indonesia) en xu\u00f1o de 2007."}
{"id": "342700", "revid": "98629", "url": "https://gl.wikipedia.org/wiki?curid=342700", "title": "Acci\u00f3n Integralista Brasileira", "text": "Acci\u00f3n Integralista Brasileira (AIB, en portugu\u00e9s: \"A\u00e7\u00e3o Integralista Brasileira\") foi un movemento pol\u00edtico fascista nacionalista brasileiro creado o 7 de outubro de 1932. Foi fundado por Pl\u00ednio Salgado, un escritor modernista, xornalista e pol\u00edtico, unha figura literaria co\u00f1ecida pola s\u00faa participaci\u00f3n na Semana de Arte Moderna de 1922.\nSalgado desenvolveu o que vir\u00eda a ser a AIB, coa Sociedade de Estudos Paulista (SEP), un grupo de estudo sobre os problemas xerais da naci\u00f3n. Os estudos da SEP resultar\u00edan na creaci\u00f3n da AIB, en 1932. O movemento integralista adoptara algunhas caracter\u00edsticas dos movementos europeos de masa da \u00e9poca, especificamente do fascismo italiano, mais distanci\u00e1ndose do nazismo porque o propio Salgado non apoiaba o racismo. Namentres, a pesar \"slogan\" da \"uni\u00f3n de todas as razas e todos os pobos\", alg\u00fans militantes ti\u00f1an opini\u00f3ns antisemitas e racistas.\nO integralismo brasileiro estaba inspirado nun movemento tradicionalista en Portugal, o integralismo lusitano. Como s\u00edmbolo, a AIB utilizaba unha bandeira cun disco branco sobre un fondo azul, cun sigma mai\u00fascula (\u03a3) no seu centro. Os integralistas tam\u00e9n foron co\u00f1ecidos como \"camisas-verdes\" debido aos uniformes que utilizaban. A AIB, as\u00ed como todos os outros partidos pol\u00edticos, desapareceu tras a instauraci\u00f3n do Estado Novo, o 10 de novembro de 1937 polo ent\u00f3n presidente Get\u00falio Vargas.\nA AIB, a partir de ent\u00f3n, reafirmouse como unha extensi\u00f3n do movemento constitucionalista. Tan logo o partido iniciou as s\u00faas actividades, influenciado polo fascismo italiano, comezaron a acontecer conflitos con grupos rivais, como a ANL, de forma an\u00e1loga aos conflitos entre partidos fascistas e socialistas en diversos pa\u00edses da \u00e9poca.\nHistoria.\nOs principais militantes que deron corpo ao movemento integralista brasileiro foron Pl\u00ednio Salgado, Gustavo Barroso e Miguel Reale. Pl\u00ednio Salgado sistematizou a teor\u00eda do Estado Integral, e creou os uniformes, s\u00edmbolos, costumes, h\u00e1bitos e rituais dos participantes do movemento integralista, e creou a Acci\u00f3n Integralista Brasileira en 7 de outubro de 1932, co lanzamento do \"Manifesto de Outubro de 1932\". Nas v\u00e9speras das elecci\u00f3ns presidenciais de 1937, nas que Pl\u00ednio Salgado era o candidato favorito, a AIB lanzou o Manifesto Programa de 1937, que foi un dos principais documentos do movemento, influenciou as realizaci\u00f3ns do Estado Novo, e unha gran xeraci\u00f3n de pol\u00edticos como Juscelino Kubitschek, que agradece a Pl\u00ednio Salgado pola inspiraci\u00f3n propiciada polo libro \"13 Anos en Brasilia\", que o levou a constru\u00edr a nova capital brasileira. As\u00ed como unha serie de programas como a \"Casa-Propia\" e a \"Alfabetizaci\u00f3n de Adultos\". O integralismo foi un movemento moi importante na conxuntura non s\u00f3 da d\u00e9cada de 1930, pois influenciar\u00eda moitos pol\u00edticos e intelectuais con actuaci\u00f3n posterior a ese per\u00edodo.\nDe entre os numerosos membros da AIB, p\u00f3dese citar, al\u00e9n de Pl\u00ednio Salgado a: Gustavo Barroso, Miguel Reale, Tasso da Silveira, San Tiago Dantas, Olbiano de Melo, C\u00e1mara Cascudo, Neiva Moreira, Gofredo Teixeira da Silva Teles e In\u00e1cio da Silva Teles, Raimundo Padilha, Alfredo Buzaid, Madeira de Freitas, Augusto Frederico Schmidt, Gerardo Melo Mour\u00e3o, Dantas Moto, Vin\u00edcius de Moraes, entre outros.\nA AIB foi unha organizaci\u00f3n pol\u00edtica que conquistou a simpat\u00eda de membros da clase dirixente, dunha parte da clase media e dunha parte dos oficiais das Forzas Armadas. Mesmo o presidente Get\u00falio Vargas apoiou a organizaci\u00f3n do movemento integralista desde o seu inicio.\nCoa aparici\u00f3n do documento denominado \"Plano Cohen\", foi pos\u00edbel o golpe de estado de Vargas, dando ent\u00f3n inicio ao Estado Novo. Parte da alta c\u00fapula integralista co\u00f1ec\u00eda as articulaci\u00f3ns de Get\u00falio para dar o golpe, e Pl\u00ednio Salgado negociaba o futuro cargo de Ministro de Educaci\u00f3n, tentando, con iso, garantir a presenza dos integralistas no novo goberno. Por\u00e9n Vargas sorprendeu os integralistas, prohibindo a existencia de calquera asociaci\u00f3n pol\u00edtica a partir de novembro de 1937.\nLevantamento integralista.\nNo transcurso da disoluci\u00f3n da AIB, tras a instauraci\u00f3n do Estado Novo, alg\u00fans integralistas levant\u00e1ronse tentando dar un contragolpe \u00e1 ditadura de Vargas, en 1938.\nSevero Fournier, liderando os integralistas, atacou, o 11 de maio de 1938, o Palacio Guanabara. Eran 80 militantes integralistas en total (entre eles un membro da familia imperial brasileira). En resposta, moitos foron fusilados e outros tantos feridos. Cerca de 1\u00a0500 integralistas acabaron prendidos e ficaron so a responsabilidade de Filinto M\u00fcller para interrogalos. Pl\u00ednio Salgado, ao final, foi exiliado en Portugal. O ocorrido foi co\u00f1ecido como \"Levante integralista\".\nAfiliados.\nEn 1936, o total dos seus membros era estimado entre 600 mil e un mill\u00f3n. Segundo o xornal \"Monitor Integralista\" (de circulaci\u00f3n nacional, as\u00ed como \"A Offensiva\", principal \u00f3rgano do partido), na edici\u00f3n do 7 de outubro de 1937, aquel ano o n\u00famero de afiliados da AIB era superior a un mill\u00f3n. O xornal tam\u00e9n rexistraba a existencia de m\u00e1is de 100 xornais. Hai referencias de polo menos catro revistas: \"A Fl\u00e2mula\", \"Anau\u00ea\", \"Panorama\" e \"A Marcha.\" Segundo un informe interno da AIB, o partido contaba con 1.128.850 membros nas 22 Provincias (como eran chamados os Estados). Na Provincia do Mar, ou sexa, tripulantes de nav\u00edos, 2.850.\nSoamente na rexi\u00f3n pr\u00f3xima \u00e1 cidade de Mat\u00e3o, en S\u00e3o Paulo, eran editados os seguintes xornais: \"A Gazeta de Jaboticabal\", \"O Nacionalista\" (Araraquara), e \"Folla Integralista\" (Taquaritinga). Foron editados 75 libros, destinados a propaganda integralista, sobre filosof\u00eda, sociolox\u00eda, dereito, econom\u00eda, historia, pol\u00edtica e outros ramos de actividade cultural.\nEntre \"plinianos\" e \"plinianas\", os nenos integralistas, hab\u00eda 155.000.\nEn n\u00facleos urbanos doutros pa\u00edses (Montevideo, Buenos Aires, Filadelfia, Xenebra, Z\u00fcrich, Porto, Berl\u00edn, Varsovia e Roma, al\u00e9n de n\u00facleos en formaci\u00f3n en Nova Orle\u00e1ns, Washington, Par\u00eds, Tokio, Santiago de Chile, As Palmas e Lisboa) hab\u00eda 6.300 inscritos; e dentro das chamadas inscrici\u00f3ns especiais, 59.000 membros.\nEn conxunto, a AIB reivindicaba un total de 1.352.000 membros distribu\u00eddos en 3.600 n\u00facleos no Brasil e no exterior. Exist\u00edan a\u00ednda outros mill\u00f3ns de simpatizantes e miles de petici\u00f3ns de filiaci\u00f3n cando a AIB foi ilegalizada, en 1938.\nPer\u00edodo de 1945 a 1966.\nOs integralistas e remanescentes da AIB reorganiz\u00e1ronse no Partido de Representaci\u00f3n Popular, o PRP, presidido por Pl\u00ednio Salgado, e participaron de todas as elecci\u00f3ns do per\u00edodo, desde a Asemblea Constitu\u00ednte de 1945, at\u00e9 a edici\u00f3n do AI-2, en 1966; o PRP tivo a s\u00faa maior representatividade nos Estados do RS, SC, PR, SP e RJ. Plinio foi candidato \u00e1 presidencia da Rep\u00fablica en 1955, obtendo cerca do 7% dos votos. Co fin do PRP, gran parte dos seus membros nucleouse na ARENA, inclusive Plinio, que foi parlamentario por esa marca, no Estado de S. Paulo.\nS\u00edmbolos, vestimentas, rituais e iconograf\u00eda.\nA actitude dos integralistas brasileiros en p\u00fablico era marcada pola simbolox\u00eda e iconograf\u00eda adoptada. Os integralistas present\u00e1banse, oficialmente, uniformados. As camisas e cascos eran verde-oliva, os pantal\u00f3ns eran negros, brancos ou caqui e as gravatas negras.\nSaud\u00e1banse utilizando a palabra que se presume vir do tupi, \"Anau\u00ea\", que significar\u00eda \"vostede \u00e9 meu irm\u00e1n\", co brazo e man estirados , tal como grupos fascistas europeos como os camisas negras italianos e os camisas pardas nazis. Este sa\u00fado \u00e9 feito polos integralistas at\u00e9 hoxe, e o seu significado, cristalizado nese que os camisas-verdes atribu\u00edron a el.\nA bandeira do movemento est\u00e1 composta por un fondo azul cun c\u00edrculo branco no centro, e no medio do c\u00edrculo, a letra grega mai\u00fascula sigma, significando a suma dos valores. Cada subdivisi\u00f3n do movemento contaba con s\u00edmbolos propios, como por exemplo, os plinianos (os grupos de xuventude), cuxa bandeira era similar \u00e1 oficial, por\u00e9n, cun cruceiro do sur atr\u00e1s do sigma.\nHabendo unha parada militar, os participantes do movemento marchaban como soldados. Nos seus encontros e concentraci\u00f3ns, os integralistas recib\u00edan adestramento e instruci\u00f3n de marcha, al\u00e9n de executar (con algunhas alteraci\u00f3ns) moitos dos rituais e simbolox\u00edas das Forzas Armadas.\nIdeolox\u00eda.\nO integralismo brasileiro ideoloxicamente defende a propiedade privada, o rescate da cultura nacional, a moral, valoriza o nacionalismo, os valores morais da pr\u00e1ctica cristi\u00e1, o principio da autoridade (e por tanto a estrutura xer\u00e1rquica da sociedade), o combate ao comunismo e ao liberalismo econ\u00f3mico.\nComunismo e liberalismo econ\u00f3mico.\nA ideolox\u00eda integralista combate tanto o comunismo como o liberalismo econ\u00f3mico. Defende que eses dous posicionamentos ideol\u00f3xicos son semellantes debido \u00e1 s\u00faa unidade de ra\u00edces te\u00f3ricas, unidades de valores e unidade de fins, configur\u00e1ndose en d\u00faas doutrinas igualmente materialistas.\nPara a ideolox\u00eda integralista, o materialismo hist\u00f3rico, ou sexa, considerar o ser humano exclusivamente baixo os seus aspectos econ\u00f3micos e materiais, \u00e9 a base do que se chama \"civilizaci\u00f3n burguesa\" e \u00e9 a grande influencia para a formaci\u00f3n tanto do liberalismo econ\u00f3mico como do comunismo. Para Pl\u00ednio Salgado a chamada burgues\u00eda non \u00e9 unha clase social ou econ\u00f3mica e si un estado de esp\u00edrito (\"\"Xa dixemos moitas veces e non cansaremos de repetir: a burgues\u00eda non \u00e9 unha clase, \u00e9 un esp\u00edrito\")\"\nDesa unidade de fontes te\u00f3ricas resulta unha unidade de valores. Miguel Reale escribiu \"Desde que o marxismo pasou a ser a cr\u00edtica da sociedade capitalista e (\u2026) un m\u00e9todo c\u00f3modo de estudar a sociedade burguesa, moitas ideas accesorias vi\u00f1eron a se unir \u00e1 tese fundamental da limitaci\u00f3n da propiedade individual ou da s\u00faa supresi\u00f3n. Hoxe en d\u00eda xa non \u00e9 pos\u00edbel separalas. O ate\u00edsmo, a abolici\u00f3n da familia, o internacionalismo dos pobos, o materialismo en todos os sentidos da vida, todo est\u00e1 tan entrelazado ao ideal socialista, que nos atopamos cun grande paradoxo: \u00c9 preciso ter esp\u00edrito estritamente burgu\u00e9s para abrazar o comunismo\".\nA unidade de fins que a ideolox\u00eda integralista reputa ao comunismo e ao liberalismo econ\u00f3mico \u00e9 a internacionalizaci\u00f3n da humanidade. Baixo o dominio dos carteis e grandes corporaci\u00f3ns liberais ou baixo o dominio dunha ditadura mundial resultante da revoluci\u00f3n do proletariado, segundo os textos integralistas, o fin \u00e9 o mesmo: a reduci\u00f3n de toda a humanidade \u00e1 condici\u00f3n de proletario baixo a administraci\u00f3n dalg\u00fans poucos bur\u00f3cratas especialistas na planificaci\u00f3n da produci\u00f3n.\nNacionalismo.\nPl\u00ednio Salgado exaltaba o nacionalismo como forma de facer a verdadeira revoluci\u00f3n brasileira, como aseveraba no seu libro \"A Cuarta Humanidade.\" Salgado afirmou que a exaltaci\u00f3n do pasado colonial, do cal resulta a herdanza \u00e9tnica do pobo brasileiro (n\u00f3s somos un pobo que comezou a existir desde a morte de todos os prexu\u00edzos, cando as tres razas se fundiron) \u00e9 \"certa brasilidade\", dado o estado de \"abandono\" que Portugal relegou ao Brasil; foi nese abandono que naceu unha nacionalidade espont\u00e1nea, que ser\u00eda corro\u00edda polos estranxeirismos tras a independencia, e que o integralismo pretend\u00eda rescatar.\nO seu proxecto pol\u00edtico propu\u00f1a unificar as numerosas visi\u00f3ns fragmentadas do ser humano e da sociedade, ora analizadas s\u00f3 polos seus aspectos econ\u00f3micos, ora polos aspectos sociais, ora pol\u00edticos, ora espirituais. A naci\u00f3n integralista organizar\u00edase dentro dunha xerarqu\u00eda de valores, na cal se sobrepo\u00f1\u00eda \"\"o espiritual sobre o moral, o moral sobre o social, o social sobre o nacional e o nacional sobre o particular\".\"\nFascismo e integralismo.\nA relaci\u00f3n entre o integralismo e o fascismo \u00e9 un dos temas m\u00e1is abordados cando se estuda o movemento integralista. Mentres gran parte dos historiadores coloca o integralismo simplemente como unha manifestaci\u00f3n do pensamento fascista, que ti\u00f1a forte chamamento na d\u00e9cada de 1930, os integralistas op\u00f3\u00f1ense a esa lectura da historia do movemento.\nO profesor da Facultade de Dereito do Largo San Francisco, Goffredo Telles Junior que, na s\u00faa xuventude, participou na Acci\u00f3n Integralista Brasileira relatou, nunha entrevista concedida a Eug\u00eanio Bucci\u00a0: \"\"(\u2026)hai quen diga, ben sei, que o integralismo era fascista.\" \"Hoxe, eu sei que o integralismo non era un movemento unificado. Hab\u00eda unha \u00e1 fascista dentro del. Mais n\u00f3s, estudantes universitarios, nunca tomamos co\u00f1ecemento desta \u00e1 discordante. N\u00f3s defendiamos o integralismo para combater o fascismo \"(\u2026)\".\nNo entanto, poden ser encontradas referencias ao fascismo e ao antisemitismo como movementos \"irm\u00e1ns\" do integralismo en artigos integralistas. O propio Gustavo Barroso fai referencias a esa relaci\u00f3n no seu libro \"Brasil: Col\u00f4nia de Banqueiros.\"\nDe entre outras caracter\u00edsticas que indican diversos puntos de contacto entre o integralismo e o nazi-fascismo (est\u00e9tica, autoritarismo, nacionalismo, mitos de orixe etc) est\u00e1 o rexeitamento do sionismo, manifestado por Barroso, principal voceiro do movemento integralista.\nNazismo e integralismo.\nA pesar de boa parte dos membros negaren calquera semellanza do integralismo co nazismo, o feito \u00e9 que existiron integralistas nazis que defend\u00edan ideais antisemitas. Gustavo Barroso certamente foi unha das m\u00e1is influentes iconas do Movemento Integralista Brasileiro. Ademais de ter unha chea de t\u00edtulos e funci\u00f3ns importantes no escenario mundial, foi respons\u00e1bel dos movementos antisemitas, sendo not\u00e1bel a s\u00faa contribuci\u00f3n coa traduci\u00f3n e defensa ferre\u00f1a do libro \"Protocolo dos Sabios de Si\u00f3n\".\nNon obstante a notoriedade da sinerx\u00eda entre os Camisas Verdes (integralistas) e os nazis non quedou reducida a ese caso. Do mesmo modo que o nazismo ostentaba unha abrazadeira co s\u00edmbolo da esv\u00e1stica, os integralistas fac\u00edano co s\u00edmbolo do sigma, al\u00e9n diso, o sa\u00fado \"Anau\u00ea\" dos integralistas era feito da mesma maneira que o sa\u00fado \"Heil Hitler\"!, al\u00e9n do uniforme e das marchas.\nO antisemitismo estaba presente nalgunhas vertentes do movemento. O n\u00facleo municipal de Ol\u00edmpia publicou artigos antisemitas os anos de 1933 a 1937, mais a documentaci\u00f3n oficial da AIB non trata do asunto.\nOrganizaci\u00f3n corporativa do estado.\nMoitos historiadores colocan a defensa da organizaci\u00f3n corporativa do estado ou estado corporativo, posici\u00f3n defendida pola ideolox\u00eda integralista, como unha das caracter\u00edsticas que o definen como movemento de corrente fascista. A Italia fascista liderada por Benito Mussolini organizaba o seu estado con base nas corporaci\u00f3ns de actividades profesionais, o chamado estado corporativo. O integralismo defend\u00eda a organizaci\u00f3n do estado baseado en sindicatos de actividades profesionais, defendendo tam\u00e9n o estado corporativo.\nO integralismo interpretaba, por\u00e9n, a organizaci\u00f3n corporativa do estado fascista como defectuosa, pois era antidemocr\u00e1tica. Miguel Reale escribiu, no seu libro \"O Estado Moderno\": \"A soluci\u00f3n fascista (\u2026) reflectiu situaci\u00f3ns que non son as nosas. A s\u00faa estrutura corporativa a\u00ednda conserva os sinais da grande crise superada nas li\u00f1as da dial\u00e9ctica hegeliana. No Brasil, podemos realizar o corporativismo puro, con mais facilidade(\u2026).\"\nM\u00e1is tarde, tras o seu exilio na Italia fascista, Miguel Reale vir\u00eda a se decepcionar coa organizaci\u00f3n corporativa do estado, como relata nun artigo escrito en 2004: \"considereime libre do compromiso integralista cando, no exilio en Italia, deime conta da ilusoria organizaci\u00f3n corporativista so o mando dun partido \u00fanico\"\nTentativa de democratizar a organizaci\u00f3n corporativa do estado.\nNa versi\u00f3n integralista do corporativismo, os sindicatos ou asociaci\u00f3ns profesionais ser\u00edan a ferramenta pola cal os integrantes dunha determinada clase profesional elixir\u00eda os seus representantes no parlamento: \"(...)cada brasileiro inscribirase na s\u00faa clase. Esas clases escollen, cada unha para si, os seus representantes nas C\u00e1maras Municipais, nos Congresos Provinciais e nos Congresos Xerais. Os electos para as C\u00e1maras Municipais escollen o seu presidente e o prefecto. Os electos para os congresos Provinciais escollen o gobernador da provincia. Os electos para os Congresos Nacionais escollen o Xefe da Naci\u00f3n, perante o cal responden os ministros da s\u00faa libre escolla\"\nNegros e mulleres no integralismo.\nO integralismo brasileiro congregou unha gran diversidade de cidad\u00e1ns brasileiros segundo as m\u00e1is distintas etnias. No sur do pa\u00eds, por exemplo, houbo unha participaci\u00f3n grande de inmigrantes europeos e dos seus fillos. Afro-descendentes tam\u00e9n se adheriron ao movemento, e o exemplo at\u00e9 hoxe lembrado \u00e9 o de Jo\u00e3o C\u00e2ndido, l\u00edder da Revolta da Chibata. Outros negros famosos que pertenceron \u00e1 AIB son Abdias do Nacemento, Sebasti\u00e3o Rodrigues Alves e Ironides Rodrigues. Podemos citar tam\u00e9n negros que apoiaban o movemento integralista brasileiro, como Arlindo Veiga dos Santos. A AIB foi o primeiro movemento pol\u00edtico brasileiro en darlle voz pol\u00edtica \u00e1 muller, a\u00ednda que elas se limitasen ao asistencialismo, ao trato coa educaci\u00f3n.\nO integralismo brasileiro sempre se opuxo ao racismo, e en ningunha circunstancia o apoiou; un exemplo diso \u00e9 unha das m\u00e1is famosas frases de Pl\u00ednio Salgado, \"O problema \u00e9 \u00e9tico, e non \u00e9tnico\".\nLegado.\nActualmente a Fronte Integralista Brasileira (FIB), o Movemento Integralista e Linearista Brasileiro (MIL-B) e a Acci\u00f3n Integralista Revolucionaria (AIR) din representar o integralismo no Brasil, segundo afirman os seus membros. Defenden \"o combate ao materialismo ori\u00fando, tanto do capitalismo, as\u00ed como do comunismo, al\u00e9n da necesidade dunha reforma espiritual do home brasileiro\". Existen algunhas vertentes actuais de interpretaci\u00f3n do integralismo, como o chamado linearismo, que pretende adaptar a s\u00faa doutrina ao s\u00e9culo XXI. Mais contin\u00faan a afirmar que comunismo e capitalismo son d\u00faas faces da mesma moeda: o grande capital internacional. Segundo eles, o capitalismo liberal e o comunismo ser\u00edan ideolox\u00edas forxadas na mesma matriz, ou sexa, o \"Imperio Sionista\", que efectivamente goberna as naci\u00f3ns do Occidente desde a Revoluci\u00f3n Francesa, usando do poder do di\u00f1eiro, a \"Internacional Dourada\", ou as revoluci\u00f3ns proletarias, a \"Internacional Vermella\". En parte, a doutrina integralista contin\u00faa a se basear na tr\u00edade \"Deus, Patria e Familia\"."}
{"id": "342701", "revid": "5749", "url": "https://gl.wikipedia.org/wiki?curid=342701", "title": "Jane Seymour", "text": ""}
{"id": "342704", "revid": "89787", "url": "https://gl.wikipedia.org/wiki?curid=342704", "title": "O pazo baleiro", "text": "O pazo baleiro \u00e9 unha novela de misterio e de aventuras de Xabier P. DoCampo, editada en 1997 por Edici\u00f3ns Xerais. Foi reeditada varias veces, en 2019 \u00eda pola 16\u00aa edici\u00f3n. A obra incl\u00faese na produci\u00f3n de Xabier P. DoCampo expresamente destinada ao p\u00fablico infantil e xuvenil.\nTrama.\nNicol\u00e1s, un rapaz de doce anos, vive na vila imaxinaria de Eiravella. Cando comezou a escola, Nicol\u00e1s s\u00f3 asistiu tres d\u00edas, xa que o terceiro decidiu, agach\u00e1ndollo a seus pais, marchar e non volver: el pensa que poder\u00e1 aprender pola s\u00faa conta todo canto queira.\nCando Delio (o t\u00edo de Nicol\u00e1s), un reloxeiro que vive nun vello vag\u00f3n de tren, permite ao sobri\u00f1o axudar na reparaci\u00f3n dun reloxo moi antigo, os dous atopan dentro da s\u00faa caixa un dobre fondo que cont\u00e9n tres cartas de amor, un debuxo que representa algo parecido \u00f3 sol, un pano cunhas iniciais bordadas que envolve un pu\u00f1ado de alfaias de muller e sete moedas antigas. As cartas fan referencia a liortas familiares e a un obxecto misterioso \u00f3 que se denomina, D-S. Delio proponlle a Nicol\u00e1s que investigue coa axuda dos seus amigos, Ramiro, Sol e T\u00e1rsila.\nTodos eles comezan a investigaci\u00f3n falando cun anticuario da cidade e despois cunha se\u00f1ora pertencente a unha familia propietaria dun pazo deshabitado de Eiravella. Contin\u00faan visitando o pazo para investigar se existen m\u00e1is cartas e obxectos agochados, pero antes ter\u00e1n que ir falar cos caseiros e tam\u00e9n cun historiador de Eiravella, o pai de T\u00e1rsila, para (coa escusa de ter que facer un traballo para a escola) co\u00f1eceren datos sobre a historia do pazo. Grazas aos datos obtidos por parte do pai de T\u00e1rsila descobren que todos os var\u00f3ns das familias relacionadas co Pazo levan nomes que comezan por D., mentres que todas as mulleres levan nomes que comezan por S. Descobren tam\u00e9n que todos e todas casaron con homes e mulleres con estas iniciais, precisamente as que aparec\u00edan nas cartas agochadas no reloxo.\nAo entraren no pazo guiados por Celso, o caseiro, co\u00f1ecen todas as s\u00faas dependencias e buscan m\u00e1is pistas. Nesta primeira visita atopar\u00e1n escondidos un alfineteiro e un agulleiro con dez alfinetes de ouro e unha mensaxe escrita na tea do alfineteiro. Na segunda visita ao Pazo visitan o xard\u00edn pero non atopan nada. Cando os rapaces son incapaces de resolver por \u00f3nde continuar a investigaci\u00f3n, o pai de T\u00e1rsila facil\u00edtalles unha \u00e1rbore xeneal\u00f3xica da xente do Pazo; as\u00ed han descubrir quen asinaba as misteriosas cartas.\nDecidir\u00e1n quedar no pazo unha noite, sen que o saiba Celso, pero coa axuda de Delio. Ante a sospeita de que na basta das cortinas pod\u00eda haber algo, unha vez al\u00ed atopan o Deus Solis (D-S), xoia da que falaban as cartas, na torre do Pazo. Antes de que o dean collido aparec\u00e9ralles unha sombra; \u00e9 a de Silveiro, o \u00faltimo herdeiro da familia. El vai en busca do mesmo obxecto, que fora a causa de todas as disputas familiares da xente do pazo, xa que todos o desexaban polo seu valor. Por \u00faltimo, cando todos estaban reunidos no vag\u00f3n, aparece Silveiro reclamando o que lle pertenc\u00eda.\nPersonaxes.\nEsta obra ten como protagonista principal a Nicol\u00e1s. Nun segundo plano enc\u00f3ntrase o seu t\u00edo Delio e os seus amigos.\nNicol\u00e1s ten doce anos. \u00c9 moi traste e rebelde, pero bo compa\u00f1eiro e sempre axuda a quen o precisa. Sempre est\u00e1 a preguntar e \u00e9 moi curioso. Sente admiraci\u00f3n polo seu t\u00edo Delio (sempre est\u00e1 disposto a prestarlle libros) e polo seu oficio.\nDelio \u00e9 irm\u00e1n do pai de Nicol\u00e1s, pero non te\u00f1en moi boa relaci\u00f3n dende que Delio non asistiu o enterro do pai dos dous. Tras viaxar polo mundo, Delio regresara a Eiravella. Os seus veci\u00f1os def\u00edneno como raro e de bastante xenio. Vive nun vag\u00f3n de tren, do que nunca sae, cheo de libros e obxectos estra\u00f1os. Alg\u00fan deses obxectos son necesarios para o seu oficio como reloxeiro especializado en reloxos antigos. A pesar de que non lle gustan os rapaces nin se f\u00eda deles, con Nicol\u00e1s fai unha excepci\u00f3n.\nEntre os amigos de Nicol\u00e1s destaca Ramiro, o mellor deles e c\u00f3mplice da s\u00faa decisi\u00f3n de non ir m\u00e1is \u00e1 escola deix\u00e1ndolle as s\u00faas notas para falsificar. Ramiro, honesto, xusto e nobre, odia mentir porque cre que as mentiras enredan m\u00e1is as cousas. Sol \u00e9, despois de Ramiro, a mellor amiga de Nicol\u00e1s e xunto con aquel e a \u00fanica que sabe que Nicol\u00e1s non vai \u00e1 escola. \u00c9 intelixente, leal e decidida, pero nada impulsiva. A s\u00faa situaci\u00f3n familiar \u00e9 complicada: est\u00e1 o coidado dos seus dous irm\u00e1ns e dos labores da casa. Ela e Nicol\u00e1s g\u00fastanse. T\u00e1rsila \u00e9 a filla de Aurelio, o historiador de Eiravella ao que acoden os rapaces na busca de informaci\u00f3n sobre o pazo.\nOs pais de Nicol\u00e1s apenas est\u00e1n na casa debido aos seus traballos. A nai adora os concursos da tele e alcuma o seu fillo Ene\u00e1 dende que viu que nas series americanas chaman os nenos polas iniciais do seu nome. O pai ama o f\u00fatbol.\nNarrador.\nA obra est\u00e1 contada dende a perspectiva dun narrador omnisciente en terceira persoa que cede a s\u00faa voz aos personaxes mediante o di\u00e1logo. A narraci\u00f3n compl\u00e9tase mediante as cartas de Superia e Silveiro."}
{"id": "342712", "revid": "3912", "url": "https://gl.wikipedia.org/wiki?curid=342712", "title": "Imola", "text": "Imola (Emiliano: Iommla Roma\u00f1ol: \" J\u00f4mla / Jemula \") \u00e9 unha cidade e \"comuna\" na Cidade Metropolitana de Bolonia, situada no r\u00edo Santerno, na rexi\u00f3n Emilia-Roma\u00f1a do centro-norte de Italia. A cidade consid\u00e9rase tradicionalmente a entrada oeste da hist\u00f3rica rexi\u00f3n da Roma\u00f1a.\nA cidade \u00e9 moi co\u00f1ecida por ser a localizaci\u00f3n do Aut\u00f3dromo Enzo e Dino Ferrari que foi sede do Gran Premio de San Marino de F\u00f3rmula Un, (a carreira foi nomeado as\u00ed pola pr\u00f3xima rep\u00fablica independente de San Marino, xa que Monza era a sede do Gran Premio de Italia), os pilotos de F\u00f3rmula Un Ayrton Senna (brasileiro) e Roland Ratzenberger (austr\u00edaco) morreron no circu\u00edto durante o Gran Premio de San Marino de 1994. A morte de Ayrton Senna (tres veces campi\u00f3n do mundo) foi un suceso que conmocionou ao mundo do deporte e cambiou as normas de seguridade da F\u00f3rmula Un para ben.\nHistoria.\nA cidade foi antiguamente chamado \"Foro Cornelii\", despois de que o ditador romano Lucio Cornelio Sila, a fundara ao redor do 82 aC. A cidade era un centro agr\u00edcola e comercial, famosa polas s\u00faas cer\u00e1micas.\nO nome de Imola foi utilizado por primeira vez no s\u00e9culo VII polos longobardos, que a aplicaron \u00e1 fortaleza (o actual Castellaccio, cuxa construci\u00f3n atribu\u00edr \u00e1 Clefi Lombardo), de a\u00ed o nome pasou \u00e1 propia cidade. De acordo con Paulo Di\u00e1cono, Imola foi no ano 412 o escenario do matrimonio de Ata\u00falfo, o rei dos visigodos, e Gala Placidia, filla do emperador Teodosio I. Na Guerra g\u00f3tica (535-554)), e logo da invasi\u00f3n lombarda, foi conquistada alternativamente polos bizantinos e os b\u00e1rbaros.\nCo exarcado de R\u00e1vena pasou a estar baixo a autoridade papal. No s\u00e9culo IX defendeuse valentemente contra os sarracenos e os h\u00fangaros de Fausto Alidosi. No s\u00e9culo X Troilo Nordiglio adquiriu gran poder. Este e os seguintes s\u00e9culos presenciaron incesantes guerras, as\u00ed como loitas intestinas na Castrimolesi (de \"Castro Imolese\", \"castelo de Imola\") e \"Sancassianesi\" ( de San Cassiano). No medio destes conflitos formouse a constituci\u00f3n republicana da cidade. Na loita entre o papa e o emperador, Imola foi en xeral Gibelina, a\u00ednda que a mi\u00fado regresou aos papas (por exemplo, en 1248). Varias veces, poderosos se\u00f1ores trataron de obter o dominio da cidade (Alidosi, 1292; Maghinardo Pagano, 1295). O Papa Bieito XII concedeu \u00e1 cidade e o seu territorio a Lippo II Alidosi co t\u00edtulo de vicario pontificio, quedando baixo a familia Alidosi ata 1424, cando o condottiero Angelo della Pergola, \"capitano\" para Filippo Maria Visconti, logrou a supremac\u00eda (ver tam\u00e9n Guerras en Lombard\u00eda). En 1426 a cidade foi restaurado \u00e1 Santa S\u00e9, e o legado (m\u00e1is tarde cardeal) Capranica inaugurou un novo r\u00e9xime nos asuntos p\u00fablicos.\nM\u00e1is tarde foi gobernada por diversos condottieri, tales como os Visconti, da que quedan da \u00e9ra varias fortalezas hist\u00f3ricas. En 1434, 1438 e 1470 Imola foi conferida aos Sforza, que se converteron en duques de Mil\u00e1n (Lombard\u00eda). Volveu de novo baixo o dominio do Papa cando se outorgou como dote de Caterina Sforza, a noiva de Girolamo Riario, sobri\u00f1o do Papa Sisto IV. Riario foi investido co Principado de Forl\u00ec e Imola. Isto resultou ventaxoso para Imola, que foi adornada con belos palacios e obras de arte (por exemplo, na catedral, a tumba de Girolamo, asasinado en 1488 por conspiradores de Forli). O dominio dos Riarii, con todo, foi breve, como o Papa Alexandre VI privou ao fillo de Girolamo, Ottaviano, do poder, e o 25 de novembro de 1499, a cidade rendeuse a Cesar Borgia. Logo da s\u00faa morte, d\u00faas facci\u00f3ns, a de Galeazzo Riario e o da Igrexa, competiron polo control da cidade. O partido eclesi\u00e1stico obtivo a vitoria, e en 1504 presentou en imola ao Papa Xulio II. O \u00faltimo vestixio destas contendas foi unha amarga inimizade entre as familias e Vaini Sassatelli.\nEn 1797 as forzas revolucionarias francesas estableceron un goberno provisional en Imola; en 1799 foi ocupada polos austr\u00edacos; en 1800 uniuse \u00e1 Rep\u00fablica Cisalpina. Despois compart\u00edu a sorte da rexi\u00f3n de Roma\u00f1a.\nPrincipais lugares de interese tur\u00edstico.\nOutros edificios incl\u00faen os palacios Farsetti e Communal. Neste \u00faltimo hai un fresco que representa a Clemente VII e Carlos V (1535) pasando a trav\u00e9s da cidade. A biblioteca p\u00fablica foi fundada en 1747 polo conventual Pai Setti. No s\u00e9culo XVI, floreceu a Accademia degli Industriosi."}
{"id": "342714", "revid": "5863", "url": "https://gl.wikipedia.org/wiki?curid=342714", "title": "Lexic\u00f3grafo", "text": ""}
{"id": "342729", "revid": "98629", "url": "https://gl.wikipedia.org/wiki?curid=342729", "title": "Illas Senkaku", "text": "As illas Senkaku (en xapon\u00e9s: \u5c16\u95a3\u8af8\u5cf6 | Senkaku-Shot\u014d ou Diaoyutai; en chin\u00e9s: \u91e3\u9b5a\u53f0\u53ca\u5176\u9644\u5c6c\u5cf6\u5dbc \u91e3\u9b5a\u53f0\u5217\u5cf6 Di\u00e0oy\u00fat\u00e1i Li\u00e8d\u01ceo) son un grupo de illas situadas no extremo occidental do arquip\u00e9lago xapon\u00e9s, que est\u00e1n en disputa entre o Xap\u00f3n, a Rep\u00fablica Popular da China e a Rep\u00fablica da China (Taiw\u00e1n) desde hai xa varias d\u00e9cadas.\nHistoria.\nXap\u00f3n, logo de abolir e anexionarse en 1879 o Reino de Ryukyu (actaumente prefectura de Okinawa), exerceu m\u00e1is influencia sobre os territorios con que limitada. De feito, despois da vitoria sobre a China na I Guerra Sino-Xaponesa nos anos 1894 e 1895, tomou posesi\u00f3n dos territorios da illa de Taiw\u00e1n e dos seus arquip\u00e9lagos adxacentes.\nEn 1895, Xap\u00f3n tomou o control das illas Senkaku/Diaoyu alegando o principio do dereito internacional de \"terra nullius\". Baixo a administraci\u00f3n nipoa, desde 1895 a 1940, houbo al\u00ed unha f\u00e1brica de \"katsuobushi\" (bonito secado) e establec\u00e9ronse preto de 200 residentes xaponeses nas illas. Co fin da segunda guerra mundial, as illas pasaron a estar baixo o control dos pa\u00edses aliados, nun tempo en que a China sosti\u00f1a unha guerra civil. Os Estados Unidos administraron as illas e a s\u00faa Armada usou Kuba-jima e Taisho-jima como zonas de manobra militar. En 1971 descubriron a posibilidade de reservas de gas e petr\u00f3leo e, a continuaci\u00f3n, China e Taiw\u00e1n comezaron a reivindicar o dominio do arquip\u00e9lago. En 1972 o arquip\u00e9lago de Okinawa foi devolto ao Xap\u00f3n e, nese marco, os Estados Unidos cederon tam\u00e9n ao Xap\u00f3n a administraci\u00f3n das illas Senkaku/Diaoyu.\nEn 1978, un grupo nacionalista xapon\u00e9s constru\u00edu un faro en Uotsuri Jima, que o goberno nip\u00f3n tomou baixo o seu control en 2005. Esta construci\u00f3n foi moi contestada polos gobernos de Taiw\u00e1n e da China.\nO d\u00eda 7 de outubro de 1996, alg\u00fans manifestantes colocaron as bandeiras de Taiw\u00e1n e da Rep\u00fablica Popular da China na illa principal, pero axi\u00f1a foron evacuados polos xaponeses e as bandeiras foron retiradas.\nEn setembro de 2012, o goberno xapon\u00e9s anunciou a compra, feita por cidad\u00e1ns xaponeses, de tres das illas, o que provocou novamente reacci\u00f3ns por parte dos outros dous pa\u00edses. A Armada chinesa enviou d\u00faas patrulleiras ata preto de 400 metros das illas, \u00e9 dicir, dentro xa das augas de xurisdici\u00f3n nipoa. O Goberno anunciou que se preparesen para unha posible guerra.\nXeograf\u00eda.\nO arquip\u00e9lago est\u00e1 formado por cinco illas volc\u00e1nicas:\nE tres penedos:\nAs illas est\u00e1n situadas a 140\u00a0km do illote Pengjia, de Taiw\u00e1n, e a 170\u00a0km ao norte da illa de Ishigaki, do Xap\u00f3n. \nDiaoyu Dao/Uotsuri Jima, a illa m\u00e1is grande, ten un gran n\u00famero de especies end\u00e9micas, como \"Mogera uchidai\" e as formigas Okinawa-kuro-oo-ari, pero estas especies est\u00e1n ameazadas por cabras dom\u00e9sticas introducidas na illa no ano 1978."}
{"id": "342730", "revid": "89787", "url": "https://gl.wikipedia.org/wiki?curid=342730", "title": "Koko", "text": "Hanabiko \"Koko\", nada o 4 de xullo de 1971 e finada o 21 de xu\u00f1o de 2018, foi unha \"Gorilla gorilla gorilla\" co\u00f1ecida por aprender un gran n\u00famero de sinais dunha versi\u00f3n modificada da lingua de sinais americana. A s\u00faa coidadora, Francine \"Penny\" Patterson, afirma que Koko era quen de entender m\u00e1is de 1\u00a0000 sinais do que Patterson chama \"lingua de sinais gorila\" (GSL). En contraste con outros intentos experimentais de ensinar a lingua de sinais a primates, Patterson expuxo \u00f3 mesmo tempo a Koko \u00f3 ingl\u00e9s falado dende moi cativa. A vida de Koko e o seu proceso de aprendizaxe foi recollido por Patterson e alg\u00fans dos seus colaboradores en libros, artigos, publicaci\u00f3ns e na s\u00faa p\u00e1xina web.\n\u00d3 igual que noutros experimentos ling\u00fc\u00edsticos con grandes primates, conforme Koko foi dominando e demostrando estes sinais, a s\u00faa habilidade foi discutida nun estudo publicado en 1999. Mais est\u00e1 xeralmente aceptado que non empregaba sintaxe ou gram\u00e1tica, e que o seu co\u00f1ecemento da lingua non supera o que pode ter un neno moi pequeno.\nKoko naceu no Zool\u00f3xico de San Francisco e viviu a meirande parte da s\u00faa vida en Woodside, California, malia que o traslado a un santuario de Maui, Hawaii foi proposto dende a d\u00e9cada de 1990. O nome \u00e9 en lembranza do seu aniversario, que cadrou o 4 de xullo, d\u00eda nacional americano. Koko tam\u00e9n ga\u00f1ou notoriedade cando adoptou un gato.\nMedios.\nKoko e o traballo da doutora Patterson foron obxecto de varios libros e documentais."}
{"id": "342731", "revid": "23204", "url": "https://gl.wikipedia.org/wiki?curid=342731", "title": "Hanabiko", "text": ""}
{"id": "342732", "revid": "65337", "url": "https://gl.wikipedia.org/wiki?curid=342732", "title": "Illas Diaoyu", "text": ""}
{"id": "342733", "revid": "23204", "url": "https://gl.wikipedia.org/wiki?curid=342733", "title": "Departamento de Boyac\u00e1", "text": ""}
{"id": "342734", "revid": "98629", "url": "https://gl.wikipedia.org/wiki?curid=342734", "title": "Pobo muisca", "text": "Os muiscas son un pobo chibcha que formou a confederaci\u00f3n muisca das terras dos Andes centrais na Cordilleira Oriental da actual Colombia, m\u00e1is concretamente no Altiplano cundiboyacense. No presente, a poboaci\u00f3n muisca case desapareceu, mais a\u00ednda pervive nalg\u00fans concellos e distritos como Cota, Ch\u00eda, Tenjo, Suba, Engativ\u00e1, Tocancip\u00e1, Gachancip\u00e1 e Ubat\u00e9. Segundo o censo de 2005 feito polo Ministerio de Interior, 11\u00a0265 muiscas viven en Colombia.\nComo unha das catro civilizaci\u00f3ns avanzadas de Am\u00e9rica (al\u00e9n dos aztecas, os maias e os incas), entraron en contacto co Imperio espa\u00f1ol en 1537, no intre da conquista. Os subgrupos nos que se divid\u00edan os muiscas foron identificados en funci\u00f3n das alianzas arredor de tres grandes gobernantes: o \"zaque\", con capital en Hunza, que gobernaba un territorio que abrangu\u00eda as zonas sur e nordeste da actual Boyac\u00e1 e o sur de Santander; o \"zipa\", con capital en Bacat\u00e1, que gobernaba sobre Cundinamarca, o oeste dos Llanos e o nordeste de Tolima; e o \"Iraca\", gobernador de Suamox, o nordeste de Boyac\u00e1 e o suroeste de Santander. O territorio dos muiscas abrangu\u00eda unha \u00e1rea de 47\u00a0000 km\u00b2 - unha rexi\u00f3n un chisco meirande que Su\u00edza - dende o norte de Boyac\u00e1 at\u00e9 o P\u00e1ramo de Sumapaz, e dende a Cordilleira Oriental at\u00e9 o Val de Magdalena. Ti\u00f1an fronteira cos territorios dos panches e os pijaos.\nNo tempo da conquista, a \u00e1rea ti\u00f1a unha importante poboaci\u00f3n, e malia que o n\u00famero preciso de habitantes \u00e9 desco\u00f1ecido, est\u00edmase que roldaba entre o medio mill\u00f3n e os tres mill\u00f3ns de habitantes. Os muiscas falaban o \"muysccubun\", un dialecto do chibcha, tam\u00e9n chamado \"muysca\" e \"mosca\". A s\u00faa econom\u00eda estaba baseada na agricultura, na minar\u00eda do sal, a metalurxia e manufactura."}
{"id": "342735", "revid": "23204", "url": "https://gl.wikipedia.org/wiki?curid=342735", "title": "Muiscas", "text": ""}
{"id": "342736", "revid": "23204", "url": "https://gl.wikipedia.org/wiki?curid=342736", "title": "Civilizaci\u00f3n muisca", "text": ""}
{"id": "342741", "revid": "27155", "url": "https://gl.wikipedia.org/wiki?curid=342741", "title": "Cod\u00f3n de stop", "text": ""}
{"id": "342745", "revid": "109703", "url": "https://gl.wikipedia.org/wiki?curid=342745", "title": "Lingua muisca", "text": "O muisca ou chibcha \u00e9 unha lingua extinta da familia chibcha de Colombia, falada historicamente polo pobo muisca, unha das catro civilizaci\u00f3ns ind\u00edxenas de Am\u00e9rica. Os muiscas habitaban nas terras altas centrais (Altiplano Cundiboyacense) do que hoxe se co\u00f1ece como Colombia. O nome da lingua, \"muysccubun\" ou \"muyskkubun\" na s\u00faa propia lingua significa \"lingua do pobo\" ou \"lingua dos homes\", de \"muyska\" / \"muysca\" (\"xente\" ou \"home\") e \"kubun\" / \"cubun\" (\"lingua\" ou \"verba\"). O termo chibcha quere dicir \"mira, home!\".\nEn 1580, debido \u00f3 gran n\u00famero de falantes, foi declarada lingua xeral do Novo Reino de Granada. Cre\u00e1ronse c\u00e1tedras de Lingua Xeral en Santa Fe onde se ensinaba a lingua muisca \u00f3s sacerdotes que deb\u00edan evanxelizar os ind\u00edxenas dos \u00abvales de Bogot\u00e1 e Tunja\u00bb, epicentros dos seus dous principais dialectos. A lingua muisca \u00e9 co\u00f1ecida grazas \u00e1s cr\u00f3nicas e as \"fontes primarias da lingua muisca\", cinco documentos de corte ling\u00fc\u00edstico de finais do s\u00e9culo XVI e comezos do s\u00e9culo XVII por misioneiros das ordes dominica e agosti\u00f1a co \u00fanico obxectivo de evanxelizar os ind\u00edxenas muiscas. Isto supuxo a aparici\u00f3n de gram\u00e1ticas, catecismos e vocabularios, como os manuscritos e outros impresos de Juan de Castellanos, Bernardo de Lugo, Jos\u00e9 Domingo Duquesne e Ezequiel Uricoechea, que permitiron a fil\u00f3logos e ling\u00fcistas do s\u00e9culo XIX achegarse a unha lingua extinguida oficialmente a ra\u00edz da Real C\u00e9dula de Carlos III, que ordenou o 16 de abril de 1770 o ensino do castel\u00e1n como lingua oficial do Imperio. Por\u00e9n, dende moito antes a lingua muisca deixara de falarse nalg\u00fans lugares do altiplano, como proba o feito de que en Tabio, o 17 de marzo de 1751, o Fiscal Protector Juan Antonio Pe\u00f1alver fixo unha visita a dito concello e \u00f3 seu agregado Subachoque, pregoando na praza \u00abpor voz de lingua espa\u00f1ola por non falarse xa a dos indios\u00bb.\nDescrici\u00f3n ling\u00fc\u00edstica.\nSegundo as fontes primarias, a lingua muisca era denominada \"muysccubun\" polos ind\u00edxenas, verba que segundo se exp\u00f3n na gram\u00e1tica do manuscrito 158 da Biblioteca Nacional de Colombia, componse dos termos \"muysca\" (xente ou persoa) e \"cubun\" (lingua, ou lingua de naci\u00f3n). No caso do termo \u201c\"muysca\"\u201d \u00e9 preciso prescindir da derradeira vogal para darlle un car\u00e1cter posesivo. A transcrici\u00f3n fonol\u00f3xica da palabra \u00e9 /m\u02b7\u0268skku\u03b2un/.\nP\u00f3dese describir como unha lingua aglutinante e polisint\u00e9tica. A orde da oraci\u00f3n \u00e9 suxeito obxecto verbo.\nFonolox\u00eda.\nDe acordo coa investigadora Mar\u00eda Stella Gonz\u00e1lez, p\u00f3dese presentar o seguinte cadro de fonemas para a lingua muisca:\nOs signos en cursiva e entre &lt; &gt; reflicten diversas representaci\u00f3ns ortogr\u00e1ficas empregadas nas fontes coloniais para representar os diferentes sons.\nGram\u00e1tica.\nO xenitivo sin\u00e1lase suprimindo a vogal final do nome. Os sufixos de caso son \"-c(a)\", \"n(a)\" e \"-s(a)\", son marcadores de meta, localizaci\u00f3n e curso, respectivamente.\nOs pronomes persoais:\nPronomes demostrativos:\nPor\u00e9n, existen tam\u00e9n outro tipo de pronomes que se engaden a outras palabras como verbos e obxectos. Estes pronomes \u201cadxacentes\u201d, se acompa\u00f1an obxectos out\u00f3rganlles un car\u00e1cter posesivo, e se acompa\u00f1an verbos din que suxeito fai a acci\u00f3n.\nPronomes adxacentes:\nO sistema verbal caracter\u00edzase pola presenza de marcadores do verbo \"ser\" ou \"verbo substantivo\":\nOs demais verbos est\u00e1n agrupados en dous tipos de conxugaci\u00f3n, segundo o tempo presente-pret\u00e9rito estea marcado polos sufixos -squa ou -suca. A conxugaci\u00f3n incl\u00fae prefixos persoais (\"ze-\", \"um-\", \"a-\", \"chi-\", \"mi-\", \"as\u03b3-\"). Unha caracter\u00edstica do sistema son os verbos de baixa especificaci\u00f3n sem\u00e1ntica, como a ra\u00edz verbal \"-b-ta-(-squa)\" que sinala transitividade, posponse \u00e1s marcas de cada verbo transitivo para adquirir un significado concreto (por exemplo \"u-b-ta-squa\" = soltar); tam\u00e9n a ra\u00edz transitiva \"-b-ga(-squa)\". A ra\u00edz verbal intransitiva \"-mi(-squa)\" entra na composici\u00f3n dos verbos intransitivos.\nPara o pobo muisca, os numerais estaban estreitamente relacionados co seu calendario lunar. Para contar os n\u00fameros do 11 \u00f3 19, os muiscas fac\u00edano comezando coa palabra \"quihicha\", que quere dicir \u00abp\u00e9\u00bb, debido a que \u00f3 rematar de contar cos dedos das mans, p\u00e1sase \u00f3s dos p\u00e9s. As\u00ed, por exemplo, once ser\u00eda \"quihicha ata\", doce ser\u00eda \"quihicha boza\", etc., at\u00e9 chegar a 20, que \u00e9 \"gueta\"."}
{"id": "342746", "revid": "23204", "url": "https://gl.wikipedia.org/wiki?curid=342746", "title": "Lingua muysca", "text": ""}
{"id": "342747", "revid": "23204", "url": "https://gl.wikipedia.org/wiki?curid=342747", "title": "Lingua chibcha", "text": ""}
{"id": "342748", "revid": "23204", "url": "https://gl.wikipedia.org/wiki?curid=342748", "title": "Muysccubun", "text": ""}
{"id": "342749", "revid": "23204", "url": "https://gl.wikipedia.org/wiki?curid=342749", "title": "The VVitch", "text": ""}
{"id": "342753", "revid": "98629", "url": "https://gl.wikipedia.org/wiki?curid=342753", "title": "Bulgur", "text": "O bulgur (do turco \"bulgur\") \u00e9 un alimento feito de trigo duro escascado que se comercializa vaporizado, desecado e triturado, moi utilizado na coci\u00f1a de Oriente Pr\u00f3ximo.\nNomes.\nCo\u00f1ecido como \"burghul\" nos pa\u00edses de Oriente medio (especialmente en Siria, Palestina e L\u00edbano, onde \u00e9 o ingrediente de pratos coma o tabul\u00e9, o\u00a0kibbeh e mujaddara) e \u00c1frica do Norte, como \"bulgur\" en Turqu\u00eda e trigo burgol en certos pa\u00edses de Am\u00e9rica Latina. A etimolox\u00eda da palabra demostra que ten orixe turca ou persiana en forma de \"burgul\".\nElaboraci\u00f3n.\nPara a elaboraci\u00f3n tradicional do bulgur, c\u00f3cense os grans de trigo nun caldeiro profundo con auga, remexendo decote para que a coza sexa uniforme, e engadindo auga segundo se vaia consumindo. \u00c9 unha coza longa, primeiro a lume forte e despois m\u00e1is maino, para que o trigo se coza devagar. Unha vez feito, esc\u00f3ase e d\u00e9ixase secar ao sol nos eirados ou azoteas das casas durante varios d\u00edas.\nTras esta operaci\u00f3n os grans de trigo son esmagados nunha operaci\u00f3n de moenda que d\u00e1 por resultados uns grans crebados irregulares, t\u00edraselles o farelo\u00a0e cal\u00edbranse empregando\u00a0peneiras\u00a0de distinto calibre. Perfecci\u00f3nase o enxugado deixando de novo o bulgur varios d\u00edas a asollar. Obt\u00e9\u00f1ense tres tipos de bulgur, groso, fino e moi fino. A longa cocedura e o coidadoso enxugado do bulgur fan que se conserve durante moito tempo. Doutra banda \u00e9 un alimento precoci\u00f1ado, o que permite aforrar tempo e combust\u00edbel no intre de o preparar para o seu consumo.\nContidos nutricionais.\nO bulgur ten as mesmas propiedades nutricionais ca o trigo. Rico en ferro, f\u00f3sforo, magnesio e vitaminas, o seu interese principal reside na s\u00faa riqueza en gl\u00edcidos lentos. Ten un \u00edndice glic\u00e9mico de 46.\nCen gramos de bulgur sen arranxar conte\u00f1en preto de:"}
{"id": "342754", "revid": "23204", "url": "https://gl.wikipedia.org/wiki?curid=342754", "title": "Tabul\u00e9", "text": "O tabul\u00e9 (do\u00a0\u00e1rabe: \u0637\u0628\u0648\u0644\u0629 \"tabboulah\"),\u00a0\u00e9 unha ensalada t\u00edpica de Oriente Pr\u00f3ximo\u00a0(Siria e L\u00edbano), elaborada principalmente con bulgur ou s\u00e9mola de trigo e hortalizas, e adubada con aceite de oliva, zume de lim\u00f3n e diversas herbas arom\u00e1ticas, como pirixel e menta. Empr\u00e9gase coma\u00a0acompa\u00f1amento do conxunto de petiscos t\u00edpicos da zona. Tr\u00e1tase dun prato fr\u00edo consumido nos calorosos meses do ver\u00e1n en todo o Mundo \u00c1rabe.\nCaracter\u00edsticas.\nOs seus ingredientes principais son pirixel finamente picado, bulgur, aceite de oliva, tomate, as\u00ed como leituga e outras herbas arom\u00e1ticas e servido con zume de lim\u00f3n como adubo. Nalgunhas gastronom\u00edas do Medio Oriente ad\u00f3itase empregar follas de leituga para servir.\nEn amplas zonas do Magreb prep\u00e1rase de forma semellante, substitu\u00edndo o bulgur por cusc\u00fas."}
{"id": "342761", "revid": "23204", "url": "https://gl.wikipedia.org/wiki?curid=342761", "title": "Idiomas de Andorra", "text": ""}
{"id": "342762", "revid": "23204", "url": "https://gl.wikipedia.org/wiki?curid=342762", "title": "Idiomas de Acerbaix\u00e1n", "text": ""}
{"id": "342763", "revid": "23204", "url": "https://gl.wikipedia.org/wiki?curid=342763", "title": "Idiomas de Alema\u00f1a", "text": ""}
{"id": "342764", "revid": "23204", "url": "https://gl.wikipedia.org/wiki?curid=342764", "title": "Idiomas de Dinamarca", "text": ""}
{"id": "342765", "revid": "23204", "url": "https://gl.wikipedia.org/wiki?curid=342765", "title": "Idiomas de Espa\u00f1a", "text": ""}
{"id": "342767", "revid": "23204", "url": "https://gl.wikipedia.org/wiki?curid=342767", "title": "Idiomas de Francia", "text": ""}
{"id": "342768", "revid": "23204", "url": "https://gl.wikipedia.org/wiki?curid=342768", "title": "Idiomas de San Marino", "text": ""}
{"id": "342769", "revid": "23204", "url": "https://gl.wikipedia.org/wiki?curid=342769", "title": "Idiomas de Suecia", "text": ""}
{"id": "342770", "revid": "23204", "url": "https://gl.wikipedia.org/wiki?curid=342770", "title": "Idiomas de Kosovo", "text": ""}
{"id": "342771", "revid": "23204", "url": "https://gl.wikipedia.org/wiki?curid=342771", "title": "Idiomas de Transnistria", "text": ""}
{"id": "342772", "revid": "23204", "url": "https://gl.wikipedia.org/wiki?curid=342772", "title": "Idiomas de \u00c5land", "text": ""}
{"id": "342773", "revid": "23204", "url": "https://gl.wikipedia.org/wiki?curid=342773", "title": "Idiomas da Illa de Man", "text": ""}
{"id": "342774", "revid": "23204", "url": "https://gl.wikipedia.org/wiki?curid=342774", "title": "Idiomas das Illas Feroe", "text": ""}
{"id": "342782", "revid": "22570", "url": "https://gl.wikipedia.org/wiki?curid=342782", "title": "Venancio V\u00e1zquez L\u00f3pez", "text": "Venancio V\u00e1zquez L\u00f3pez, nado en Sarria e finado na mesma vila o 23 de xu\u00f1o de 1921, foi un industrial e pol\u00edtico galego.\nTraxectoria.\nEn 1859, con 22 anos, instalouse en Madrid e coa axuda do seu t\u00edo Mat\u00edas L\u00f3pez L\u00f3pez, converteuse nun pr\u00f3spero industrial dedicado \u00e1 fabricaci\u00f3n de chocolates e galletas. A trav\u00e9s da Uni\u00f3n Mercantil axudou aos damnificados polo terremoto de Granada en 1884 e especialmente aos de Santa Cruz de Alhama, concello do que foi nomeado fillo adoptivo. Liberal moretista, foi tenente de alcalde de Madrid e foi elixido deputado polo distrito de Madrid nas elecci\u00f3ns de 1901. Foi o primeiro presidente do Centro Gallego de Madrid. Pasou os seis \u00faltimos anos de vida en Sarria, acompa\u00f1ado do seu secretario, Federico Culebras.\nA s\u00faa residencia de ver\u00e1n, un palacete afrancesado co\u00f1ecido como Vila Aurelia, \u00e9 a sede da sociedade cultural e recreativa La Uni\u00f3n dende 1931. \nVida persoal.\nCelebrou un casamento con Maria Dores Rodr\u00edguez y Cubas. Tivo por fillos a Dores, Guillerme, Anxo e Venancio V\u00e1zquez Rodr\u00edguez."}
{"id": "342783", "revid": "10599", "url": "https://gl.wikipedia.org/wiki?curid=342783", "title": "Ministerio de Cultura (Espa\u00f1a)", "text": ""}
{"id": "342799", "revid": "7802", "url": "https://gl.wikipedia.org/wiki?curid=342799", "title": "Enrique de las Morenas", "text": ""}
{"id": "342801", "revid": "89787", "url": "https://gl.wikipedia.org/wiki?curid=342801", "title": "Aloencima", "text": "Os aloencimas ou alocimas (tam\u00e9n aloenzimas ou alozimas) son formas variantes dun encima que est\u00e1n codificados por diferentes alelos dun mesmo locus. Isto \u00e9 o oposto dos isoencimas, que son encimas que realizan a mesma funci\u00f3n, pero que est\u00e1n codificados en xenes situados en diferentes loci.\nOs aloencimas son encimas biol\u00f3xicos com\u00fans que mostran altos niveis de conservaci\u00f3n evolutiva funcional a trav\u00e9s de filos espec\u00edficos e reinos. Son utilizados en filoxen\u00e9tica como marcadores moleculares que estiman as historias evolutivas e as relaci\u00f3ns entre diferentes especies. Isto pode facerse porque os aloencimas non te\u00f1en a mesma estrutura. Poden ser separados por electroforese capilar. Por\u00e9n, algunhas especies son monom\u00f3rficas para moitos dos seus aloencimas o que fai dif\u00edcil para os filoxenetistas a estimaci\u00f3n da historia evolutiva desas especies e deben utilizar outros m\u00e9todos.\nEstes encimas xeralmente realizan funci\u00f3ns moi b\u00e1sicas que se encontran en todas as formas de vida. Un exemplo \u00e9 a ADN polimerase, o encima que repara e copia o ADN. Cambios significativos neste encima reflicten eventos significativos na historia evolutiva dos organismos. Como se esperaba, a ADN polimerase presenta diferenzas relativamente pequenas na s\u00faa secuencia de amino\u00e1cidos entre filos e mesmo reinos.\nA clave para escoller un bo aloencima utilizable en comparaci\u00f3ns de m\u00faltiples especies \u00e9 elixir un que \u00e9 tan variable como sexa posible pero que est\u00e1 presente en todos os organismos. Comparando a secuencia de amino\u00e1cidos do encima nas especies, deber\u00eda verse unha maior semellanza de amino\u00e1cidos nas especies que est\u00e1n m\u00e1is estreitamente emparentadas, e menor nas que est\u00e1n emparentadas m\u00e1is distantemente. Canto menos conservado est\u00e1 o encima m\u00e1is diferenzas de amino\u00e1cidos haber\u00e1 mesmo entre especies relacionadas."}
{"id": "342802", "revid": "27155", "url": "https://gl.wikipedia.org/wiki?curid=342802", "title": "Alocima", "text": ""}
{"id": "342803", "revid": "27155", "url": "https://gl.wikipedia.org/wiki?curid=342803", "title": "Aloenzima", "text": ""}
{"id": "342804", "revid": "27155", "url": "https://gl.wikipedia.org/wiki?curid=342804", "title": "Alozima", "text": ""}
{"id": "342810", "revid": "1888", "url": "https://gl.wikipedia.org/wiki?curid=342810", "title": "Hip\u00f3lita Mohi\u00f1o", "text": ""}
{"id": "342811", "revid": "98629", "url": "https://gl.wikipedia.org/wiki?curid=342811", "title": "Maximiliano de Austria", "text": "Maximiliano de Austria, nado en Xa\u00e9n o 13 de novembro de 1555 e finado en Santiago de Compostela o 1 de xullo de 1614, foi un relixioso espa\u00f1ol pertencente \u00e1 Casa de Austria que ocupou os cargos de abade de Alcal\u00e1 la Real, bispo de C\u00e1diz (1596-1601), bispo de Segovia (1601-1603) e arcebispo de Santiago de Compostela (1603-1614).\nTraxectoria.\nFoi fillo natural de Leopoldo de Austria (reitor de Salamanca e bispo de C\u00f3rdoba), que \u00e1 s\u00faa vez era tam\u00e9n fillo ilex\u00edtimo (do Emperador Maximiliano I de Habsburgo); polo que Maximiliano estaba emparentado cos reis de Espa\u00f1a (sobri\u00f1o de Felipe \"o fermoso\", primo de Carlos I -ambos xa falecidos ao nacer el- e primo segundo de Filipe II). Foi bautizado na desaparecida parroquia de San Lorenzo da cidade de Xa\u00e9n, onde se anota que se bautiza a MAXIMILIANO, de pais inc\u00f3gnitos, cuxos compadres foron Francisco Beltr\u00e1n e a s\u00faa muller. Hai unha nota \u00e1 marxe que di: \"O devandito foi consagrado en Xa\u00e9n por Arcebispo de S. Tiago de Galizia\"\nEstudou na Universidade de Alcal\u00e1 de Henares. En 1583 foi nomeado abade de Alcal\u00e1 la Real, e en 1596 promovido por Filipe II como bispo de C\u00e1diz en sucesi\u00f3n a Antonio Zapata y Cisneros, onde facilitou importantes esmolas aos damnificados da toma e saqueo de C\u00e1diz de 1596. Foi trasladado \u00e1 Diocese de Segovia, tomando posesi\u00f3n da mesma o 8 de febreiro de 1602. Durante o seu goberno faleceu no convento das Descalzas Reais de Madrid a infanta dona Mar\u00eda de Austria e Avis, por quen o novo bispo celebrou exequias na catedral de Segovia. Abandonou a diocese cando foi trasladado \u00e1 de Santiago de Compostela, onde finalmente faleceu a principios de 1614."}
{"id": "342815", "revid": "1888", "url": "https://gl.wikipedia.org/wiki?curid=342815", "title": "Emilio Rodal Gonz\u00e1lez", "text": ""}
{"id": "342819", "revid": "98629", "url": "https://gl.wikipedia.org/wiki?curid=342819", "title": "Biolox\u00eda evolutiva do desenvolvemento", "text": "A biolox\u00eda evolutiva do desenvolvemento (tam\u00e9n evoluci\u00f3n do desenvolvemento ou, informalmente, evo-devo) \u00e9 un campo da biolox\u00eda que compara os procesos de desenvolvemento de diferentes organismos para determinar as relaci\u00f3ns ancestrais entre eles, e para descubrir como evolucionaron os procesos de desenvolvemento. Trata sobre a orixe e evoluci\u00f3n do desenvolvemento embrionario, explica como as modificaci\u00f3ns do desenvolvemento e os procesos de desenvolvemento levan \u00e1 produci\u00f3n de novas caracter\u00edsticas (por exemplo a evoluci\u00f3n das plumas), o papel da plasticidade do desenvolvemento na evoluci\u00f3n, a maneira en que a ecolox\u00eda ten un impacto sobre o desenvolvemento e o cambio evolutivo, e os aspectos do desenvolvemento que son a base da homoplasia e a homolox\u00eda.\nA\u00ednda que o interese nas relaci\u00f3ns entre a ontoxenia e a filoxenia empezou xa no s\u00e9culo XIX, o campo contempor\u00e1neo da evo-devo experimentou un gran pulo co descubrimento dos xenes que regulan o desenvolvemeno embrionario en organismos modelo. A hip\u00f3tese xeral formulada era dif\u00edcil de comprobar porque os organismos difiren moito na s\u00faa forma. Non obstante, como a evoluci\u00f3n tende a crear novos xenes a partir de partes de vellos xenes (econom\u00eda molecular), agora parece que a evo-devo demostra que a evoluci\u00f3n altera os procesos de desenvolvemento para crear novas estruturas a partrir das redes de xenes vellas (como as estruturas \u00f3seas da mand\u00edbula desviadas \u00e1 formaci\u00f3n dos osi\u00f1os do o\u00eddo medio) ou conserva (econom\u00eda molecular) un programa similar nun organismo h\u00f3spede como ocorreu nos xenes para o desenvolvemento dos ollos nos moluscos, insectos, e vertebrados. Inicialmente o maior interese centrouse nas evidencias de homolox\u00eda nos mecanismos moleculares e celulares que regulan o plan corporal e o desenvolvemento dos \u00f3rganos. Por\u00e9n, entre os seguintes enfoques estaban os cambios evolutivos asociados coa especiaci\u00f3n.\nPrincipios b\u00e1sicos.\nA teor\u00eda da evoluci\u00f3n de Charles Darwin est\u00e1 constru\u00edda sobre tres principios: selecci\u00f3n natural, herdanza, e variaci\u00f3n. No tempo en que Darwin escribiu as s\u00faas obras, os principios nos que se baseaba a herdanza e a variabilidade eran mal co\u00f1ecidos. Por\u00e9n, na d\u00e9cada de 1940s, os bi\u00f3logos incorporaron as leis de Mendel da xen\u00e9tica para explicar ambos, obtendo como resultado a s\u00edntese evolutiva moderna. Con todo, ata as d\u00e9cadas de 1980 e 1990, nas que se dispo\u00f1\u00eda xa de moitos datos detallados de secuencias de ADN moleculares comparativas de diferentes tipos de organismos, non empezou a haber unha comprensi\u00f3n ampla das bases moleculares dos mecanismos do desenvolvemento.\nAcualmente, compr\u00e9ndese ben como se producen as mutaci\u00f3ns xen\u00e9ticas, pero non se comprenden suficientemente os mecanismos do desenvolvemento para explicar que tipos de variaci\u00f3n fenot\u00edpica poden orixinarse en cada xeraci\u00f3n a apartir das variaci\u00f3ns a nivel xen\u00e9tico. Precisamente, a evo-devo estuda como a din\u00e1mica do desenvolvemento determina a variaci\u00f3n fenot\u00edpica que se orixina a partir da variaci\u00f3n xen\u00e9tica e como iso afecta \u00e1 evoluci\u00f3n fenot\u00edpica (especialmente \u00e1 s\u00faa direcci\u00f3n). Ao mesmo tempo a evo-devo estuda como evoluciona o propio desenvolvemento.\nAs\u00ed, as orixes da biolox\u00eda evolutiva do desenvolvemento proceden tanto da mellora das t\u00e9cnicas de biolox\u00eda molecular aplicadas ao desenvolvemento, coma do reco\u00f1ecemento das limitaci\u00f3ns do neodarwinismo cl\u00e1sico aplicado \u00e1 evoluci\u00f3n fenot\u00edpica. Alg\u00fans investigadores da evo-devo consideran que est\u00e1n ampliando e mellorando a s\u00edntese evolutiva moderna ao incorporaren os descubrimentos da xen\u00e9tica molecular e da biolox\u00eda do desenvolvemento nunha s\u00edntese evolutiva ampliada.\nA biolox\u00eda evolutiva do desenvolvemento pode distinguirse doutras aproximaci\u00f3ns anteriores \u00e1 teor\u00eda evolutiva porque se centra nunhas poucas ideas esenciais. Unha destas \u00e9 a modularidade: como foi amplamente aceptado, os corpos das plantas e animais son modulare, \u00e9 dicir, est\u00e1n organizados en partes distintas na s\u00faa anatom\u00eda e desenvolvemento. A mi\u00fado estas partes est\u00e1n repetidas, como dedos, costelas, e segmentos corporais. A evo-devo procura as bases xen\u00e9ticas e evolutivas desta divisi\u00f3n do embri\u00f3n en distintos m\u00f3dulos, e do desenvolvemento parcialmente independente de ditos m\u00f3dulos.\nOutra idea central reco\u00f1ece que alg\u00fans produtos x\u00e9nicos funcionan como interruptores, mentres que outros act\u00faan como sinais difusibles. Os xenes xeralmente codifican prote\u00ednas, algunhas das cales act\u00faan como compo\u00f1entes estruturais da c\u00e9lula e outras fano como hormonas, receptores e encimas que regulan varias v\u00edas bioqu\u00edmicas do organismo. A maior\u00eda dos bi\u00f3logos que traballan na s\u00edntese evolutiva moderna asumiron que un organismo reflicte directamente os xenes que o compo\u00f1en. A modificaci\u00f3n de v\u00edas bioqu\u00edmicas existentes ou a evoluci\u00f3n de novas (e, finalmente, a evoluci\u00f3n de novas especies de organismos) depende de mutaci\u00f3ns xen\u00e9ticas espec\u00edficas. Por\u00e9n, en 1961, Jacques Monod, Jean-Pierre Changeux e Fran\u00e7ois Jacob descubriron na bacteria \"Escherichia coli\" un xene que funcionaba s\u00f3 cando era \"encendido\" por un est\u00edmulo ambiental. Posteriormente, os cient\u00edficos descubriron xenes espec\u00edficos en animais (entre eles un grupo de xenes que conte\u00f1en o motivo do ADN homeobox, chamados xenes Hox), que act\u00faan como interruptores para outros xenes, e pod\u00edan ser inducidos por outros produtos x\u00e9nicos, os morfoxenes, que act\u00faan de forma an\u00e1loga aos est\u00edmulos externos en bacterias. Estes descubrimentos atraeron a atenci\u00f3n dos bi\u00f3logos ao feito de que os xenes poden ser \"encendidos\" ou \"apagados\" selectivamente, en vez de estaren sempre activos, e que especies moi diferentes (por exemplo, moscas da froita e humanos) poden usar os mesmos xenes durante a embriox\u00e9nese (por exemplo, os xenes do \"xogo de ferramentas xen\u00e9ticas do desenvolvemento\", v\u00e9xanse m\u00e1is abaixo), simplemente regul\u00e1ndoos de forma diferente.\nDe xeito similar, a forma dos organismos pode ser influenciada por mutaci\u00f3ns nas rexi\u00f3ns promotoras dos xenes, que son secuencias de ADN \u00e1s que se unen os produtos dalg\u00fans xenes e as\u00ed controlan a actividade dese xene ou doutros xenes, que non sempre son secuencias que codifican prote\u00ednas. Este descubrimento suxeriu que a distinci\u00f3n esencial entre diferentes especies (mesmo de diferentes ordes e filos) pode deberse en menor medida \u00e1s diferenzas no seu contido de produtos x\u00e9nicos que \u00e1s diferenzas espaciais e temporais na \"expresi\u00f3n\" de xenes conservados. A implicaci\u00f3n que ten que os grandes cambios evolutivos na morfolox\u00eda corporal estean asociados con cambios na regulaci\u00f3n dos xenes, en vez de coa evoluci\u00f3n de novos xenes, suxeriu que Hox e outros xenes \"interruptores\" poden xogar un papel principal na evoluci\u00f3n, algo que contrad\u00ed a s\u00edntese neodarwinista estrita.\nOutro foco da evo-devo \u00e9 a plasticidade do desenvolvemento e fenot\u00edpica, que \u00e9 a base do reco\u00f1ecemento de que o fenotipo dun organismo non est\u00e1 unicamente determinado polo seu xenotipo. Se a xeraci\u00f3n de fenotipos \u00e9 condicional, e depende de inputs externos ou ambientais, a evoluci\u00f3n pode avanzar seguindo unha ruta de \"fenotipo primeiro\", e os cambios xen\u00e9ticos seguir\u00edan (en vez de iniciar) a formaci\u00f3n de cambios no fenotipo, como poden ser os cambios en estruturas corporais (morfolox\u00eda). Mary Jane West-Eberhard discutiu isto no seu libro de 2003 \"Developmental plasticity and evolution\".\nHistoria.\nEn 1824-26 \u00c9tienne Serres propuxo unha versi\u00f3n inicial da teor\u00eda da recapitulaci\u00f3n, tam\u00e9n chamada \"lei bioxen\u00e9tica\" ou \"paralelismo embriol\u00f3xico\", que se co\u00f1\u00e9ce como \"lei de Meckel-Serres\", que intentou establecer unha ligaz\u00f3n entre a embriolox\u00eda comparativa e un \"patr\u00f3n de unificaci\u00f3n\" no mundo org\u00e1nico. Foi apoiada por \u00c9tienne Geoffroy Saint-Hilaire como parte das s\u00faas ideas de idealismo, e converteuse nunha parte prominente da s\u00faa versi\u00f3n do lamarckismo, o que o levou a ter desacordos con Georges Cuvier. Foi amplamente apoiada nas escolas de Edimburgo e Londres de anatom\u00eda avanzada arredor de 1830, notablemente por Robert Edmond Grant, pero opo\u00f1\u00edase a ela a embriolox\u00eda da diverxencia de Karl Ernst von Baer, na cal os paralelismos embrionarios s\u00f3 se aplicaban nas etapas iniciais nas que o embri\u00f3n toma unha forma xeral, despois do cal as formas m\u00e1is especializadas diverx\u00edan desde a s\u00faa unidade inicial nun patr\u00f3n de ramificaci\u00f3n. O anatomista Richard Owen usou isto para apoiar o seu concepto idealista de especie que mostra o desenvolvemento dun plan divino desde un arquetipo, e na d\u00e9cada de 1830 atacou a idea da transmutaci\u00f3n das especies proposta por Lamarck, Geoffroy e Grant. Na d\u00e9cada de 1850 Owen empezou a apoiar unha visi\u00f3n evolutiva na que a historia da vida era un despregamento gradual dun plan divino teleol\u00f3xico, nunha \"conversi\u00f3n mandada\" (\"ordained becoming\") continua, con novas especies que aparec\u00edan por nacemento natural.\nNo libro \"On the Origin of Species\" (1859), Charles Darwin propuxo a evoluci\u00f3n por medio da selecci\u00f3n natural, unha teor\u00eda central na moderna biolox\u00eda. Darwin reco\u00f1eceu a importancia do desenvolvemento embrionario para comprender a evoluci\u00f3n, e o modo en que o patr\u00f3n de ramificaci\u00f3n de Baer concordaba coa s\u00faa propia idea de descendencia con modificaci\u00f3n:\nErnst Haeckel (1866), no seu empe\u00f1o de realizar unha s\u00edntese da teor\u00eda de Darwin co lamarckismo e a Naturphilosophie, propuxo que \"a ontoxenia recapitula a filoxenia\", \u00e9 dicir, o desenvolvemento do embri\u00f3n de cada especie (ontoxenia) repite completamente o desenvolvemento evolutivo desa especie (filoxenia), no modelo linear de Geoffroy en vez de seguindo a idea de Darwin de evoluci\u00f3n ramificante. O concepto de Haeckel explicou, por exemplo, por que os humanos, e todos os vertebrados, te\u00f1en fendas branquiais e colas no seu desenvolvemento embrionario inicial. A teor\u00eda da recapitulaci\u00f3n foi despois desacreditada. Por\u00e9n, serviu como un pano de fondo para un renovado interese na evoluci\u00f3n do desenvolvemento unha vez que foi establecida a s\u00edntese evolutiva moderna (aproximadamente de 1936 a 1947). As outras d\u00faas ideas de Haeckel sobre a evoluci\u00f3n do desenvolvemento foilles mellor: argumentou na d\u00e9cada de 1870 que os cambios temporais na aparici\u00f3n (heterocron\u00eda) e a posici\u00f3n no corpo (heterotop\u00eda) de aspectos do desenvolvemento embrionario impulsar\u00edan a evoluci\u00f3n ao cambiar a forma do corpo dun descendente en comparaci\u00f3n co dun devanceiro. Tivo que pasar un s\u00e9culo antes de que a evo-devo mostrase que estas ideas eran correctas.\nStephen Jay Gould chamou \u00e1 explicaci\u00f3n da recapitulaci\u00f3n da evoluci\u00f3n \"adici\u00f3n terminal\"; como se cada avance evolutivo fose engadido como un novo estadio ao reducir a duraci\u00f3n de todos os estadios antigos. A idea estaba baseada en observaci\u00f3ns de neotenia. A heterocron\u00eda de Haeckel \u00e9 un mecanismo xeral para o cambio evolutivo, o que permite que calquera temporalizaci\u00f3n cambie en calquera combinaci\u00f3n.\nD'Arcy Thompson no seu libro de 1917 \"On Growth and Form\" postulou que as taxas de cecemento diferencial poder\u00edan producir variaci\u00f3ns na forma. Mostrou as semellanzas subxacentes nos \"plans corporais\" e como as \"transformaci\u00f3ns\" xeom\u00e9tricas poder\u00edan utilizarse para explicar as variaci\u00f3ns.\nEdward B. Lewis descubriu os xenes home\u00f3ticos, que est\u00e1n na ra\u00edz da disciplina emerxente da evo-devo en xen\u00e9tica molecular. En 2000, unha secci\u00f3n especial de Proceedings of the National Academy of Sciences (PNAS) dedicouse a \"evo-devo\", e un n\u00famero enteiro do Journal of Experimental Zoology Part B: Molecular and Developmental Evolution dedicouse aos t\u00f3picos claves da evo-devo da innovaci\u00f3n evolutiva e novidade morfol\u00f3xica.\nXogo de ferramentas xen\u00e9ticas do desenvolvemento.\nO xogo de ferramentas xen\u00e9ticas do desenvolvemento (\"developmental-genetic toolkit\") consiste nunha pequena fracci\u00f3n dos xenes no xenoma dun organismo, cuxos produtos controlan o seu desenvolvemento. Estes xenes est\u00e1n moi conservados entre os distintos filos. As diferenzas en despregamento dos xenes do xogo de ferramentas afectan ao plan do corpo e ao n\u00famero, identidade, e patr\u00f3ns das partes do corpo. A maior\u00eda de xenes do xogo de ferramentas (\"toolkit\") son compo\u00f1entes de v\u00edas de sinalizaci\u00f3n, e codifican factores de transcrici\u00f3n, prote\u00ednas de adhesi\u00f3n celular, prote\u00ednas receptoras da superficie celular (e ligandos de sinalizaci\u00f3n que se unen a eles), e morfoxenes (certas mol\u00e9culas) segregados. Todos eles participan en definir o destino de c\u00e9lulas indiferenciadas, xeran patr\u00f3ns espaciais e temporais, que \u00e1 s\u00faa vez forman o plan corporal do organismo. Entre os m\u00e1is importantes dos xenes do xogo de ferramentas est\u00e1n os do \"cluster\" ou complexo dos xenes Hox. Os xenes Hox codifican factores de transcrici\u00f3n e conte\u00f1en o motivo do ADN de uni\u00f3n a prote\u00ednas chamado homeobox m\u00e1is amplamente distribu\u00eddo, e funcionan na determinaci\u00f3n dos patr\u00f3ns do eixe do corpo. As\u00ed, especifican combinatoriamente a identidade de rexi\u00f3ns do corpo particulares, polo que os xenes Hox determinan onde crecer\u00e1n as extremidades e outros segmentos do corpo nun embri\u00f3n en desenvolvemento ou larva. Un xene do xogo de ferramentas paradigm\u00e1tico \u00e9 \"Pax6/eyeless\", que controla a formaci\u00f3n do ollo en todos animais. Descubriuse que produce os ollos en ratos e \"Drosophila\", mesmo cando se fac\u00eda que o \"Pax6/eyeless\" do rato se expresase en \"Drosophila\".\nIsto significa que unha gran parte da evoluci\u00f3n morfol\u00f3xica que sufriron os organismos \u00e9 un produto da variaci\u00f3n no xogo de ferramentas xen\u00e9ticas, polo que os xenes cambian o seu patr\u00f3n de expresi\u00f3n ou adquiren novas funci\u00f3ns. Un bo exemplo do primeiro \u00e9 o agrandamento do peteiro no pimp\u00edn de Darwin \"Geospiza magnirostris\", no cal o xene \"BMP\" \u00e9 responsable dun peteiro m\u00e1is grande nesta ave, en relaci\u00f3n con outros pimp\u00edns.\nA perda das patas nas serpes e outros escamosos \u00e9 outro bo exemplo de xenes que cambian o seu patr\u00f3n de expresi\u00f3n. Neste caso o xene \"distal-less\" est\u00e1 moi subexpresado ou non expresado en absoluto nestes animais nas rexi\u00f3ns nas que se formar\u00edan as patas noutros tetr\u00e1podos.\nOs xenes do xogo de ferramentas (\"toolkit\"), se ben est\u00e1n moi conservados, tam\u00e9n tenden a facer evolucionar a mesma funci\u00f3n converxentemente ou en paralelo. Un exemplo cl\u00e1sico \u00e9 o xa mencionado xene \"distal-less\", que \u00e9 responsable da formaci\u00f3n de ap\u00e9ndices tanto en tetr\u00e1podos coma en insectos, ou, a escala m\u00e1is detallada, a xeraci\u00f3n dos patr\u00f3ns de manchas das \u00e1s nas bolboretas \"Heliconius erato\" e \"Heliconius melpomene\". Estas bolboretas pesentan mimetismo m\u00fclleriano, cuxo patr\u00f3n de coloraci\u00f3n se orixinou en diferentes eventos evolutivos, pero est\u00e1 controlado polos mesmos xenes, o que mostra que os xenes do xogo de ferramentas poden cambiar a s\u00faa funci\u00f3n.\nIsto apoia a teor\u00eda de Marc Kirschner e John C. Gerhart da variaci\u00f3n facilitada, que di que a novidade evolutiva morfol\u00f3xica \u00e9 xerada polos cambios regulatorios en varios membros dun gran conxunto de mecanismos conservados do desenvolvemento e da fisiolox\u00eda.\nDesenvolvemento e orixe da novidade.\nEntre os resultados m\u00e1is sorprendentes e, quizais, antiintuitivos (desde o punto de vista neodarwinista) das investigaci\u00f3ns recentes en biolox\u00eda evolutiva do desenvolvemento est\u00e1 que os plans corporais e morfolox\u00eda dos organismos de moitos filos diferentes non se reflicten necesariamente en diversidade a nivel de secuencias de xenes, inclu\u00edndo os do xogo de ferramentas xen\u00e9ticas do desenvolvemento e outros xenes implicados no desenvolvemento. Os xenes desas especies tan diversas son m\u00e1is parecidos do que se esperar\u00eda polo aspecto dos animais. De feito, como indicaron Gerhart e Kirschner, hai un aparente paradoxo: \"onde debiamos esperar atopar variaci\u00f3n, atopamos conservaci\u00f3n, unha falta de cambios\".\nMesmo dentro dunha especie, a aparici\u00f3n de novas formas na poboaci\u00f3n non se correlaciona xeralmente con niveis de variabilidade xen\u00e9tica suficiente como para explicar toda a diversidade morfol\u00f3xica. Por exemplo, hai unha variaci\u00f3n significativa na morfolox\u00eda das extremidades entre as p\u00edntegas e tam\u00e9n nas diferenzas no n\u00famero de segmentos nos cemp\u00e9s, mesmo cando as respectivas variaci\u00f3ns xen\u00e9ticas son baixas.\nEnt\u00f3n, unha cuesti\u00f3n principal nos estudos de evo-devo \u00e9 explicar de onde procede a novidade morfol\u00f3xica se a novidade que observamos ao nivel dos diferentes clados non sempre se reflicte no xenoma. Ademais dos mecanismos neodarwinistas como a mutaci\u00f3n, translocaci\u00f3n e duplicaci\u00f3n de xenes, a novidade pode tam\u00e9n xurdir por cambios impulsados polas mutaci\u00f3ns na regulaci\u00f3n x\u00e9nica.\nO descubrimento de que esta non se debe a diferenzas nos xenes sen\u00f3n a alteraci\u00f3ns na regulaci\u00f3n x\u00e9nica, introduciu un elemento novo importante na teor\u00eda evolutiva. Diversos organismos poden ter xenes para o desenvolvemento moi conservados, pero uns mecanismos regulatorios moi diverxentes para eses xenes. Os cambios na regulaci\u00f3n x\u00e9nica son efectos de \"segunda orde\" dos xenes, que se orixinan pola interacci\u00f3n e temporalizaci\u00f3n da actividade das redes de xenes, que \u00e9 diferente do funcionamento dos xenes individuais na rede.\nUnha teor\u00eda xen\u00e9tica da evoluci\u00f3n morfol\u00f3xica.\nO descubrimento da familia de xenes Hox home\u00f3ticos nos vertebrados na d\u00e9cada de 1980 permitiu aos investigadores en biolox\u00eda do desenvolvemento avaliar empiricamente os papeis relativos da duplicaci\u00f3n x\u00e9nica e da regulaci\u00f3n x\u00e9nica con respecto \u00e1 s\u00faa importancia na evoluci\u00f3n da diversidade morfol\u00f3xica. Varios bi\u00f3logos, inclu\u00edndo Sean B. Carroll suxiren que os \"cambios nos sistemas de xenes reguladores en cis\" son m\u00e1is significativos que os \"cambios no n\u00famero de xenes ou funci\u00f3n das prote\u00ednas\". Estes investigadores argumentan que a natureza combinatoria da regulaci\u00f3n transcricional permite que haxa un rico substrato para a diversidade morfol\u00f3xica, xa que as variaci\u00f3ns no nivel, patr\u00f3n ou temporalizaci\u00f3n da expresi\u00f3n x\u00e9nica poden proporcionar m\u00e1is variabilidade para que act\u00fae a selecci\u00f3n natural que a que proporcionan s\u00f3 os cambios no produto x\u00e9nico.\nCarroll, ao facer unha revisi\u00f3n dun cuarto de s\u00e9culo de traballos na teor\u00eda xen\u00e9tica da evoluci\u00f3n morfol\u00f3xica, propuxo oito principios nos que basear esa teor\u00eda, fundamentalmente que a forma (plan corporal) evoluciona en gran medida por medio de cambios na expresi\u00f3n de prote\u00ednas moi conservadas, e que eses cambios ocorren principalmente por medio de mutaci\u00f3ns nas secuencias reguladoras en cis que regulan grandes redes de xenes por medio de loci do desenvolvemento pleiotr\u00f3picos. Os oito principios de Carroll son:\nConsolidaci\u00f3n de cambios epixen\u00e9ticos.\nAs alteraci\u00f3ns epixen\u00e9ticas da regulaci\u00f3n do xene ou a xeraci\u00f3n de fenotipos que son consolidados seguidamente por cambios ao nivel de xenes constit\u00faen outra clase de mecanismos de innovaci\u00f3n evolutiva. Os cambios epixen\u00e9ticos incl\u00faen a modificaci\u00f3n do material xen\u00e9tico debido \u00e1 metilaci\u00f3n e outras alteraci\u00f3ns qu\u00edmicas reversibles, e a remodelaci\u00f3n non programada do organismo por efectos f\u00edsicos ou outros efectos ambientais debido \u00e1 plasticidade inherente dos mecanismos do desenvolvemento. Os bi\u00f3logos Stuart A. Newman e Gerd B. M\u00fcller suxeriron que os organismos aos inicios da historia da vida multicelular eran m\u00e1is susceptibles a esta segunda categor\u00eda de determinaci\u00f3n epixen\u00e9tica que os organismos modernos, proporcionando unha base para os cambios macroevolutivos iniciais.\nBiolox\u00eda ecol\u00f3xica evolutiva do desenvolvemento.\nA biolox\u00eda ecol\u00f3xica evolutiva do desenvolvemento (eco-evo-devo) \u00e9 un campo que integra a investigaci\u00f3n da biolox\u00eda do desenvolvemeno e a ecolox\u00eda para examinar as s\u00faas relaci\u00f3ns coa teor\u00eda evolutiva. Os investigadores neste campo estudan conceptos e mecanismos como a plasticidade do desenvolvemento, herdanza epixen\u00e9tica, aimilaci\u00f3n xen\u00e9tica, construci\u00f3n de nicho e simbiose.\nCuesti\u00f3ns claves.\nArmin Moczek e 22 colegas, ao revisaren o campo completo da evo-devo en 2015, sinalaron que esta unifica varias disciplinas biol\u00f3xicas como a evoluci\u00f3n, desenvolvemento, paleontolox\u00eda, neurobiolox\u00eda, biolox\u00eda celular, biolox\u00eda molecular, xen\u00e9tica cuantitativa, o estudo das enfermidades humanas e a ecolox\u00eda. Identificaron cuesti\u00f3ns que est\u00e1n no coraz\u00f3n de todas esas disciplinas \u00e1s que a evo-devo deber\u00eda poder dar resposta, e indicaron que deber\u00eda tam\u00e9n informar para tomar decisi\u00f3ns sobre pol\u00edticas a seguir e para mellorar a ciencia da educaci\u00f3n.\nDesde o punto de vista de Moczek e os seus colegas, a evo-devo transformou xa a comprensi\u00f3n en 4 \u00e1reas da biolox\u00eda evolutiva:\nA evoluci\u00f3n seguiu cami\u00f1os espec\u00edficos, que quedaron rexistrados en parte nos xenomas de diferentes especies (os mecanismos da evo-devo mostran como poden ocorrer os cambios) e parcialmente tam\u00e9n no rexistro f\u00f3sil (as probas paleontol\u00f3xicas que mostran que iso de feito aconteceu). A evo-devo pode as\u00ed esclarecer a palaeontolox\u00eda, e xa o fixo en casos como a explicaci\u00f3n das orixes das complicadas coirazas das tartarugas, exclusivas deste grupo de r\u00e9ptiles."}
{"id": "342820", "revid": "27155", "url": "https://gl.wikipedia.org/wiki?curid=342820", "title": "Biolox\u00eda do desenvolvemento evolutiva", "text": ""}
{"id": "342821", "revid": "27155", "url": "https://gl.wikipedia.org/wiki?curid=342821", "title": "Evoluci\u00f3n do desenvolvemento", "text": ""}
{"id": "342822", "revid": "27155", "url": "https://gl.wikipedia.org/wiki?curid=342822", "title": "Evo-devo", "text": ""}
{"id": "342847", "revid": "98629", "url": "https://gl.wikipedia.org/wiki?curid=342847", "title": "An\u00e1lise da regresi\u00f3n", "text": "En estat\u00edstica, a an\u00e1lise da regresi\u00f3n \u00e9 un proceso estat\u00edstico que se emprega para estimar as relaci\u00f3ns entre variables. Incl\u00fae moitas t\u00e9cnicas para a modelaxe e a an\u00e1lise de varias variables, cando se considera unha variable dependente e unha ou m\u00e1is variables independentes. M\u00e1is especificamente, a an\u00e1lise da regresi\u00f3n axuda a entender como var\u00eda o valor da variable dependente ao cambiar o valor dunha das variables independentes, mantendo o valor das outras variables independentes fixas. Comunmente, a an\u00e1lise da regresi\u00f3n estima a esperanza condicional da variable dependente dadas as variables independentes, \u00e9 dicir, o valor medio da variable dependente cando se fixan as variables independentes. Menos habitualmente, a atenci\u00f3n se centra nun cuantil ou outro par\u00e1metro de localizaci\u00f3n da distribuci\u00f3n condicional da variable dependente dadas as variables independentes. En todos os casos, o obxectivo \u00e9 a estimaci\u00f3n dunha funci\u00f3n das variables independentes chamada a funci\u00f3n da regresi\u00f3n. A an\u00e1lise da regresi\u00f3n, tam\u00e9n \u00e9 de interese para caracterizar a variaci\u00f3n da variable dependente a partir da funci\u00f3n da regresi\u00f3n e pode ser descrita por unha distribuci\u00f3n de probabilidade.\nA an\u00e1lise da regresi\u00f3n \u00e9 amplamente empregada para a predici\u00f3n e a previsi\u00f3n, onde o seu uso ten superposici\u00f3n substancial no campo de aprendizaxe autom\u00e1tico. A an\u00e1lise da regresi\u00f3n empr\u00e9gase tam\u00e9n para comprender cales das variables independentes est\u00e1n relacionadas coa variable dependente, e explorar as formas destas relaci\u00f3ns. En determinadas circunstancias, a an\u00e1lise da regresi\u00f3n pode empregarse para inferir relaci\u00f3ns causais entre as variables independentes e dependentes. Non obstante, isto pode levar a falsas relaci\u00f3ns, polo que \u00e9 recomendable ter certa precauci\u00f3n, por exemplo, a correlaci\u00f3n non implica causalidade.\nExisten moitas t\u00e9cnicas para levar a cabo a an\u00e1lise da regresi\u00f3n. Os m\u00e9todos familiares tales como a regresi\u00f3n linear e a ordinaria dos m\u00ednimos cadrados da regresi\u00f3n son param\u00e9tricos, nos que a funci\u00f3n da regresi\u00f3n se define en termos dun n\u00famero finito de par\u00e1metros desco\u00f1ecidos que se estiman a partir dos datos. A regresi\u00f3n non param\u00e9trica ref\u00edrese \u00e1s t\u00e9cnicas que permiten que a funci\u00f3n da regresi\u00f3n se explique nun conxunto espec\u00edfico de funci\u00f3ns, que pode ser de dimensi\u00f3n infinita.\nA aplicaci\u00f3n dos m\u00e9todos de an\u00e1lise da regresi\u00f3n na pr\u00e1ctica depende da forma do proceso de xeraci\u00f3n de datos, e como se relaciona co m\u00e9todo da regresi\u00f3n que se emprega. Dado que a forma verdadeira do proceso de xeraci\u00f3n de datos en xeral non se co\u00f1ece, habitualmente a an\u00e1lise da regresi\u00f3n depende ata certo punto de facer suposici\u00f3ns sobre este proceso. Estes supostos son \u00e1s veces comprobables se se disp\u00f3n dunha cantidade suficiente de datos. Os modelos da regresi\u00f3n para a predici\u00f3n, a\u00ednda que poden non funcionar de maneira \u00f3ptima, en moitas aplicaci\u00f3ns, sobre todo con pequenos efectos ou por mor da causalidade sobre a base dos datos de observaci\u00f3n, poden dar resultados enganosos.\nHistoria.\nA primeira forma da regresi\u00f3n foi o m\u00e9todo de m\u00ednimos cadrados, que foi publicado por Legendre en 1805, e por Gauss en 1809. Legendre e Gauss aplicaron o m\u00e9todo para o problema de determinar, a partir de observaci\u00f3ns astron\u00f3micas, a \u00f3rbitas dos corpos arredor do Sol (a maior\u00eda dos cometas e os recentemente descubertos planetas menores). Gauss publicou un desenvolvemento posterior da teor\u00eda dos m\u00ednimos cadrados en 1821, inclu\u00edndo unha versi\u00f3n do teorema de Gauss-Markov.\nO termo \"regresi\u00f3n\" foi cu\u00f1ado por Francis Galton no s\u00e9culo XIX para describir un fen\u00f3meno biol\u00f3xico. O fen\u00f3meno era que as alturas dos descendentes de antergos altos tenden a regresar cara a abaixo, cara a un media normal (un fen\u00f3meno co\u00f1ecido como regresi\u00f3n cara \u00e1 media). Para Galton, a regresi\u00f3n s\u00f3 ti\u00f1a este significado biol\u00f3xico, pero o seu traballo estendeuse m\u00e1is tarde por Udny Yule e Karl Pearson a un contexto estat\u00edstico m\u00e1is xeral. na obra de Yule e Pearson, a distribuci\u00f3n conxunta da resposta e as variables explicativas suponse que \u00e9 normal. Esta suposici\u00f3n viuse debilitada por Ronald Fisher nas s\u00faas obras de 1922 e 1925. Fisher sup\u00f3n que a distribuci\u00f3n condicional da variable de resposta \u00e9 normal, mais a distribuci\u00f3n conxunta non o \u00e9 necesariamente. A este respecto, a asunci\u00f3n de Fisher est\u00e1 m\u00e1is preto da formulaci\u00f3n de Gauss de 1821.\nNas d\u00e9cadas de 1950 e 1960, os economistas utilizaron calculadoras electromec\u00e1nicas para calcular regresi\u00f3ns. Antes de 1970, \u00e1s veces tard\u00e1base ata 24 horas para recibir o resultado dunha regresi\u00f3n.\nOs m\u00e9todos da regresi\u00f3n contin\u00faan a ser unha \u00e1rea de investigaci\u00f3n activa. Nas \u00faltimas d\u00e9cadas, desenvolv\u00e9ronse novos m\u00e9todos para a regresi\u00f3n robusta, a regresi\u00f3n que implica respostas correlacionadas, tales como as series de tempo e as curvas de crecemento, regresi\u00f3n na que os preditores ou variables de resposta son curvas, imaxes, gr\u00e1ficos e outros obxectos de datos complexos."}
{"id": "342855", "revid": "89787", "url": "https://gl.wikipedia.org/wiki?curid=342855", "title": "A se\u00f1orita Else", "text": "A se\u00f1orita Else (en ) \u00e9 unha novela do escritor vien\u00e9s Arthur Schnitzler, publicada en 1924.\nFoi traducida ao galego por Rosa Marta G\u00f3mez Pato e publicada pola editorial Hugin e Munin en 2016.\nCaracter\u00edsticas.\nFoi publicada en 1924. Tivo grande \u00e9xito comercial e foi adaptado en m\u00e1is dunha ocasi\u00f3n ao cinema, por exemplo na pel\u00edcula alem\u00e1 de cine mudo \"Fr\u00e4ulein Else\" (1929), as\u00ed como a arxentina \"El \u00e1ngel desnudo\" (1946) e, xa no s\u00e9culo XX, \"Fr\u00e4ulein Else\" (2014).\nPara a escrita desta novela curta, o autor emprega a t\u00e9cnica do mon\u00f3logo interior; Else, a moza protagonista, \u00e9 a que leva o peso da historia, ben sexa a trav\u00e9s de di\u00e1logos ou de matinaci\u00f3ns. Este feito tam\u00e9n esta presente noutra importante obra de Schnitzler, \"Lieutenant Gustl\"."}
{"id": "342858", "revid": "22570", "url": "https://gl.wikipedia.org/wiki?curid=342858", "title": "Gran Premio de M\u00e9xico de 1988", "text": "O Gran Premio de M\u00e9xico de 1988 de F\u00f3rmula 1 celebrouse na Cidade de M\u00e9xico o 29 de maio de 1988. A carreira, que foi a cuarta da F\u00f3rmula Un de . Foi o 12\u00ba Gran Premio de M\u00e9xico e o terceiro desde o regreso ao calendario do Mundial do Aut\u00f3dromo Irm\u00e1ns Rodr\u00edguez, logo da s\u00faa renovaci\u00f3n.\nResumo.\nCualificaci\u00f3n.\nA cualificaci\u00f3n para o Gran Premio de M\u00e9xico viu algunhas sorpresas. Esper\u00e1base que os autom\u00f3biles propulsados con motor turbo dominaran no circu\u00edto a 2240 m. de altitude, onde os coches con aspiraci\u00f3n natural perder\u00edan aproximadamente o 20-25% da s\u00faa potencia debido ao aire m\u00e1is fino.\nOs McLaren - Honda dominaron a sesi\u00f3n de cualificaci\u00f3n, unha vez m\u00e1is. Ayrton Senna logrou a pole por diante de Alain Prost cun tempo de volta que foi case un segundo m\u00e1is r\u00e1pido que o tempo de Nigel Mansell en 1987 malia a restrici\u00f3n no turbo que pasou de 4,0 bar e 2,5 bar para o ano 1988 (unha ca\u00edda de aproximadamente ). Foi a primeira vez en 1988 que mellorouse o tempo dunha pole de 1.987. Gerhard Berger (Ferrari) e Nelson Piquet (Lotus - Honda), formaron a segunda fila. Satoru Nakajima (Lotus-Honda) e Eddie Cheever (Arrows - Megatron) fixeron un bo uso da vantaxe da altitude dos turbos para cualificar 6\u00ba e 7\u00ba, respectivamente, detr\u00e1s do quinto posto do Ferrari de Michele Alboreto. Para Nakajima era unha especie de redenci\u00f3n despois de non lograr clasificarse en M\u00f3naco. Mansell no Williams - Judd s\u00f3 puido facer 14\u00aa, debido aos continuos problemas coa suspensi\u00f3n activa do FW12.\nAlessandro Nannini no Benetton - Ford foi o m\u00e1is r\u00e1pido dos atmosf\u00e9ricos, uns 3\u00b43 segundos m\u00e1is lento que a pole de Senna, mentres que os Tyrrells de Jonathan Palmer e Julian Bailey, o Osella turbo de Nicola Larini e o Minardi de Adri\u00e1n Campos non se clasificaron. O alem\u00e1n Bernd Schneider cualificou no posto 15\u00ba na s\u00faa primeira sa\u00edda nun Gran Premio no Zakspeed turbo.\nA \u00faltima sesi\u00f3n de cualificaci\u00f3n estivo marcada polo espectacular accidente de Philippe Alliot logo de perder o control do seu Lola, na sa\u00edda da curva Peraltada que conduce \u00e1 recta de boxes (a Peraltada, sendo lixeiramente peraltada, estaba tom\u00e1ndose a velocidades de m\u00e1is de 240\u00a0km/h na cualificaci\u00f3n). Logo de montarse sobre a contenci\u00f3n exterior, o coche de s\u00fapeto virou a dereita, atravesou a pista e chocou contra o muro de boxes, deu unha volta sobre se mesmo na recta batendo no outro lado da pista, inmediatamente desintegrouse, para finalmente quedar parado boca a baixo no medio da pista. Sorprendentemente, Alliot resultou ileso, e o equipo Larrousse foi capaz de reconstru\u00edr o coche durante a noite e Alliot foi capaz de tomar o seu lugar na grella de sa\u00edda.\nCarreira.\nA primeira sa\u00edda abortouse debido a que Alessandro Nannini, calou o motor do seu Benetton na grella. Na segunda sa\u00edda, Prost fixo a mellor sa\u00edda e tomou a dianteira. Senna resultou lixeiramente freado pola apertura da v\u00e1lvula de sobre presi\u00f3n demasiado pronto e pasouno Nelson Piquet. Isto permitiu a Prost aproveitar e constru\u00edr unha vantaxe de case dous segundos no final da primeira volta. Senna pasou a Piquet para a segunda posici\u00f3n na entrada da curva Peraltada na primeira volta, pero non puido salvar a brecha cada vez maior con Prost. Mentres que os McLaren marchaban nos dous primeiros lugares durante toda a carreira, Berger pasara a Piquet polo 3\u00ba lugar na freada ao final da recta principal, e \u00e1 metade da distancia de carreira ti\u00f1a unha vantaxe de tres segundos con Senna cando se freou logo de recibir unha advertencia de \"baixo nivel de combustible\" (que resultou ser incorrecta). Nakajima resultou lixeiramente freado pola apertura da v\u00e1lvula de sobre presi\u00f3n demasiado pronto e pasouno Michele Alboreto na volta 8. Na volta 28 Nakajima retirouse cun fallo nun pist\u00f3n do motor do seu Honda, seguido na volta 59 polo seu compa\u00f1eiro Piquet cun fallo de motor similar.\nAs\u00ed, os dous Ferrari terminaron 3\u00ba e 4\u00ba por diante dos dous Arrows de Derek Warwick e Eddie Cheever que tiveron un longo duelo na carreira e que quedaron separados por tan s\u00f3 0,7 segundos na li\u00f1a de meta. Os primeiros coches 'atmosf\u00e9ricos' en meta foron os dous Benetton que terminaron d\u00faas voltas por detr\u00e1s e f\u00f3ra dos puntos en 7\u00ba e 8\u00ba lugar, logo doutro longo duelo durante a carreira con Nannini que sa\u00edu diante, loitando non s\u00f3 co seu compa\u00f1eiro de equipo, sen\u00f3n cun nervio beliscado no p\u00e9 dereito. Yannick Dalmas (Lola-Ford) abriuse paso desde o posto 22\u00ba ata o 9\u00ba final e despois a partir do 15\u00ba, Bernd Schneider colocouse 11\u00ba nas primeiras voltas antes de retirarse cunha rotura de motor na volta 17.\nAlain Prost estableceu unha nova marca de volta na volta 52 das 67 voltas da carreira cun tempo de 1:18.608, medio segundo m\u00e1is r\u00e1pido que a marca do ano anterior 1987 de Nelson Piquet, cando os motores turbo ti\u00f1an aproximadamente 300 cabalos m\u00e1is de forza, que mostrou os avances nos motores, pneum\u00e1ticos, a aerodin\u00e1mica e o desenvolvemento do chasis nos sete meses entre as carreiras de 1987 e 1988."}
{"id": "342859", "revid": "89787", "url": "https://gl.wikipedia.org/wiki?curid=342859", "title": "Efecto Baldwin", "text": "En biolox\u00eda evolutiva, o efecto Baldwin describe o efecto que ten sobre a evoluci\u00f3n o comportamento aprendido ao longo da vida dos individuos. James Mark Baldwin suxeriu que a \"capacidade de aprender\" novos comportamentos que ten un organismo (por exemplo, para aclimatarse a un novo estresante) afectar\u00e1 ao seu \u00e9xito reprodutivo e ter\u00e1 un efecto sobre a composici\u00f3n xen\u00e9tica da s\u00faa especie por medio da selecci\u00f3n natural. A\u00ednda que este proceso parece similar \u00e1 evoluci\u00f3n lamarckista, Lamarck propuxo que os seres vivos \"herdaban\" as caracter\u00edsticas adquiridas polos seus proxenitores, que \u00e9 un aspecto que non se afirma no efecto Baldwin. O efecto Baldwin foi proposto independentemente varias veces, e foi pol\u00e9mico, pero hoxe \u00e9 xeralmente reco\u00f1ecido como parte da s\u00edntese evolutiva moderna.\n\"Un novo factor en evoluci\u00f3n\".\nEste efecto, inicialmente sen nome, foi exposto por primeira vez nunha publicaci\u00f3n de 1896 titulada \"A New Factor in Evolution\" do psic\u00f3logo norteamericano James Mark Baldwin, na que se propo\u00f1\u00eda un mecanismo para a selecci\u00f3n espec\u00edfica da capacidade xeral de aprender. Como explica Robert Richards:\nSe os animais chegan a un novo ambiente \u2014 ou o seu vello ambiente cambia rapidamente \u2014 aqueles que puideron responder flexiblemente aprendendo novos comportamentos ou adapt\u00e1ndose ontoxeneticamente ser\u00edan preservados naturalmente. Estes restos salvados ter\u00edan, en varias xeraci\u00f3ns, a oportunidade de mostrar variaci\u00f3ns conx\u00e9nitas similares espont\u00e1neas \u00e1s dos trazos adquiridos e esas variaci\u00f3ns ser\u00edan seleccionadas naturalmente. Parecer\u00eda como se os trazos adquiridos se houbesen sumido na substancia hereditaria dun modo lamarckista, pero o proceso ser\u00eda realmente neodarwinista.\nA descendencia seleccionada tender\u00eda a ter unha capacidade incrementada para aprender novas habilidades en vez de estar confinada \u00e1s s\u00faas capacidades relativamente fixadas xeneticamente codificadas. Ponse a \u00e9nfase en que o comportamento sostido dunha especie ou grupo pode dar forma \u00e1 evoluci\u00f3n desa especie. O \"efecto Baldwin\" compr\u00e9ndese mellor na literatura da biolox\u00eda evolutiva do desenvolvemento como un escenario no que o cambio nun car\u00e1cter ou trazo biol\u00f3xico ocorre nun organismo como resultado de que a s\u00faa interacci\u00f3n co seu ambiente \u00e9 gradualmente asimilada no seu repertorio epixen\u00e9tico ou xen\u00e9tico de desenvolvemento (Simpson, 1953; Newman, 2002). En palabras de Daniel Dennett,\nGrazas ao efecto Baldwin, as especies pode dicirse que pre-comproban a eficacia dun dese\u00f1o diferente determinado por exploraci\u00f3n fenot\u00edpica (individual) do espazo de posibilidades pr\u00f3ximas. Se unha configuraci\u00f3n especialmente ga\u00f1adora \u00e9 as\u00ed descuberta, este descubrimento \"crear\u00e1\" unha nova presi\u00f3n de selecci\u00f3n: os organismos que est\u00e1n pr\u00f3ximos na paisaxe adaptativa a ese descubrimento ter\u00e1n unha clara vantaxe sobre os que est\u00e1n m\u00e1is distantes. (p. 69, Dennett, 1991)\nJean Piaget, Paul Weiss, e Conrad Waddington desenvoleron unha posta ao d\u00eda do efecto Baldwin d\u00e9cadas de 1960 e 1970. Esta nova versi\u00f3n inclu\u00eda un papel expl\u00edcito para o social para dar forma a subseguintes cambios naturais nos humanos (tanto evolutivos coma do desenvolvemento), con referencia a alteraci\u00f3ns das presi\u00f3ns de selecci\u00f3n.\nExemplos.\nSupo\u00f1amos que unha especie \u00e9 ameazada por un novo predador e hai un comportamento que fai m\u00e1is dif\u00edcil que o predador mate aos individuos da especie. Os individuos que aprendan o comportamento m\u00e1is rapidamente estar\u00e1n obviamente en vantaxe. Co paso do tempo, a capacidade de aprender mellorar\u00e1 (por selecci\u00f3n xen\u00e9tica), e chegado a un punto parecer\u00e1 ser un instinto.\nBaldwin puxo como exemplo o seguinte caso que implica cooperaci\u00f3n: \"Os animais poden manterse vivos digamos nun ambiente dado s\u00f3 por cooperaci\u00f3n social; estes transmiten o seu tipo de variaci\u00f3n social \u00e1 posteridade; as\u00ed a adaptaci\u00f3n social establece a direcci\u00f3n da filoxenia f\u00edsica e a herdanza f\u00edsica \u00e9 determinada en parte por este factor\" (Baldwin, 1896, p.\u00a0553).\nOutro exemplo que se suxeriu \u00e9 a aparici\u00f3n da tolerancia \u00e1 lactosa en poboaci\u00f3ns humanas cunha longa tradici\u00f3n de criar animais dom\u00e9sticos para a produci\u00f3n de leite. Este argumento sost\u00e9n que opera un bucle de retroalimentaci\u00f3n onde unha cultura que usa os produtos l\u00e1cteos incrementa a vantaxe selectiva deste trazo xen\u00e9tico, mentres que o xenotipo da poboaci\u00f3n media incrementa as recompensas colectivas dunha cultura de produtos l\u00e1cteos.\nControversia e aceptaci\u00f3n.\nA teor\u00eda do efecto Baldwin foi controvertida, e os eruditos divid\u00edronse entre os \"adeptos a Baldwin\" e \"esc\u00e9pticos de Baldwin\". A teor\u00eda denominouna por primeira vez \"efecto Baldwin\" George Gaylord Simpson en 1953 (p.\u00a03). Simpson \"admit\u00eda que a idea era teoricamente consistente, \u00e9 dicir, non inconsistente coa s\u00edntese evolutiva moderna\" (p.\u00a04), pero dubidaba que o fen\u00f3meno ocorrese moi a mi\u00fado, ou se o fac\u00eda, puidese probarse que ocorr\u00eda. Na s\u00faa discusi\u00f3n da recpci\u00f3n da teor\u00eda do efecto Baldwin, Simpson sinala que a teor\u00eda parece proporcionar unha reconciliaci\u00f3n entre un enfoque neodarwinista e outro neolamarckista e que \u201cO mendelismo e a posterior teor\u00eda xen\u00e9tica descartaron tan concluintemente a posici\u00f3n neolamarckista extrema que a reconciliaci\u00f3n acabou por parecer innecesaria\u201d. En 1942, o bi\u00f3logo evolutivo Julian Huxley promoveu o efecto Baldwin como parte da s\u00edntese evolutiva moderna, dicindo que o concepto fora indebidamente pasado por alto polos evolucionistas. Na d\u00e9cada de 1960, o bi\u00f3logo evolutivo Ernst Mayr sosti\u00f1a que a teor\u00eda do efecto Baldwin era indefendible porque: (1) o argumento pres\u00e9ntase en termos de xenotipo individual, mentres que o que est\u00e1 realmente exposto \u00e1 presi\u00f3n de selecci\u00f3n \u00e9 unha poboaci\u00f3n fenot\u00edpica e xeneticamente variable, (2) non se enfatiza suficientemente que o grao de modificaci\u00f3n do fenotipo est\u00e1 xeneticamente controlado, e (3) as\u00famese que a rixidez fenot\u00edpica \u00e9 selectivamente superior \u00e1 flexibilidade fenot\u00edpica. En 1987 Geoffrey Hinton e Steven Nowlan demostraron por simulaci\u00f3n por computador que a aprendizaxe pode acelerar a evoluci\u00f3n, e asociaron isto co efecto Baldwin.\nPaul Griffiths suxeriu d\u00faas raz\u00f3ns do continuo interese no efecto Baldwin. O primeiro \u00e9 o papel que se comprende que xoga a \"mente\" no efecto. O segundo \u00e9 a conexi\u00f3n entre o \"desenvolvemento\" e a evoluci\u00f3n do efecto. A explicaci\u00f3n de Baldwin de como os factores mentais conscientes e neurofisiol\u00f3xicos poden contribu\u00edr ao efecto pon no foco a cuesti\u00f3n do posible valor de supervivencia que ten a consciencia.\nE a\u00ednda, \"\u00e9 sorprendente que un grupo bastante diverso de te\u00f3ricos evolutivos contempor\u00e1neos, a maior\u00eda dos cales se consideran eles mesmos como seguidores da S\u00edntese moderna, convert\u00e9ronse ultimamente en 'adeptos de Baldwin'\" (p.\u00a04). Estes adeptos de Baldwin\nson normalmente psic\u00f3logos evolutivos que est\u00e1n a buscar escenarios nos cales unha poboaci\u00f3n pode acceder por si mesma por medio de esaios e erros de comportamento a unha parte \"dif\u00edcil de atopar\" da paisaxe de fitness na cal o cerebro, linguaxe e mente humanos, poidan coevolucionar rapidamente. Est\u00e1n a buscar o que Daniel Dennett, outro adepto de Baldwin, chama un \"guindastre evolutivo\", un instrumento que fai que as cousas pesadas suban r\u00e1pido.\nSegundo pensa Dennett, os traballos recentes converteron o efecto Baldwin en algo que \"xa non \u00e9 unha engurra controvertida no darwinismo ortodoxo\" (p.\u00a069)."}
{"id": "342862", "revid": "89787", "url": "https://gl.wikipedia.org/wiki?curid=342862", "title": "Luis Salom", "text": "Luis Jaime Salom Horrach, nado en Palma de Mallorca o 7 de agosto de 1991 e finado en Sant Cugat del Vall\u00e8s o 3 de xu\u00f1o de 2016, foi un piloto espa\u00f1ol de motociclismo de velocidade que corr\u00eda en Moto2 no equipo SAG Racing Team desde o ano 2014 ata o seu falecemento.\nEra primo do piloto de Superbikes David Salom.\nTraxectoria.\nInicios.\nNado en Palma de Mallorca, Salom comezou a correr en competici\u00f3ns desde os oito anos, ga\u00f1ando o campionato de 50cc en Supermotard. Progresou ata chegar a campionatos de 125cc a partir de 2005 e conv\u00e9rtese en campi\u00f3n durante dous anos consecutivos, antes de entrar no campionato CEV Buckler en 2007.\nNa s\u00faa primeira tempada completa no campionato nacional de motociclismo, Salom terminou s\u00e9timo na serie, cun podio \u00fanico en Catalu\u00f1a. Tam\u00e9n participou na Red Bull Rookies Cup en 2007. Nesa tempada obtivo o cuarto posto no campionato, grazas a unha vitoria en Assen e segundo posto en Xerez. El continuou en competici\u00f3n en 2008, onde ga\u00f1ou catro das cinco primeiras carreiras da tempada, para manter unha vantaxe de 13 puntos sobre o piloto JD Beach. Ao final terminou segundo detr\u00e1s de Efr\u00e9n V\u00e1zquez no campionato CEV Buckler.\nCampionato mundial de 125 cc e Moto3.\nSalom fixo o seu debut como comod\u00edn nun Gran Premio Espa\u00f1ol, terminou 23\u00ba. Despois doutra aparici\u00f3n comod\u00edn en Catalu\u00f1a, Salom trasladouse ao campionato cun equipo, en substituci\u00f3n de Simone Corsi no equipo WRB. En doce carreiras, Salom acumulou 21 puntos coa Aprilia, con sexto lugar en Donington Park sendo o seu mellor resultado.\nLu\u00eds cambiou de equipo a Lambretta, para a tempada 2010, pero non estaba conforme con este equipo e cambiouse a Stipa-Molenaar Racing para o resto da tempada, na que engadir\u00eda 71 puntos \u00e1 s\u00faa conta e terminou 12\u00ba no campionato.\nSalom ga\u00f1ou o seu primeiro Gran Premio en Indian\u00e1polis en 2012, superando a Sandro Cortese e Maverick Vi\u00f1ales nunha pelexa na \u00faltima volta. A tempada 2013 empezouna de forma maxistral, adxudic\u00e1ndose a primeira carreira do Mundial de Moto3 en Qatar o 7 de abril de 2013, por diante doutros 3 espa\u00f1ois, Maverick Vi\u00f1ales, \u00c1lex Rins e \u00c1lex M\u00e1rquez.\nSalom acabou 3\u00ba no Mundial de Moto3 despois de chegar \u00e1 \u00faltima carreira do mundial no Circu\u00edto Ricardo Tormo de Valencia con 2 puntos sobre o segundo clasificado Maverick Vi\u00f1ales e a 5 do terceiro \u00c1lex Rins con todo por disputarse nesta \u00faltima carreira da tempada, xa que o ga\u00f1ador desta carreira se alzaria co t\u00edtulo de Campi\u00f3n do Mundo de Moto3, pero a sorte non est\u00e1 de parte do novo piloto Mallorquino xa que no ecuador da carreira e despois dunha loita con Maverick Vi\u00f1ales foise ao chan, ao final o mundial de Moto3 acabar\u00edallo levando Maverick Vi\u00f1ales despois do paso pola \u00faltima curva onde Maverick Vi\u00f1ales e \u00c1lex Rins xog\u00e1ronse o t\u00edtulo. Nese mundial de Moto3 do 2013, Salom foi o piloto con m\u00e1is vitorias.\nCampionato mundial de Moto2.\nSalom firmou un contrato con Pons Racing ata finais de 2015 onde correr\u00eda co campi\u00f3n Maverick Vi\u00f1ales. Durante as carreiras en Qatar e Austin s\u00f3 conseguiu dous puntos. Durante o Gran Premio de Catalu\u00f1a chocou con Jonas Folger, quedando os dous f\u00f3ra da carreira. Salom foi trasladado ao hospital despois da carreira e foi operado dunha fractura no brazo dereito.\nEn 2016, Salom firmou por SAG Racing Team compartindo equipo con Jesko Raffin. En Qatar acabou na segunda posici\u00f3n. Nos segundos adestramentos libres do Gran Premio de Catalu\u00f1a tivo un grave accidente na curva 12 e faleceu a consecuencia do choque.\nFalecemento.\nFaleceu o 3 de xu\u00f1o de 2016 aos 24 anos de idade no Circu\u00edto de Barcelona-Catalunya onde sufriu un forte impacto contra a s\u00faa propia moto e as barreiras da curva 12 tras perder o control da mesma durante os adestramentos libres 2 do Gran Premio de Catalu\u00f1a de Motociclismo. Os m\u00e9dicos tentaron reanimalo sobre a pista, e a\u00ednda que se barallou a s\u00faa evacuaci\u00f3n do circu\u00edto en helic\u00f3ptero, finalmente non se levou a cabo debido ao seu delicado estado de sa\u00fade. Foi trasladado primeiro ao hospital do circu\u00edto e desde al\u00ed ao Hospital General de Catalunya en Sant Cugat del Vall\u00e8s en ambulancia, onde se someteu a unha cirurx\u00eda durante a cal entrou en parada e non foi posible reanimalo, falecendo finalmente \u00e1s 16:55h a causa do accidente."}
{"id": "342864", "revid": "10599", "url": "https://gl.wikipedia.org/wiki?curid=342864", "title": "Circu\u00edto de Barcelona-Catalunya", "text": ""}
{"id": "342865", "revid": "10599", "url": "https://gl.wikipedia.org/wiki?curid=342865", "title": "Circu\u00edto de Montmel\u00f3", "text": ""}
{"id": "342866", "revid": "10599", "url": "https://gl.wikipedia.org/wiki?curid=342866", "title": "Circu\u00edto de Xerez", "text": ""}
{"id": "342867", "revid": "25871", "url": "https://gl.wikipedia.org/wiki?curid=342867", "title": "Grand Slam (tenis)", "text": "O Grand Slam de tenis est\u00e1 constitu\u00eddo polos catro torneos maiores do circu\u00edto internacional organizados pola Federaci\u00f3n Internacional de Tenis, sendo os seguintes:\nEstes catro torneos disp\u00fatanse anualmente ao mellor de 5 sets cada partido en categor\u00eda masculina, cun cadro de 128 xogadores, a diferenza dos ATP World Tour Masters 1000 que se disputan ao mellor de 3 sets, cun cadro de 94 ou 56 xogadores e \u00e1 mellor de 3 sets en categor\u00eda feminina (tam\u00e9n cun cadro de 128 xogadoras), sendo os de maior renome entre xogadores e afeccionados ao deporte ao outorgar os maiores premios en efectivo e o maior n\u00famero de puntos para a clasificaci\u00f3n mundial. Ao triunfar un xogador nalg\u00fan destes 4 torneos dise que logrou un t\u00edtulo de Grand Slam. A expresi\u00f3n prov\u00e9n do xogo do bridge, que logo se aplicou ao tenis por primeira vez en 1933."}
{"id": "342868", "revid": "10599", "url": "https://gl.wikipedia.org/wiki?curid=342868", "title": "Grand Slam de tenis", "text": ""}
{"id": "342869", "revid": "12452", "url": "https://gl.wikipedia.org/wiki?curid=342869", "title": "Aberto de Estados Unidos", "text": ""}
{"id": "342871", "revid": "23204", "url": "https://gl.wikipedia.org/wiki?curid=342871", "title": "Constantin Wilhelm Lambert Gloger", "text": "Constantin Wilhelm Lambert Gloger, nado o 17 de setembro de 1803 en Grodk\u00f3w (en alem\u00e1n: Grottkau), na Silesia, hoxe no Voivodato de Opole (Polonia), e finado en Berl\u00edn o 30 de decembro de 1863, foi un zo\u00f3logo especializado en ornitolox\u00eda alem\u00e1n.\nGloger foi a primeira persoa en reco\u00f1ecer as diferenzas estruturais entre as anduri\u00f1as e os cirrios, e tam\u00e9n o primeiro en po\u00f1er caixas artificiais para a cr\u00eda de morcegos.\n\u00c9 famoso por crear a chamada \"Regla de Gloger\" na que pred\u00ed o aumento dos pigmentos escuros nas razas de aves que viven en h\u00e1bitats calorosos e h\u00famidos. Propuxo esta teor\u00eda no seu artigo \"Das el der de Ab\u00e4ndern el durch de V\u00f6gel el des de Einfluss Klima\" (1833).\nOutros traballos incl\u00faen \"Gemeinn\u00fctziges Mano-und el der de Hilfsbuch Naturgeschichte\" (1841).\nAbreviatura.\nA abreviatura Gloger empr\u00e9gase para indicar a Constantin Wilhelm Lambert Gloger como autoridade na descrici\u00f3n e taxonom\u00eda en zoolox\u00eda."}
{"id": "342873", "revid": "54334", "url": "https://gl.wikipedia.org/wiki?curid=342873", "title": "A Espedregada, Cabeiras, Arbo", "text": "A Espedregada \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 13 habitantes (7 homes e 6 mulleres)."}
{"id": "342875", "revid": "1131", "url": "https://gl.wikipedia.org/wiki?curid=342875", "title": "Espedregada", "text": "O top\u00f3nimo galego Espedregada pode referirse a:"}
{"id": "342876", "revid": "25871", "url": "https://gl.wikipedia.org/wiki?curid=342876", "title": "A Adega, Cabeiras, Arbo", "text": "A Adega \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 5 habitantes (3 homes e 2 mulleres)."}
{"id": "342877", "revid": "25871", "url": "https://gl.wikipedia.org/wiki?curid=342877", "title": "A Coutada, Cabeiras, Arbo", "text": "A Coutada \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE&gt;, en 2022 ti\u00f1a 18 habitantes (7 homes e 11 mulleres)."}
{"id": "342878", "revid": "25871", "url": "https://gl.wikipedia.org/wiki?curid=342878", "title": "A Igrexa, Cabeiras, Arbo", "text": "A Igrexa \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 17 habitantes (12 homes e 5 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "342879", "revid": "85894", "url": "https://gl.wikipedia.org/wiki?curid=342879", "title": "A Lavandeira, Cabeiras, Arbo", "text": "A Lavandeira \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 15 habitantes (3 homes e 12 mulleres)."}
{"id": "342880", "revid": "25871", "url": "https://gl.wikipedia.org/wiki?curid=342880", "title": "A Pedreira, Cabeiras, Arbo", "text": "A Pedreira \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 33 habitantes (19 homes e 14 mulleres)."}
{"id": "342881", "revid": "25871", "url": "https://gl.wikipedia.org/wiki?curid=342881", "title": "O Curro, Cabeiras, Arbo", "text": "O Curro \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 14 habitantes (10 homes e 4 mulleres)."}
{"id": "342882", "revid": "25871", "url": "https://gl.wikipedia.org/wiki?curid=342882", "title": "O Escampado, Cabeiras, Arbo", "text": "O Escampado \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 8 habitantes (3 homes e 5 mulleres)."}
{"id": "342883", "revid": "5863", "url": "https://gl.wikipedia.org/wiki?curid=342883", "title": "Juan de Sanclemente y Torquemada", "text": ""}
{"id": "342884", "revid": "1131", "url": "https://gl.wikipedia.org/wiki?curid=342884", "title": "O Escampado", "text": "O top\u00f3nimo galego O Escampado pode referirse a:"}
{"id": "342885", "revid": "89787", "url": "https://gl.wikipedia.org/wiki?curid=342885", "title": "Macroevoluci\u00f3n", "text": "A macroevoluci\u00f3n \u00e9 a evoluci\u00f3n \u00e1 escala de pozas x\u00e9nicas separadas. Os estudos macroevolutivos est\u00e1n enfocados aos cambios que ocorren por encima ou ao nivel de especie, a diferenza da microevoluci\u00f3n, que trata de cambios evolutivos m\u00e1is pequenos (tipicamente descritos como cambios nas frecuencias al\u00e9licas) \"dentro\" dunha especie ou poboaci\u00f3n. A macroevoluci\u00f3n e a microevoluci\u00f3n describen fundamentalmente procesos id\u00e9nticos pero a diferentes escalas de tempo.\nO proceso de especiaci\u00f3n pode caer no alcance de ambas, dependendo das forzas que se cre que as impulsan. A paleontolox\u00eda, a biolox\u00eda evolutiva do desenvolvemento, a xen\u00f3mica comparada e a filoestratigraf\u00eda xen\u00e9tica achegan a maior\u00eda das evidencias sobre os patr\u00f3ns e procesos que poden ser clasificados como macroevoluci\u00f3n. Un exemplo de macroevoluci\u00f3n \u00e9 a aparici\u00f3n das plumas durante a evoluci\u00f3n das aves a partir dos dinosauros ter\u00f3podos, vista agora desde desde unha distancia no futuro, a\u00ednda que vista a medida que se orixinaban os cambios en desenvolvemento ser\u00eda denominada microevoluci\u00f3n.\nO traxecto evolutivo dos \u00e9quidos (a ampla familia dos cabalos e animais relacionados) vese a mi\u00fado como un exemplo t\u00edpico de macroevoluci\u00f3n unha vez m\u00e1is desde o punto de vista amplo despois dunha notable acumulaci\u00f3n de cambios microevolutivos previos. O x\u00e9nero inicial \"Hyracotherium\" (agora reclasificado como paleoterio), era un herb\u00edvoro comedor de follas parecido a un can que viv\u00eda a inicios do Cenozoico. A explicaci\u00f3n evolutiva preferida \u00e9 que ao transformarse o seu h\u00e1bitat nunha prader\u00eda aberta \u00e1rida (que se pode reconstru\u00edr polo rexistro f\u00f3sil de pole e sementes), a presi\u00f3n selectiva actuou para que o animal se convertese nun comedor de herba (como quedou rexistrado polo cambio de dentici\u00f3n e outras caracter\u00edsticas). As\u00ed, alongaron as patas e cabeza e reduciron os dedos gradualmente, producindo o x\u00e9nero actual \"Equus\".\nOrixe do termo.\nO entom\u00f3logo ruso Yuri Filipchenko acu\u00f1ou os termos \"macroevoluci\u00f3n\" e \"microevoluci\u00f3n\" en 1927 nunha obra que escribiu en alem\u00e1n titulada \"Variabilit\u00e4t und Variation\". Desde a introduci\u00f3n dos dous termos, os seus significados foron revisados varias veces e o termo macroevoluci\u00f3n caeu en certo descreto cando foi adoptado por autores como o xenetista Richard Goldschmidt (1940) e os paleont\u00f3logos Otto Schindewolf para describir as s\u00faas teor\u00edas ortoxen\u00e9ticas.\nUnha definici\u00f3n m\u00e1is pr\u00e1ctica do termo descr\u00edbeo como os cambios que ocorren a escala de tempo xeol\u00f3xica, a diferenza da microevoluci\u00f3n, que ten lugar a escala de tempo da vida humana. Esta definici\u00f3n reflicte o espectro entre micro e macroevoluci\u00f3n, e establece unha clara diferenza entre os termos, porque o rexistro xeol\u00f3xico raramente ten unha resoluci\u00f3n de menos de 10.000 anos, e os humanos raramente viven m\u00e1is de 100 anos.\nA\u00ednda que bi\u00f3logos destacados como Theodosius Dobzhansky, Bernhard Rensch e Ernst Mayr usan o termo, moitos neodarwinistas non o fan, xa que prefiren falar da evoluci\u00f3n como cambios nas frecuencias al\u00e9licas sen mencionar o nivel dos cambios (por riba ou por debaixo do nivel de especie). O uso do termo \u00e9 m\u00e1is com\u00fan nas tradici\u00f3ns da Europa continental (de onde proced\u00edan Dobzhansky, Mayr, Rensch, Goldschmidt e Schindewolf) e menos com\u00fan na tradici\u00f3n anglo-americana (como a de John Maynard Smith e Richard Dawkins). Por tanto, o uso do termo \"macroevoluci\u00f3n\" \u00e9 \u00e1s veces utilizado incorrectamente como unha proba de se o escritor \u00e9 \"propiamente\" neodarwinista ou non.\nA macroevoluci\u00f3n e a s\u00edntese evolutiva moderna.\nNa escola de pensamento da s\u00edntese evolutiva moderna, a macroevoluci\u00f3n consid\u00e9rase como os efectos combinados da microevoluci\u00f3n. As\u00ed, a distinci\u00f3n entre micro e macroevoluci\u00f3n non \u00e9 fundamental, a \u00fanica diferenza entre eles \u00e9 de tempo e escala. Como indicou Ernst W. Mayr, a \"evoluci\u00f3n transespec\u00edfica s\u00f3 \u00e9 unha extrapolaci\u00f3n e magnificaci\u00f3n dos eventos que te\u00f1en lugar dentro das poboaci\u00f3ns e especies...\u00e9 confuso facer unha distinci\u00f3n entre as causas da micro e macroevoluci\u00f3n\". Por\u00e9n, o tempo non \u00e9 un factor distintivo necesario, a macroevoluci\u00f3n pode ocorrer sen unha combinaci\u00f3n gradual de pequenos cambios; a duplicaci\u00f3n de xenomas completos pode ter como resultado que a especiaci\u00f3n ocorra nunha soa xeraci\u00f3n; isto \u00e9 especialmente com\u00fan en plantas.\nTam\u00e9n se propuxo que os cambios nos xenes que regulan o desenvolvemento tam\u00e9n son importantes para producir a especiaci\u00f3n a trav\u00e9s de cambios s\u00fabitos relativamente grandes na morfolox\u00eda dos animais.\nTipos de macroevoluci\u00f3n.\nHai moitas maneiras de observar a macroevoluci\u00f3n; por exemplo, ao observarmos cambios na xen\u00e9tica, morfolox\u00eda, taxonom\u00eda, ecolox\u00eda, e comportamento dos organismos. hai probas de que estes elementos da macroevoluci\u00f3n est\u00e1n estreitamente ligados uns a outros polo que cando se ve a evoluci\u00f3n desde unha desas perspectivas, debe tam\u00e9n considerarse no contexto das outras. Sahney et al. estableceron a conexi\u00f3n da seguinte maneira: \"A medida que se incrementaba a diversidade taxon\u00f3mica, houbo incentivos para os tetr\u00e1podos para moverse a novos modos de vida, nos cales os recursos inicialmente poden parecer ilimitados, hai poucos competidores e posible refuxio contra os perigos. E a medida que se incrementa a diversidade ecol\u00f3xica, os taxons diversif\u00edcanse a partir dos seus antepasados a moita maior velocidade nas faunas con adaptaci\u00f3ns m\u00e1is superiores, innovadoras ou m\u00e1is flexibles.\"\nCampos de investigaci\u00f3n.\nAlg\u00fans exemplos de asuntos cuxo estudo cae dentro do \u00e1mbito da macroevoluci\u00f3n son:\nAs transformaci\u00f3ns abruptas dun sistema biol\u00f3xico a outro, por exemplo o paso da vida do ambiente acu\u00e1tico ao terrestre ou a transici\u00f3n desde os invertebrados aos vertebrados, son raras. Durante a historia evolutiva da vida emerxeron poucos tipos biol\u00f3xicos principais e a maior\u00eda deles sobreviviron ata hoxe. Cando as formas de vida dan saltos xigantes, atopan pouca ou ningunha competencia e poden aproveitarse dunha pl\u00e9tora de nichos posibles dispo\u00f1ibles, seguindo un patr\u00f3n de radiaci\u00f3n adaptativa. Isto pode levar a unha evoluci\u00f3n converxente, na que poboaci\u00f3ns non relacionadas desenvolven adaptaci\u00f3ns similares.\nRecentemente, Persi &amp; Horn argumentaron que os eventos macroevolutivos na historia dunha especie existente poden deixar unha marca no seu proteoma: a existencia de secci\u00f3ns de prote\u00ednas ordenadas composicionalmente (CO, atopadas en estudos baseados na presenza de Tripletes de amino\u00e1cidos Frecuentes). Estes investigadores introduciron un vocabulario de Tripletes frecuentes (FT) e a contaxe da cantidade de Tripletes frecuentes diferentes (DFT) nos proteomas, e atoparon que isto serv\u00eda para distinguir entre os principais clados eucari\u00f3ticos.\nDiscusi\u00f3ns sem\u00e1nticas.\nO termo \"macroevoluci\u00f3n\" vese frecuentemente utilizado no contexto do debate entre creacionistas e evolucionistas, onde \u00e9 usado polos cereacionistas que alegan unha significativa diferenza entre os cambios evolutivos observados nos estudos de campo e de laboratorio e os cambios macroevolutivos a grande escala que os cient\u00edficos cren que tiveron lugar hai miles ou mill\u00f3ns de anos. Os creacionistas aceptan que os cambios evolutivos son posibles dentro do que eles chaman \"tipos\" (\"kinds\") (\"microevoluci\u00f3n\"), pero negan que un \"tipo\" poida evolucionar a outro (\"macroevoluci\u00f3n\"). A\u00ednda que esta afirmaci\u00f3n mantense na vaguidade da indefinici\u00f3n do termo non cient\u00edfico \"tipo\", a evoluci\u00f3n das formas de vida m\u00e1is al\u00e1 do nivel de especie (\u00e9 dicir, \"macroevoluci\u00f3n\" na definici\u00f3n cient\u00edfica) foi observada moitas veces tanto en condici\u00f3ns de laboratorio controladas coma na natureza. Na autodenominada ciencia da creaci\u00f3n, os creacionistas aceptan que ocorre especiaci\u00f3n dentro dun \"tipo creado\" ou \"baramin\", pero po\u00f1en obxecci\u00f3ns ao que eles chaman \"terceiro nivel de macroevoluci\u00f3n\" dun novo x\u00e9nero ou taxons superiores. Xeralmente, hai unha ambig\u00fcidade sobre onde trazan a li\u00f1a nas \"especies\", \"tipos creados\" etc. e sobre que eventos e li\u00f1axes entran dentro da denominaci\u00f3n microevoluci\u00f3n ou macroevoluci\u00f3n. A afirmaci\u00f3n de que non ten lugar a macroevoluci\u00f3n ou que \u00e9 imposible, non est\u00e1 apoiada pola comunidade cient\u00edfica.\nEsas afirmaci\u00f3ns son rexeitadas pola comunidade cient\u00edfica base\u00e1ndose en amplas evidencias de que a macroevoluci\u00f3n \u00e9 un proceso activo tanto no presente coma no pasado. Os termos macroevoluci\u00f3n e microevoluci\u00f3n relaci\u00f3nanse co mesmo proceso que opera a diferentes escalas, pero os creacionistas afirman que hai un uso incorrecto do termo nun modo vagmente definido que non reflite axeitadamente o uso cient\u00edfico, e reco\u00f1ecen a evoluci\u00f3n ben observada como \"microevoluci\u00f3n\" e negan que a \"macroevolution\" te\u00f1a lugar. A teor\u00eda evolutiva (inclu\u00edndo o cambio macroevolutivo) segue sendo o paradigma cient\u00edfico dominante para a explicaci\u00f3n das orixes da biodiversidade na Terra. O feito de que se produciu non \u00e9 discutido na comunidade cient\u00edfica.\nA\u00ednda que os detalles da macroevoluci\u00f3n est\u00e1n en permanente estudo na comunidade cient\u00edfica, a teor\u00eda global que est\u00e1 detr\u00e1s da macroevoluci\u00f3n (\u00e9 dicir, o antepasado com\u00fan) \u00e9 esmagadoramente consistente cos datos emp\u00edricos. As predici\u00f3ns de datos emp\u00edricos a partir da teor\u00eda da descendencia com\u00fan son tan consistentes que os bi\u00f3logos a mi\u00fado se refiren a ela como o \"\"feito\" da evoluci\u00f3n\".\nO bi\u00f3logo Douglas Futuyma, describindo a semellanza fundamental entre macro e microevoluci\u00f3n no seu acreditado libro de texto \"Evolutionary Biology,\" escribiu:\nNicholas Matzke e Paul R. Gross acusaron aos creacionistas de utilizar definici\u00f3ns \"estratexicamente el\u00e1sticas\" de micro e macroevoluci\u00f3n cando discuten sobre este asunto. A definici\u00f3n real de macroevoluci\u00f3n aceptada pola vasta maior\u00eda dos cient\u00edficos \u00e9 \"calquera cambio a nivel de especie ou por riba\" (filo, grupo etc.) e a de microevolution \u00e9 \"calquera cambio por debaixo do nivel de especie.\" Matzke e Gross afirman que moitos cr\u00edticos creacionistas definen a macroevoluci\u00f3n como algo que non se pode alcanzar, xa que estes cr\u00edticos despachan calquera cambio evolutivo observado como \"simplemente microevoluci\u00f3n\"."}
{"id": "342886", "revid": "85894", "url": "https://gl.wikipedia.org/wiki?curid=342886", "title": "Font\u00e1n, Cabeiras, Arbo", "text": "Font\u00e1n \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 35 habitantes (21 homes e 14 mulleres)."}
{"id": "342887", "revid": "85894", "url": "https://gl.wikipedia.org/wiki?curid=342887", "title": "Merelle, Cabeiras, Arbo", "text": "Merelle \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 19 habitantes (12 homes e 7 mulleres)."}
{"id": "342888", "revid": "25871", "url": "https://gl.wikipedia.org/wiki?curid=342888", "title": "Perneiral, Cabeiras, Arbo", "text": "Perneiral \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 25 habitantes (11 homes e 14 mulleres)."}
{"id": "342889", "revid": "25871", "url": "https://gl.wikipedia.org/wiki?curid=342889", "title": "O Quinteiro, Cabeiras, Arbo", "text": "O Quinteiro \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 16 habitantes (13 homes e 3 mulleres)."}
{"id": "342890", "revid": "85894", "url": "https://gl.wikipedia.org/wiki?curid=342890", "title": "Vilar, Cabeiras, Arbo", "text": "Vilar \u00e9 un lugar da parroquia de Cabeiras, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 14 habitantes (7 homes e 7 mulleres)."}
{"id": "342892", "revid": "22795", "url": "https://gl.wikipedia.org/wiki?curid=342892", "title": "Otero T\u00fa\u00f1ez (hom\u00f3nimos)", "text": "Os apelidios Otero T\u00fa\u00f1ez poden referirse a:"}
{"id": "342893", "revid": "23204", "url": "https://gl.wikipedia.org/wiki?curid=342893", "title": "Ram\u00f3n Otero T\u00fa\u00f1ez", "text": "Ram\u00f3n Otero T\u00fa\u00f1ez, nado en Santiago de Compostela o 23 de xu\u00f1o de 1925, e finado na mesma cidade o 9 de febreiro de 2010, foi un historiador da arte e catedr\u00e1tico de universidade galego.\nTraxectoria.\nFormaci\u00f3n.\nLicenciouse en Filosof\u00eda e Letras, con premio extraordinario, na Universidade de Santiago de Compostela en 1946, e iniciou a especialidade de Historia da Arte baixo a direcci\u00f3n de Calixto Garc\u00eda Seoane, doutor\u00e1ndose en 1950 na Universidad Central de Madrid coa tese \"La imaginer\u00eda en Santiago de Compostela\", dirixida por Francisco Javier S\u00e1nchez Cant\u00f3n.\nFoi pensionado polo Ministerio de Educaci\u00f3n Nacional para ampliar estudos nos Pa\u00edses Baixos (1952) e Italia (1954) e completou a s\u00faa formaci\u00f3n con viaxes de estudo por todas as rexi\u00f3ns espa\u00f1olas, Francia, Portugal e Israel.\nLabor docente.\nEn 1949 ga\u00f1ou por oposici\u00f3n a praza de profesor adxunto de Historia da Arte da Universidade de Santiago, cargo que logo desempe\u00f1ou na Universidade de Madrid, ao lado de S\u00e1nchez Cant\u00f3n. Tam\u00e9n exerceu a docencia en Norteam\u00e9rica (1962-1963). Neste \u00faltimo ano obtivo o n\u00famero un nas oposici\u00f3ns a c\u00e1tedras de Historia da Arte, exercendo durante un curso na Universidad de Murcia, traslad\u00e1ndose no curso seguinte \u00e1 de Santiago, na que permaneceu at\u00e9 a s\u00faa xubilaci\u00f3n.\nCargos desempe\u00f1ados.\nNa Universidade de Santiago.\nOtero T\u00fa\u00f1ez foi director do Departamento de Historia da Arte da Universidade desde a s\u00faa constituci\u00f3n en 1967, secretario do Secretariado de Publicaci\u00f3ns da Universidade (1953-1960), decano da Facultade de Filosof\u00eda e Letras (1967-1974), e primeiro decano da nova Facultade de Xeograf\u00eda e Historia (1975-1980).\nOutros cargos.\nFoi colaborador do Instituto de Estudos Galegos Padre Sarmiento, do CSIC, e secretario do Centro de Estudo Xacobeos, entidade dependente da Arquidiocese de Santiago, e incorporado ao Patronato Marcelino Men\u00e9ndez Pelayo do CSIC. \nLabor de investigaci\u00f3n.\nCon Ram\u00f3n Yzquierdo Perr\u00edn investigou o Coro p\u00e9treo do mestre Mateu da nave maior da Catedral de Santiago de Compostela, traballo que permitiu a reconstruci\u00f3n da maior parte do cadeirado alto nunha nova sala do Museo catedralicio, tarefa que se desenvolveu en varios anos.\nReco\u00f1ecementos.\nOtero T\u00fa\u00f1ez foi membro correspondente da Real Academia de Belas Artes de San Fernando, da Real Academia de Belas Artes de Santa Isabel de Hungr\u00eda de Sevilla e da Academia Nacional de Belas-Artes de Lisboa, e membro de n\u00famero da secci\u00f3n de escultura da Real Academia Galega de Belas Artes.\nEn 1974, Ram\u00f3n Otero T\u00fa\u00f1ez foi galardoado coa medalla de ouro da Facultade de Filosof\u00eda e Letras da Universidade de Santiago.\nCon motivo da s\u00faa xubilaci\u00f3n public\u00e1ronse dous libros na s\u00faa homenaxe:\nObras.\nOtero T\u00fa\u00f1ez publicou catorce artigos en revistas, trinta e cinco artigos en obras colectivas, e sete libros, ademais de dirixir sete teses de doutorammento."}
{"id": "342911", "revid": "59564", "url": "https://gl.wikipedia.org/wiki?curid=342911", "title": "Manuel Esteban", "text": "Manuel Esteban Dom\u00ednguez, nado en Vigo o 18 de xu\u00f1o de 1971, \u00e9 un m\u00e9dico e escritor galego.\nTraxectoria.\nM\u00e9dico especialista en Medicina Familiar e Comunitaria, \u00e9 profesor da rama sanitaria de Formaci\u00f3n Profesional no centro Manuel Antonio de Vigo. Foi vicepresidente da asociaci\u00f3n Down Vigo. En 2016 ga\u00f1ou o premio Xerais coa novela \"A ira dos mansos\".\nO inspector de polic\u00eda Carlos Manso \u00e9 o protagonista das s\u00faas tres novelas."}
{"id": "342914", "revid": "89787", "url": "https://gl.wikipedia.org/wiki?curid=342914", "title": "Lavandula dentata", "text": "A Lavandula dentata\u00a0\u00e9 unha planta le\u00f1osa da familia das lami\u00e1ceas e do x\u00e9nero Lavandula. \u00c9 propia do Mediterr\u00e1neo, en Galiza consid\u00e9rase ornamental.\nDescrici\u00f3n.\n\u00c9 unha planta rexa, recendente\u00a0e le\u00f1osa de at\u00e9 1,3 m ou pouco m\u00e1is de altura. Follas opostas desde oblongo lineares at\u00e9 lanceoladas de 1,5-3,5\u00a0cm de longo, de marxe dividida en dentes redondeados. L\u00f3bulos romos, verde agrisado polo feixe, tomentoso de cinsento polo env\u00e9s. Verticilos de 6 at\u00e9 10 flores, en espigas m\u00e1is ou menos grosas de 2,5\u20135\u00a0cm de longo. Esporofilos de 5\u20138\u00a0mm de longo, ovalados at\u00e9 circulares, rematados en punta m\u00e1is ou menos pubescentes, de cor violeta acasta\u00f1ado. Os esporofilos superiores agrandados, sen flores axilares, de at\u00e9 1,5\u00a0cm de longo, p\u00farpura. C\u00e1liz de 5\u20136\u00a0mm de longo, con 13 nervios, 5 dentes, o superior cun ap\u00e9ndice inversamente acorazonado. Corola de 8\u00a0mm de longo, bilabiada. Labio superior bilobado, labio inferior trilobado. 4 estames, 2 m\u00e1is curtos.\nH\u00e1bitat.\nLugares secos asollados, en terreos calcarios, nas matogueiras e monte baixo.\nDistribuci\u00f3n.\nA s\u00faa \u00e1rea xeral est\u00e9ndese \u00e1 rexi\u00f3n mediterr\u00e1nea occidental, a Macaronesia (Madeira, Canarias) e suroeste de Asia. Nas provincias costeiras do leste e sur da Pen\u00ednsula Ib\u00e9rica e en Baleares desde o nivel do mar at\u00e9 os 400 m de altitude.\nUsos e cultivo.\nCult\u00edvase como planta ornamental\u00a0ou para a obtenci\u00f3n de perfume.\u00a0Entre as especies de lavanda que atopamos nos viveiros, a dentata \u00e9 a que ten unha floraci\u00f3n m\u00e1is longa, practicamente todo o ano; tam\u00e9n \u00e9 a que atura mellor a seca, por\u00e9n pode morrer a temperaturas inferiores a -6\u00a0\u00b0C.\u00a0En Murcia util\u00edzase en menci\u00f1a\u00a0popular, para sandar os padecementos do est\u00f3mago e dos riles.\nTaxonom\u00eda.\n\"Lavandula dentata\" foi descrita por Philip Miller e publicado en \"The Gardeners Dictionary\": . . . oitava edici\u00f3n non. 2. 1768. \nLavandula: nome xen\u00e9rico que se derivar\u00eda do franc\u00e9s antigo \"lavandre\" e en \u00faltima instancia do grego \"\u03bb\u03b1\u03bd\u03c9\" a trav\u00e9s do lat\u00edn l\u01cevo, l\u01cev\u0101tum, -\u0101re, lavar, limpar, refer\u00edndose ao uso de infusi\u00f3ns das plantas para o lavado. Con todo, suxeriuse que esta explicaci\u00f3n pode ser err\u00f3nea, e que o nome poder\u00eda derivarse do lat\u00edn l\u012bv\u011bou, -\u0113re, azulado, etimolox\u00eda moito m\u00e1is plaus\u00edbel ca a anterior xa que, entre outras cousas, ref\u00edrese \u00e1 cor habitual das flores de devanditas plantas e, ademais, non consta que na antig\u00fcidade\u00a0se lavase con lavanda.\ndentata: ep\u00edteto lat\u00edno que significa \"con dentes\"."}
{"id": "342915", "revid": "197", "url": "https://gl.wikipedia.org/wiki?curid=342915", "title": "Hodonimia de Barcelona", "text": "Os hod\u00f3nimos de Barcelona est\u00e1n regulados pola \"Pon\u00e8ncia de Nomencl\u00e0tor dels Carrers de Barcelona\", unha comisi\u00f3n dependente da conceller\u00eda de Cultura do Concello de Barcelona. Os nomes de r\u00faas e v\u00edas p\u00fablicas da Cidade Condal cambiaron co tempo, e foron o reflexo de varios acontecementos hist\u00f3ricos, sociais, pol\u00edticos, econ\u00f3micos e culturais acontecidos na cidade. A s\u00faa evoluci\u00f3n estivo igualmente marcada por factores como o urbanismo e os cambios f\u00edsicos e territoriais na fisonom\u00eda da cidade, derivados principalmente da s\u00faa expansi\u00f3n xeogr\u00e1fica polo Pla de Barcelona, con dous fitos principais: o Plan do Eixample elaborado por Ildefons Cerd\u00e0 e a agregaci\u00f3n de concellos lim\u00edtrofes entre os s\u00e9culos XIX e XX.\nOs nomes de r\u00faas m\u00e1is antigos existentes hoxe en d\u00eda en Barcelona son de orixe medieval. Non obstante, a s\u00faa regulaci\u00f3n non se iniciou ata o s\u00e9culo XIX, e ata mediados dese s\u00e9culo non comezou a colocaci\u00f3n de placas nas r\u00faas co seu nome. Ademais, se ata ese s\u00e9culo os hod\u00f3nimos provi\u00f1an principalmente da tradici\u00f3n, dende ent\u00f3n iniciouse unha alternancia da denominaci\u00f3n de r\u00faas por motivos pol\u00edticos, segundo os diferentes per\u00edodos hist\u00f3ricos: o Trienio liberal de 1820-1823, os per\u00edodos liberais de 1840 e 1854, o Sexenio Democr\u00e1tico (1868-1874), a ditadura de Primo de Rivera (1923-1929), a Segunda Rep\u00fablica (1931-1939), a ditadura franquista (1939-1975) e a restauraci\u00f3n democr\u00e1tica.\nEn 2002 hab\u00eda contabilizadas 4472 r\u00faas, que supo\u00f1\u00edan un total de 1300 quil\u00f3metros lineais.\nGalicia no rueiro de Barcelona.\nGalicia est\u00e1 presente nos hod\u00f3nimos de Barcelona en nomes de lugares (carrers de Gal\u00edcia, La Corunya, Lugo, Mi\u00f1o, Ourense e Pontevedra) e mais persoas (carrer de Feijoo, carrer de Rosal\u00eda de Castro e pla\u00e7a Castelao)."}
{"id": "342916", "revid": "10599", "url": "https://gl.wikipedia.org/wiki?curid=342916", "title": "Ditadura franquista", "text": ""}
{"id": "342917", "revid": "89787", "url": "https://gl.wikipedia.org/wiki?curid=342917", "title": "Fed Cup", "text": "A Fed Cup, chamada ata 1995 \"Federation Cup\" (Copa Federaci\u00f3n), \u00e9 unha das competici\u00f3ns m\u00e1is importantes do tenis feminino. Disp\u00fatase entre equipos nacionais, sendo unha competici\u00f3n similar \u00e1 Copa Davis do tenis masculino. Comezou a disputarse en 1963 e anualmente participan 99 pa\u00edses, en varios grupos e roldas. Cada rolda entre dous equipos x\u00f3gase a catro partidos individuais e un de dobres (noutras \u00e9pocas eran unicamente dous individuais e un dobre).\nA xogadora espa\u00f1ola Arantxa S\u00e1nchez Vicario mant\u00e9n actualmente o r\u00e9cord de vitorias tanto en individuais como en parellas na Fed Cup cun total de 72 vitorias, ademais do r\u00e9cord de m\u00e1is partidos (100) e m\u00e1is anos xogados (16)."}
{"id": "342918", "revid": "10599", "url": "https://gl.wikipedia.org/wiki?curid=342918", "title": "Copa Federaci\u00f3n de Tenis", "text": ""}
{"id": "342919", "revid": "10599", "url": "https://gl.wikipedia.org/wiki?curid=342919", "title": "Copa Federaci\u00f3n de tenis", "text": ""}
{"id": "342920", "revid": "98629", "url": "https://gl.wikipedia.org/wiki?curid=342920", "title": "A rateira", "text": "A rateira (no orixinal ingl\u00e9s \"The Mousetrap\") \u00e9 unha obra de teatro de Agatha Christie publicada en 1952. \"A rateira\" estreouse no West End de Londres en 1952 e funcionou continuamente ata o 16 de marzo de 2020, cando as representaci\u00f3ns do escenario tiveron que ser interrompidas debido \u00e1 pandemia da COVID-19. O Espect\u00e1culo m\u00e1is longo do West End, ten de lonxe a duraci\u00f3n m\u00e1is longa de calquera obra da historia, coa s\u00faa 27.500 actuaci\u00f3n o 18 de setembro de 2018. A obra ten un xiro argumental, que tradicionalmente se pide ao p\u00fablico que non revele despois de sa\u00edr do teatro.\nHistoria.\nA obra comezou a s\u00faa vida como unha pequena radio novela escrita como agasallo de aniversario de Queen Mary, a consorte do rei Xurxo V. Emitiuse o 30 de maio de 1947 co nome \" Tres ratos cegos\" protagonizado por Barry Morse. A historia partiu do caso real de Dennis O'Neill, que morreu despois de que el e o seu irm\u00e1n Terence sufriran abusos extremos mentres estaban nun acollemento familiar cun labrego de Shropshire e a s\u00faa muller en 1945.\nA obra est\u00e1 baseada nun relato breve, baseado na obra de radio, pero Christie pediu que a historia non se publicase mentres que funcionase como unha obra no West End de Londres. A historia a\u00ednda non se publicou no Reino Unido pero apareceu nos Estados Unidos na colecci\u00f3n de 1950 \"Tres ratos cegos e outras historias\".\nCando escribiu a obra, Christie regaloulle os dereitos ao seu neto Mathew Prichard como regalo de aniversario. No Reino Unido, s\u00f3 se pode representar anualmente unha produci\u00f3n da obra ademais da produci\u00f3n do West End, e segundo as condici\u00f3ns contractuais da obra, non se pode producir unha adaptaci\u00f3n ao cine ata que se peche a produci\u00f3n do West End polo menos durante seis meses.\nA obra tivo que ser renomeada por insistencia de Emile Littler que producira unha obra de teatro chamada \"Tres ratos cegos\" no West End antes da segunda guerra mundial. A suxesti\u00f3n de chamalo \"A rateira\" veu do xenro de Christie, Anthony Hicks. Na obra de Shakespeare \"Hamlet\", \"The Mousetrap\" \u00e9 a resposta de Hamlet \u00e1 investigaci\u00f3n de Claudio sobre a nome da obra cuxo pr\u00f3logo e primeira escena acaba de observar a corte (III, ii). A obra \u00e9 realmente \"O asasinato de Gonzago\", pero Hamlet responde metaforicamente, xa que \"a obra \u00e9 a cousa\" na que pretende \"atrapar a conciencia do rei\". \"Tres ratos cegos\" ou a s\u00faa melod\u00eda esc\u00f3itase algunhas veces durante a obra.\nA lonxevidade da obra asegurou a s\u00faa popularidade entre turistas de todo o mundo. En 1997, por iniciativa do produtor Stephen Waley-Cohen, p\u00faxose en marcha a organizaci\u00f3n ben\u00e9fica de educaci\u00f3n teatral Mousetrap Theater Projects, que axudou aos mozos a experimentar o teatro en Londres. \nA trama da obra est\u00e1 ambientada no \"presente\", o que presumiblemente significa Inglaterra na \u00e9poca da estrea da obra en 1952, inclu\u00edndo a continuaci\u00f3n do racionamento logo da segunda guerra mundial."}
{"id": "342923", "revid": "6939", "url": "https://gl.wikipedia.org/wiki?curid=342923", "title": "Ram\u00f3n Pl\u00e1 y Monge", "text": ""}
{"id": "342925", "revid": "1131", "url": "https://gl.wikipedia.org/wiki?curid=342925", "title": "Conchita Mart\u00ednez", "text": "Inmaculada Concepci\u00f3n Mart\u00ednez Bernat, nada en Monz\u00f3n (Huesca) 16 de abril de 1972, co\u00f1ecida como Conchita Mart\u00ednez, \u00e9 unha ex-tenista espa\u00f1ola e ex-capit\u00e1 das selecci\u00f3ns espa\u00f1olas de tenis feminina (2013-2017) e masculina (2015-2017).\nDurante a s\u00faa carreira, ga\u00f1ou un Campionato de Wimbledon en 1994 e foi finalista en dous Grand Slam m\u00e1is, no Aberto de Australia de 1998 e no Roland Garros de 2000, todos en categor\u00eda individual. Logrou ademais tres medallas en tres Xogos Ol\u00edmpicos distintos (1992, 1996 e 2004) e coa selecci\u00f3n nacional, logrou cinco t\u00edtulos de Copa Federaci\u00f3n e cinco subcampionatos.\nTraxectoria deportiva.\nInicios.\nConchita Mart\u00ednez comezou a destacar desde moi nova. Con 15 anos ga\u00f1ou a medalla de ouro nos Xogos Mediterr\u00e1neos de 1987, celebrados na localidade siria de Latakia, ao vencer na final \u00e1 grega Angeliki Kanellopoulou por 6-3, 5-7 e 6-1. \nA aragonesa, xa en j\u00fanior, mostr\u00e1base moi superior \u00e1s s\u00faas rivais e a s\u00faa estrea no circu\u00edto non se pod\u00eda demorar. O seu debut no antigo circu\u00edto de Virginia Slims, viviuse en Su\u00edza en 1988, no torneo previo a Roland Garros, e caeu en primeira rolda contra Mercedes Paz. Nese Roland Garros de 1988, primeiro Grand Slam no que tomaba parte, deixou a s\u00faa tarxeta de presentaci\u00f3n, no que destacou un drive considerado como o mellor do circu\u00edto, ao alcanzar os oitavos de final nunha andaina onde deixara polo cami\u00f1o a Lori McNeil, situada entre as dez mellores do mundo. O torneo franc\u00e9s converteuse no seu mellor escaparate xa que nas s\u00faas seguintes nove participaci\u00f3ns sempre alcanzou, polo menos, os cuartos. Meses despois, en Sof\u00eda, Conchita consegu\u00eda o seu primeiro t\u00edtulo como profesional despois de deixar polo cami\u00f1o a Katerina Maleeva, n\u00famero 14 da clasificaci\u00f3n mundial, e a Barbara Paulus na final. Era o segundo torneo a nivel internacional que o tenis espa\u00f1ol sumaba en toda a s\u00faa historia despois do conseguido en xullo dese mesmo ano por Arantxa S\u00e1nchez Vicario e \u00e9 que catal\u00e1 e aragonesa xa fac\u00edan albiscar un futuro dourado para o tenis nacional feminino, que ata ent\u00f3n contara coa escasa referencia de Lil\u00ed \u00c1lvarez.\nEn 1989 sumou tres novos t\u00edtulos, Wellington, Phoenix e Tampa, onde Conchita consegu\u00eda un importante triunfo, ao desfacerse na final de Gabriela Sabatini, n\u00famero tres do mundo. Ese mesmo ano converteuse na primeira tenista espa\u00f1ola en disputar o Open de Australia.\nApoxeo.\nConchita cami\u00f1a cara \u00e1 s\u00faa madurez e no ano 1993 dem\u00f3strao sumando 71 vitorias e ata cinco torneos. No mesmo ano, Conchita converteuse na primeira muller espa\u00f1ola desde Lil\u00ed \u00c1lvarez, en 1928, en chegar \u00e1s semifinais de Wimbledon, onde perdeu contra a alem\u00e1 Steffi Graf pof 7-6, 6-3, e ga\u00f1ou o Aberto de Roma. Conchita venceu a Steffi, n\u00famero un do mundo, por primeira e \u00fanica vez na s\u00faa carreira, nun torneo en Filadelfia na final. Como curiosidade, cabe destacar que este ano, a banda brit\u00e1nica de pop Saint Etienne, dedicoulle no seu segundo \u00e1lbum \"So tough\" o tema que leva o seu mesmo nome: \u201cConchita Mart\u00ednez\u201d. \nNo ano 1994, Conchita Mart\u00ednez converter\u00edase na primeira tenista espa\u00f1ola (e \u00fanica ata 2017) en ga\u00f1ar o torneo m\u00e1is prestixioso do panorama ten\u00edstico, Wimbledon, derrotando a Martina Navratilova na final por 6-4, 3-6 e 6-3 A xogadora espa\u00f1ola alcanzar\u00eda a \u00faltima rolda dun torneo de Grand Slam outras d\u00faas veces, en Australia (no ano 1998) e en Roland Garros (no ano 2000). \nNo ano 1995 alcanzou as semifinais de todos os torneos do Grand Slam e converteuse na n\u00famero 2 mundial da WTA. En Wimbledon, Conchita desf\u00edxose de Sabatini en cuartos de final, cun marcador final de 7-5 e 7-6. Pero nas semifinais, Arantxa S\u00e1nchez Vicario derrotou a Conchita por 6-3, 6-7 (5-7) e 6-1. No ano 1996 gana de novo o Aberto de Roma, convert\u00e9ndose na \u00fanica tenista que ga\u00f1a catro anos consecutivos este torneo.\nDobrista.\nAdemais do seu rendemento a nivel individual na WTA (na que se mantivo na elite ten\u00edstica en tres \u00e9pocas distintas, adaptando o seu xogo \u00e1s distintas xeraci\u00f3ns e finalizando entre as dez mellores xogadoras do mundo en nove tempadas distintas), Conchita Mart\u00ednez demostrou tam\u00e9n a s\u00faa capacidade como xogadora de dobres. Nesta modalidade, a tenista conseguiu 13 t\u00edtulos da WTA e, en compa\u00f1\u00eda de Virginia Ruano, a clasificaci\u00f3n para o Masters Feminino no ano 2005, ano no que se situou entre as dez mellores dobristas do mundo. Conchita Mart\u00ednez competiu con Espa\u00f1a tanto nos Xogos Ol\u00edmpicos como na Copa Federaci\u00f3n, conseguindo cinco t\u00edtulos e tres medallas ol\u00edmpicas.\nRetirada.\nO 15 de abril de 2006, Conchita anunciou a s\u00faa retirada do circu\u00edto profesional, destacando como fitos na s\u00faa carreira, lograr torneos en todas as superficies posibles (33 individuais da WTA), ser a primeira espa\u00f1ola que ga\u00f1ou medallas en tres Xogos Ol\u00edmpicos distintos, ga\u00f1ar 71 partidos nunha tempada (1993) e ser a primeira tenista que ga\u00f1a por un dobre 6-0 a unha xogadora situada entre as dez mellores do mundo.\nCapit\u00e1 nacional.\nO 26 de xaneiro de 2013 foi elixida capit\u00e1 do equipo espa\u00f1ol de Fed Cup. O 5 de xullo de 2015, foi \u00e1 s\u00faa vez designada pola RFET, capit\u00e1 do equipo espa\u00f1ol de Copa Davis, convert\u00e9ndose as\u00ed na primeira muller en po\u00f1erse \u00e1 fronte da selecci\u00f3n masculina de tenis. A RFET destitu\u00eduna do seu posto en setembro de 2017, feito que provocou malestar en Conchita Mart\u00ednez, que manifestou estar do\u00edda polo trato recibido pola RFET."}
{"id": "342926", "revid": "10599", "url": "https://gl.wikipedia.org/wiki?curid=342926", "title": "Tenista", "text": ""}
{"id": "342927", "revid": "88215", "url": "https://gl.wikipedia.org/wiki?curid=342927", "title": "Carla Su\u00e1rez", "text": "Carla Su\u00e1rez Navarro, nada en Las Palmas de Gran Canaria o 3 de setembro de 1988, \u00e9 unha tenista espa\u00f1ola. Comezou a xogar na selecci\u00f3n nacional na Fed Cup de 2008. En febreiro de 2016 acadou o posto m\u00e1is alto no r\u00e1nking WTA da s\u00faa carreira, a sexta posici\u00f3n.\nO seu debut nun Grand Slam produciuse no Torneo de Roland Garros de 2008, no que chegou a cuartos de final. Tam\u00e9n chegou a cuartos no Open de Australia de 2009 onde venceu a Venus Williams na segunda rolda, no US Open de 2013 onde perdeu coa campioa Serena Williams, no Roland Garros de 2014 onde perdeu en tres sets con Eugenie Bouchard e no Open de Australia de 2016 onde perdeu contra Agnieszka Radwa\u0144ska."}
{"id": "342928", "revid": "10599", "url": "https://gl.wikipedia.org/wiki?curid=342928", "title": "Carla Su\u00e1rez Navarro", "text": ""}
{"id": "342930", "revid": "98629", "url": "https://gl.wikipedia.org/wiki?curid=342930", "title": "Cercartetus nanus", "text": "Cercartetus nanus \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos, familia dos burram\u00edidos, unha das catro que integran o x\u00e9nero \"Cercartetus\". que vive lo leste de Australia e na illa de Tasmania.\nCaracter\u00edsticas.\nOs adultos te\u00f1en unha lonxitude de cabeza e tronco de entre os 7,5 e os 10\u00a0cm. A cola \u00e9 relativamente longa, xa que pode acadar a\u00ednda m\u00e1is lonxitude que o conxunto de cabeza e tronco, de 7,5 a 10,5\u00a0cm. O seu corpo \u00e9 repoludo. A cor da s\u00faa pelaxe \u00e9 gris leonada nas partes superiores e abrancazada ou gris lousa nas inferiores. As s\u00faas mans, de aparencia algo humana, pero coas xemas de cada dedo presentando dous l\u00f3bulos ensanchados. O dedo polgar da man \u00e9 opo\u00f1\u00edbel. As orellas son relativamente grandes e os ollos son moi escuros e salt\u00f3ns.\nBiolox\u00eda.\nDistribuci\u00f3n e h\u00e1bitat.\nO p\u00f3sum pigmeo do leste enc\u00f3ntrase principalmente en Tasmania, no sueste de Australia do Sur e do Queensland, e nas pequenas illas circundantes. No continente australiano, habita principalmente nas zonas costeiras do sueste.\nFrecuenta h\u00e1bitats variados, como os selvas h\u00famidas tropicais, os bosques escler\u00f3filos, e landas e queirugais.\nCostumes.\n\u00c9 un animal m\u00e1is ben solitario, a\u00ednda que os machos despr\u00e1zanse adoito m\u00e1is lonxe que as femias. Utiliza unha gran variedade de refuxios inclu\u00edndo arbustos, ocos de \u00e1rbores, ni\u00f1os de aves abandonados, agochos no monte baixo, e en ni\u00f1os que contr\u00fae con anacos da codia das \u00e1rbores. Estes ni\u00f1os son xeralmente esf\u00e9ricos e pequenos, de at\u00e9 6\u00a0cm de di\u00e1metro. \u00c9 un \u00e1xil eactivo gabeador e saltador. \u00c9 un animal de h\u00e1bitos nocturnos. Durante o inverno entra en letargo, despois de almacenar gran cantidade de graxa na cola.\nNutrici\u00f3n.\n\u00c9 principalmente fit\u00f3fago. Alim\u00e9ntase sobre todo de n\u00e9ctar e pole, especialmente de \"Banksia\", \"Eucalyptus\" e \"Callistemon\", que apa\u00f1a coa punta da lingua. Pero tam\u00e9n consome flores, e insectos e froitos cando non hai flores.\nReproduci\u00f3n.\nA cr\u00eda xeralmente se produce en ni\u00f1os en ocos de \u00e1rbores do bosque. Hai d\u00faas temporadas de cr\u00eda distintas. No continente australiano a \u00e9poca de celo ocorre desde a primavera ao outono, mentres que en Tasmania este per\u00edodo dura desde finais do inverno at\u00e9 a primavera. As femias paren xeralmente catro, \u00e1s veces cinco cr\u00edas. Estas adoitan permaneceren na bolsa marsupial da nai durante seis semanas como m\u00e1ximo, fac\u00e9ndose independentes cando acada a metade do peso na nai.\nTaxonom\u00eda.\nDescrici\u00f3n.\nA especie foi descrita en 1818 polo zo\u00f3logo franc\u00e9s Anselme Ga\u00ebtan Desmarest, en \"Nouv. Dict. Hist. Nat\"., Nouv. ed., 25: 477, baixo o nome de \"Phalangista nana\".\nSubespecies.\nNesta especie reco\u00f1\u00e9cense as d\u00faas subespecies seguintes:"}
{"id": "342932", "revid": "25871", "url": "https://gl.wikipedia.org/wiki?curid=342932", "title": "Hipocondr\u00eda", "text": "O trastorno hipocondr\u00edaco, tam\u00e9n denominado hipocondr\u00eda , hipocondriase, nosofobia ou neurosis hipocondr\u00edaca, \u00e9 unha enfermidade na cal o paciente mostra unha actitude de preocupaci\u00f3n exacerbada pola s\u00faa sa\u00fade. A orixe do termo prov\u00e9n do hipocondrio, unha rexi\u00f3n anat\u00f3mica localizada na parte superior do abdome, xusto baixo as costelas e o ap\u00e9ndice xifoides. Segundo a escola m\u00e9dica humoral, a etiolox\u00eda deste trastorno estaba orixinada nesa rexi\u00f3n.\nAs persoas hipocondr\u00edacas tenden a esaxerar os seus sufrimentos, que poden ser reais ou imaxinarios, crendo que padece unha enfermidade grave. A interpretaci\u00f3n catastr\u00f3fica dos signos corporais m\u00e1is \u00ednfimos por parte do individuo \u00e9 o mecanismo que provoca a hipocondr\u00eda. A hipocondr\u00eda, pois, \u00e9 unha resposta ou reacci\u00f3n do individuo perante unha doenza.\nS\u00edntomas.\nO principal s\u00edntoma da hipocondr\u00eda est\u00e1 relacionado intimamente coa ansiedade. Tr\u00e1tase da preocupaci\u00f3n exacerbada que o individuo ten coa s\u00faa sa\u00fade. A principal preocupaci\u00f3n do individuo \u00e9 a de padecer unha doenza grave ou incurable. Dita preocupaci\u00f3n bas\u00e9ase na interpretaci\u00f3n de signos ou s\u00edntomas tales coma taquicardia, diarrea ou mesmo feridas ou lunares.\nDiagn\u00f3stico.\nO diagn\u00f3stico de hipocondriasis require diferencialo da personalidade aprehensiva. Ao contrario que nos casos nos que a a preocupaci\u00f3n pola enfermidade \u00e9 un trazo da personalidade, na hipocondriase o malestar e tal que interfire e afecta \u00e1 vida social, laboral e persoal do individuo. Para diagnosticar a doenza, ademais, c\u00f3mpre que os s\u00edntomas perduren no tempo un m\u00ednimo de seis meses desde o inicio dos s\u00edntomas.\nSegundo o CIE-10, a diagn\u00f3stico de trastorno hipocondr\u00edaco incl\u00fae:\nTratamento.\nO tratamento bas\u00e9ase na combinaci\u00f3n de f\u00e1rmacos antidepresivos coa psicoterapia cognitivo condutual. De feito, \u00e9 moi com\u00fan que psiquiatra e psic\u00f3logo traballen xuntos ante esta enfermidade. Os medicamentos reducen o des\u00e1nimo pero por si sos non son suficientes para eliminar as ideas de enfermidade. D\u00e9bense tomar conxuntamente co tratamento psicol\u00f3xico.\nA psicoterapia en si dir\u00edxese a paliar a angustia e o medo que senten estas persoas ensin\u00e1ndolles a enfrontar o seu problema. Un punto vital radica en saber diferenciar os s\u00edntomas reais dos ficticios. Normalmente \u00fasanse t\u00e9cnicas como a desensibilizaci\u00f3n, o control do pensamento e a relaxaci\u00f3n."}
{"id": "342937", "revid": "89787", "url": "https://gl.wikipedia.org/wiki?curid=342937", "title": "Federaci\u00f3n Internacional de Tenis", "text": "A Federaci\u00f3n Internacional de Tenis (en ingl\u00e9s: \"International Tennis Federation\", ITF) \u00e9 o organismo m\u00e1ximo do tenis mundial, que ten como principal obxectivo, regular, expandir e levar este deporte a todo o mundo. Ten a s\u00faa sede en Londres.\nA ITF ten incidencia en competici\u00f3ns que van desde os eventos profesionais m\u00e1is destacados como os Xogos Ol\u00edmpicos, os Grand Slams, a Copa Davis e a Fed Cup, ata os de nivel de entrada como os torneos Sat\u00e9lites e \"Futures\" correspondentes ao Circu\u00edto ITF masculino e feminino, as\u00ed como eventos para j\u00faniors, veteranos e cadeira de rodas.\nHistoria.\nA necesidade de establecer unha federaci\u00f3n de car\u00e1cter internacional xurdiu en 1911. Por eses anos o tenis sobre c\u00e9spede comezaba a desenvolverse con gran forza no mundo, polo que se fac\u00eda imperiosa unha alianza para que o deporte fose estruturado de forma ordenada a nivel mundial, aproveitando que as Asociaci\u00f3ns Nacionais de Tenis xa se atopaban establecidas e conformadas.\nDuane Williams foi un dos grandes xestores, que xunto a Charles Barde, membro honorario da Asociaci\u00f3n de Tenis de Su\u00edza, e Henri Wallet da Federaci\u00f3n Francesa de Tenis, deron forza a esta idea.\nFinalmente, doce foron as asociaci\u00f3ns que se reuniron por primeira vez na conferencia anual que se realizou en Par\u00eds, o 1 de marzo de 1913, fundando desta maneira a Federaci\u00f3n Internacional de Tenis. Os membros fundadores foron: Alema\u00f1a, Australasia (Australia e Nova Zelandia), Austria, B\u00e9lxica, Dinamarca, Espa\u00f1a, Francia, Pa\u00edses Baixos, Reino Unido, Rusia, Suecia, Su\u00edza e Sur\u00e1frica.\nOrganizaci\u00f3n.\nA estrutura xer\u00e1rquica da federaci\u00f3n est\u00e1 conformada polo Presidente e os Vicepresidentes, o Congreso, o Comit\u00e9 Executivo, o Consello e os Comit\u00e9s T\u00e9cnicos.\nA ITF conta en 2016 coa afiliaci\u00f3n de 211 federaci\u00f3ns nacionais (148 membros de pleno dereito e 63 membros asociados, sen dereito a voto) repartidas en seis organismos continentais:"}
{"id": "342938", "revid": "27155", "url": "https://gl.wikipedia.org/wiki?curid=342938", "title": "Plasticidade do fenotipo", "text": ""}
{"id": "342939", "revid": "1131", "url": "https://gl.wikipedia.org/wiki?curid=342939", "title": "Estadi Municipal de Reus", "text": "O Estadi Municipal de Reus \u00e9 un estadio de f\u00fatbol da cidade catal\u00e1 de Reus, na provincia de Tarragona. Foi inaugurado en 1977 e ten capacidade para 4.700 espectadores.\nAlberga os partidos do Club de Futbol Reus Deportiu, que antes xogara no Estadio da estrada de Salou (1913-1919), o Camp del Cam\u00ed d'Aleixar (1919-1927) e o Estadio do Carrer Gaud\u00ed (1927-1978). Ten dous campos anexos, un de c\u00e9spede artificial e outro de c\u00e9spede natural apto para a pr\u00e1ctica do rugby.\nEntre 1977 e 1984 chamouse Camp Nou e entre 1984 e 2005, Camp Nou Municipal."}
{"id": "342940", "revid": "1131", "url": "https://gl.wikipedia.org/wiki?curid=342940", "title": "Estadio de La Condomina", "text": "La Condomina \u00e9 un estadio de f\u00fatbol da cidade de Murcia, situado no centro da capital, na Ronda de Garay, xunto \u00e1 Praza de Touros. Nel xoga os seus partidos o UCAM Murcia e antigamente fix\u00e9rono tam\u00e9n outros equipos da cidade como o Real Murcia e o Ciudad de Murcia.\nTen capacidade para 17.500 espectadores, e foi inaugurado o 25 de decembro de 1924. Conta con dous vestiarios para xogadores, vestiarios para \u00e1rbitros e sala de prensa. Nel, ademais de encontros deportivos, celebr\u00e1ronse concertos, galas, espect\u00e1culos e toda unha infinidade de eventos para os cales o estadio resultaba id\u00f3neo debido \u00e1 s\u00faa localizaci\u00f3n e ao seu f\u00e1cil acceso."}
{"id": "342941", "revid": "10599", "url": "https://gl.wikipedia.org/wiki?curid=342941", "title": "Estaci\u00f3n de C\u00f3rdoba - Central", "text": ""}
{"id": "342942", "revid": "10599", "url": "https://gl.wikipedia.org/wiki?curid=342942", "title": "Estaci\u00f3n de Cidade Real - Central", "text": ""}
{"id": "342944", "revid": "85894", "url": "https://gl.wikipedia.org/wiki?curid=342944", "title": "A Granxa, Sela, Arbo", "text": "A Granxa \u00e9 un lugar da parroquia de Sela, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 55 habitantes (25 homes e 30 mulleres)."}
{"id": "342945", "revid": "85894", "url": "https://gl.wikipedia.org/wiki?curid=342945", "title": "Rozas, Sela, Arbo", "text": "Rozas \u00e9 un lugar da parroquia de Sela, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 89 habitantes (48 homes e 41 mulleres)."}
{"id": "342946", "revid": "85894", "url": "https://gl.wikipedia.org/wiki?curid=342946", "title": "Vali\u00f1as, Sela, Arbo", "text": "Vali\u00f1as \u00e9 un lugar da parroquia de Sela, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 19 habitantes (11 homes e 8 mulleres)."}
{"id": "342947", "revid": "85894", "url": "https://gl.wikipedia.org/wiki?curid=342947", "title": "Os Eidos de Abaixo, Sela, Arbo", "text": "Os Eidos de Abaixo \u00e9 un lugar da parroquia de Sela, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 101 habitantes (51 homes e 50 mulleres)."}
{"id": "342948", "revid": "85894", "url": "https://gl.wikipedia.org/wiki?curid=342948", "title": "Os Eidos de Arriba, Sela, Arbo", "text": "Os Eidos de Arriba \u00e9 un lugar da parroquia de Sela, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 96 habitantes (47 homes e 49 mulleres)."}
{"id": "342949", "revid": "32797", "url": "https://gl.wikipedia.org/wiki?curid=342949", "title": "Eidos", "text": "Un eido \u00e9 un terreo cultivado ou o conxunto de terras que rodean unha casa. Os Eidos pode referirse a:"}
{"id": "342950", "revid": "88215", "url": "https://gl.wikipedia.org/wiki?curid=342950", "title": "Consello Superior de Deportes", "text": "O Consello Superior de Deportes (CSD, en castel\u00e1n: \"Consejo Superior de Deportes\") \u00e9 un organismo aut\u00f3nomo da Administraci\u00f3n Xeral do Estado espa\u00f1ola, dependente no Ministerio de Cultura e Deporte.\nPara o control das trampas no deporte e asegurar a boa sa\u00fade dos deportistas ten adscrita a Axencia Espa\u00f1ola de Protecci\u00f3n da Sa\u00fade no Deporte, comunmente co\u00f1ecida como Axencia Estatal Antidopaxe.\nHistoria.\nO CSD cr\u00e9ase mediante Decreto 2258/1977, do 27 de agosto e \u00e9 directo herdeiro da Delegaci\u00f3n Nacional de Deportes, creada en 1941, dependente da Secretar\u00eda Xeral do Movemento.\nAs s\u00faas competencias esenciais defin\u00edronse na Lei 13/1980, do 31 de marzo, Xeral da Cultura F\u00edsica e do Deporte, e m\u00e1is tarde na norma que a substitu\u00edu: a Lei 10/1990, do 15 de outubro, do Deporte."}
{"id": "342951", "revid": "10599", "url": "https://gl.wikipedia.org/wiki?curid=342951", "title": "Consejo Superior de Deportes", "text": ""}
{"id": "342952", "revid": "56817", "url": "https://gl.wikipedia.org/wiki?curid=342952", "title": "Ram\u00f3n Otero", "text": "O nome Ram\u00f3n Otero pode referirse a varios galegos:"}
{"id": "342953", "revid": "1131", "url": "https://gl.wikipedia.org/wiki?curid=342953", "title": "Eido", "text": "Un eido \u00e9 un terreo cultivado ou o conxunto de terras arredor dunha casa. Como top\u00f3nimo, Eido pode referirse a:"}
{"id": "342954", "revid": "23204", "url": "https://gl.wikipedia.org/wiki?curid=342954", "title": "Viso dos Eidos, O Rosal, O Rosal", "text": "Viso dos Eidos \u00e9 un lugar da parroquia do Rosal, no concello pontevedr\u00e9s do Rosal, na comarca do Baixo Mi\u00f1o. Segundo o IGE, en 2022 ti\u00f1a 267 habitantes (140 homes e 127 mulleres)."}
{"id": "342955", "revid": "10599", "url": "https://gl.wikipedia.org/wiki?curid=342955", "title": "Eusko Jaurlaritza", "text": ""}
{"id": "342956", "revid": "1131", "url": "https://gl.wikipedia.org/wiki?curid=342956", "title": "Os Eidos", "text": ""}
{"id": "342957", "revid": "785", "url": "https://gl.wikipedia.org/wiki?curid=342957", "title": "San Tirso", "text": "San Tirso pode referirse a:\nComo top\u00f3nimo pode referirse a:"}
{"id": "342968", "revid": "5863", "url": "https://gl.wikipedia.org/wiki?curid=342968", "title": "Santolina", "text": "Santolina, as santolinas, \u00e9 un x\u00e9nero de plantas pertencente \u00e1 familia Asteraceae, nativa da rexi\u00f3n Mediterr\u00e1nea. Segundo autores, hai entre 15 e 18 especies.\nDescrici\u00f3n.\nAs especies son gamallos\u00a0perennes que acadan 10\u201360\u00a0cm de altura. As follas son simples nalgunhas especies, ou pinnadas, finamente divididas noutras, a mi\u00fado densamente viludas. As flores son amarelas, produc\u00edndose en inflorescencias globosas con testas florais de 1\u20132\u00a0cm de di\u00e1metro que sobresaen 10\u201325\u00a0cm sobre a follaxe.\nEcolox\u00eda.\nVarias especies de \"Santolina\" son alimento para as larvas dalgunhas especies de lepid\u00f3pteros inclu\u00edndo \"Bucculatrix santolinella\" (come exclusivamente \"S. chamaecyparissus\") e \"Coleophora\" sobre \"C. albicella\".\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 2: 842. 1753. A especie tipo \u00e9: \"Santolina chamaecyparissus\"\nSantolina: nome xen\u00e9rico que deriva do lat\u00edn \"sanctus\" = \"sagrado\" e \"linum\" = \"li\u00f1o\", baseada nun antigo nome dunha especie deste x\u00e9nero."}
{"id": "342972", "revid": "89787", "url": "https://gl.wikipedia.org/wiki?curid=342972", "title": "Abr\u00f3tano femia", "text": "O abr\u00f3tano femia, herba da loba ou santolina \u00a0(Santolina chamaecyparissus\") \u00e9 unha especie de\u00a0planta herb\u00e1cea\u00a0ou gamallo, pertencente \u00e1 familia das Aster\u00e1ceas, de talo erecto e magro, moi ramificado, follas estreitas e lineares de cor verde agrisada e flores amarelas en cap\u00edtulos, moi arom\u00e1ticas, da que se utilizan principalmente as flores en infusi\u00f3n. Ademais das propiedades medicinais, cult\u00edvase en Galiza coma ornamental.\nDescrici\u00f3n.\nPos\u00fae numerosos talos delgados sobre o que medran follas de cor verde cinsenta, estreitas, lineais, divididas, carnosas e recendentes. Botan un intenso cheiro arom\u00e1tico que lembra ao da\u00a0macela, a\u00ednda que un chisco desagrad\u00e1bel.\u00a0No alto agroman unhas testi\u00f1as hemisf\u00e9ricas con flores tubulosas de cor amarela. A s\u00faa altura pode oscilar entre os 20 e 70\u00a0cm. O seu froito \u00e9 cuadrangular.\nH\u00e1bitat.\nPlanta de clima mediterr\u00e1neo, orixinaria do sur de Europa, atop\u00e1ndose tam\u00e9n no norte de \u00c1frica e en Am\u00e9rica do Norte. Medra en outeiros e ladeiras arxilosas ou pedrentas. En Galiza non \u00e9 com\u00fan atopala brava, ag\u00e1s nas zonas de clima de influencia mediterr\u00e1nea.\nTaxonom\u00eda.\n\"Santolina chamaecyparissus\" foi descrita por Carl von Linn\u00e9 e publicado en \"Species Plantarum\" 2: 842. 1753.\nSantolina: nome xen\u00e9rico que deriva do lat\u00edn \"sanctus\" = \"sagrado\" e \"linum\" = \"li\u00f1o\", baseada nun antigo nome dunha especie deste x\u00e9nero.\nchamaecyparissus: nome xen\u00e9rico en lat\u00edn derivado do grego \"\u03c7\u03b1\u03bc\u03b1\u03b9\u03ba\u03c5\u03c0\u03ac\u03c1\u03b9\u03c3\u03c3\u03bf\u03c2\" (\"alcipreste do chan\"), e xa usado na antiga Roma para nomear a especie. Este nome designa tam\u00e9n ao \"Chamaecyparis\", un x\u00e9nero de Cupressaceae."}
{"id": "342973", "revid": "18868", "url": "https://gl.wikipedia.org/wiki?curid=342973", "title": "Herba da loba", "text": ""}
{"id": "342974", "revid": "18868", "url": "https://gl.wikipedia.org/wiki?curid=342974", "title": "Herba loba", "text": ""}
{"id": "342975", "revid": "18868", "url": "https://gl.wikipedia.org/wiki?curid=342975", "title": "Santolina chamaecyparissus", "text": ""}
{"id": "342976", "revid": "89787", "url": "https://gl.wikipedia.org/wiki?curid=342976", "title": "Macela do Casaio", "text": "A macela do Casaio Santolina rosmarinifolia \u00e9 un gamallo recendente planta do x\u00e9nero das santolinas, na familia das aster\u00e1ceas. Non \u00e9 unha macela verdadeira.\nDescrici\u00f3n.\nPlanta subarbustiva de clima mediterr\u00e1neo.\nRamas novas pouco ou nada le\u00f1osas, herb\u00e1ceas, verdes. Follas moi alongadas, lineares, rugosas, marxe con pequenos l\u00f3bulos ou dentes, de cor verde intenso ou verde-agrisado polo feixe e esbrancuxadas polo env\u00e9s. Inflorescencia en cap\u00edtulos terminais solitarios, amarelos e de moita densidade. Br\u00e1cteas aquilladas, papir\u00e1ceas e laciniadas. Floraci\u00f3n de primavera a ver\u00e1n segundo zonas e altitude.\nUsos e coidados\n\u00c9 unha planta perenne que atura moi ben as condici\u00f3ns secas dalgunhas zonas da Pen\u00ednsula Ib\u00e9rica. Util\u00edzase en xardinaxe xa que permite aforrar auga, pois se adapta moi ben \u00e1s condici\u00f3ns x\u00e9ricas extremas.\nDoutra banda a s\u00faa floraci\u00f3n \u00e9 moi espectacular, pois de cada talo xorde unha flor composta de cor amarela.\nH\u00e1bitat.\nLugares pedrentos e areentos, rochedos secos. \u00c9 unha planta asociada \u00e1s formaci\u00f3ns de aci\u00f1eiras con matogueiras pouco densas e pastos de zonas monta\u00f1osas at\u00e9 1700 msnm .\nEn castel\u00e1n ch\u00e1manlle \"bolinares\" \u00e1s matogueiras de pequeno porte nos que aparece esta especie. Son plantas frecuentes nestas formaci\u00f3ns: \"Artemisia campestris\", \"Marrubium vulgare\", \"Chondrilla juncea\", \"Cichorium intybus\", \n\"Centaurea ornata.\" At\u00f3panse en desmontes, terrapl\u00e9ns, beir\u00eds dos cami\u00f1os e mesmo en barbeitos\u00a0de varios anos.\nDistribuci\u00f3n.\nNo Mediterr\u00e1neo occidental, na Pen\u00ednsula Ib\u00e9rica, e no norte de \u00c1frica no Atlas e na Cabilia. \u00c9 rara en Galiza, podendo aparecer nas zonas m\u00e1is secas.\nTaxonom\u00eda.\n\"Santolina rosmarinifolia\" foi descrita por Carl von Linn\u00e9 e publicado en \"Species Plantarum\" 2: 842. 1753.\nSantolina: nome xen\u00e9rico que deriva do lat\u00edn \"sanctus\" = \"sagrado\" e \"linum\" = \"li\u00f1o\", baseada nun antigo nome dunha especie deste x\u00e9nero.\nrosmarinifolia: ep\u00edteto latino que significa \"coas follas do romeu\"."}
{"id": "342977", "revid": "18868", "url": "https://gl.wikipedia.org/wiki?curid=342977", "title": "Santolina rosmarinifolia", "text": ""}
{"id": "342984", "revid": "101044", "url": "https://gl.wikipedia.org/wiki?curid=342984", "title": "\u00c1lex Rins", "text": "\u00c1lex Rins Navarro, nado en Barcelona o 8 de decembro de 1995, \u00e9 un piloto de motociclismo espa\u00f1ol que corre na categor\u00eda de Moto2.\nTraxectoria.\nMoto 3.\n\u00c1lex Rins iniciouse en Moto3 no ano 2012 da man do equipo Estrella Galicia 0,0. Na s\u00faa segunda carreira conseguiu a s\u00faa primeira \"pole position\", concretamente no Gran Premio de Espa\u00f1a. O seu primeiro podio acadouno dous grandes premios m\u00e1is tarde, no Gran Premio de Francia, cun terceiro posto. A\u00ednda que non acabou m\u00e1is carreiras no podio, a s\u00faa regularidade fixo que acabara o campionato na quinta posici\u00f3n.\nEn 2013 continuou correndo co equipo Estrella Galicia 0,0, con \u00c0lex M\u00e1rquez como compa\u00f1eiro. Nesa tempada ga\u00f1ou 6 grandes premios e conseguiu 14 podios, estando na loita polo t\u00edtulo durante todo o campionato. Terminou en segunda posici\u00f3n por detr\u00e1s de Maverick Vi\u00f1ales.\nEn 2014 mant\u00edvose no equipo Estrella Galicia. Nese campionato ga\u00f1ou 2 grandes premios e conseguiu 8 podios, acabando a tempada na terceira posici\u00f3n.\nMoto 2.\nNa tempada 2015 debuta nunha categor\u00eda superior, Moto2, formando parte do equipo Pons Racing. Na segunda carreira acabou en segunda posici\u00f3n, o primeiro dos seus 10 podios durante a tempada, entre eles unha vitoria en Indian\u00e1polis. Acabou o campionato en segunda posici\u00f3n."}
{"id": "342992", "revid": "1131", "url": "https://gl.wikipedia.org/wiki?curid=342992", "title": "Castelo de Swords", "text": "O Castelo de Swords (\"Swords Castle\" en ingl\u00e9s) \u00e9 un castelo situado en Swords, xusto ao norte de Dubl\u00edn, no condado de Fingal, Irlanda. Foi constru\u00eddo como unha residencia se\u00f1orial do arcebispo de Dubl\u00edn ao redor do ano 1200 ou algo m\u00e1is tarde.\nNunca foi un castelo importante no sentido militar, pero cubr\u00eda unha extensa \u00e1rea amurallada pentagonal duns 6.000 m\u00b2 cunha torre no norte, probablemente a residencia do condestable, e unha impresionante porta de entrada no sur. O celador poder\u00eda ocupar o cuerto \u00e1 esquerda da porta, meintras que \u00e1 dereita se atopaba a habitaci\u00f3n do porteiro coa habitaci\u00f3n do sacerdote arriba. A capela adxunta, constru\u00edda a finais do s\u00e9culo XIII, probablemente foi usada como o oratorio probado do arcebispo.\nOutros edificios, documentados nunha investigaci\u00f3n en 1326 e que xa non existen, inclu\u00edan o gran vest\u00edbulo no lado leste do claustro. O arcebispo abandonou Swords cando en 1324 constru\u00eduse un novo palacio en Tallaght -un traslado que sen d\u00fabida se viu reforzado polos continuos danos sufridos polo edificio durante a campa\u00f1a de Roberto I de Escocia en Irlanda en 1317. As amenas graduadas suxiren alg\u00fan tipo de ocupaci\u00f3n durante o s\u00e9culo XV, pero en 1583, cando foi ocupado brevemente por protestantes neerlandeses foi descrito como \"o vello castelo totalmente espoliado\". No s\u00e9culo XIX foi usado como xard\u00edn e vendido cando a Igrexa de Irlanda foi separada do estado."}
{"id": "342995", "revid": "23204", "url": "https://gl.wikipedia.org/wiki?curid=342995", "title": "M\u00e1scara", "text": "Unha m\u00e1scara (\u00e1s veces denominada respirador que non debe confundirse co ventilador mec\u00e1nico) \u00e9 un dispositivo dese\u00f1ado para protexer o portador da inhalaci\u00f3n de atmosferas perigosas, inclu\u00edndo , vapores, gases e part\u00edculas en suspensi\u00f3n coma pos e microorganismos -bacterias e virus- aerotransportados as\u00ed como para protexer aos demais cando o portador pode contaxiar algunha doenza.\nTipos segundo a orixe do ar.\nHai d\u00faas categor\u00edas principais nas m\u00e1scaras:\nAs m\u00e1scaras te\u00f1en unha peza facial que se axusta e suxeita \u00e1 cabeza mediante fitas, arn\u00e9s de tea, ou alg\u00fan outro m\u00e9todo.\nTipos segundo o seu uso e nivel de protecci\u00f3n.\nM\u00e1scara cir\u00farxica.\nA m\u00e1scara cir\u00farxica \u00e9 un tipo de m\u00e1scara autofiltrante utilizada por persoal m\u00e9dico e sanitario para conter bacterias provenientes do nariz e da boca. As m\u00e1scaras cir\u00farxicas tam\u00e9n as utilizan civ\u00eds en espazos p\u00fablicos ante gromos ou epidemias de doenzas transmitidas por v\u00eda respiratoria, ou ben cando o ar dun determinado local est\u00e1 contaminado.\nTipos de m\u00e1scaras segundo normas europeas - FFP.\nA norma europea \"EN 149\" chama \u00e1s m\u00e1scaras \"pezas de filtrado facial\" (\"filtering face pieces\", FFP) en tres categor\u00edas segundo a s\u00faa capacidade de filtrado e polo tanto de protecci\u00f3n:\nTipos de m\u00e1scaras segundo normas estadounidenses - N.\nNos Estados Unidos o Instituto Nacional para a Seguridade e Sa\u00fade Ocupacional definiu en 2011 os seguintes tipos de filtros de part\u00edculas:\nM\u00e1scaras hixi\u00e9nicas fronte ao SARS-CoV-2.\nDurante a pandemia de enfermidade por coronavirus de 2019-2020 (COVID-19) e o seu espallamento a practicamente todos os pa\u00edses do mundo, produciuse unha escaseza xeneralizada de m\u00e1scaras ante a necesidade do seu uso para evitar contaxiar e ser contaxiado. Ante esta situaci\u00f3n xurdiron propostas individuais, empresariais e estatais para a confecci\u00f3n das denominadas como m\u00e1scaras hixi\u00e9nicas, que sen cumprir as normas esixidas para as m\u00e1scaras cir\u00farxicas e de protecci\u00f3n (m\u00e1scaras cir\u00farxicas, m\u00e1scara N95, FFP2 e FFP3) pod\u00edan cumpr\u00edr unha funci\u00f3n hixi\u00e9nica e evitar tanto contaxiar e como ser contaxiado.\nOs Centros para o Control e a Prevenci\u00f3n de doenzas dos Estados Unidos publicaron un padr\u00f3n de m\u00e1scaras caseiras sen costuras usando un pano e un filtro de caf\u00e9, as\u00ed como un v\u00eddeo sobre como facer m\u00e1scaras con bandas de goma e teas dobradas que se atopan en casa. Os cient\u00edficos de todo o pa\u00eds encarg\u00e1ronse de identificar os materiais coti\u00e1ns que fan un mellor traballo ao filtrar part\u00edculas microsc\u00f3picas. En probas recentes, os filtros de forno HEPA obtiveron bos resultados, do mesmo xeito que as bolsas de aspirador, as capas de fundas de almofada de 600 unidades e a tea similar ao pixama de flanela. Os filtros de caf\u00e9 apiados tiveron puntuaci\u00f3ns medias. As bufandas e o material de panos tiveron as puntuci\u00f3ns m\u00e1is baixas, pero a\u00ednda as\u00ed apa\u00f1aron unha pequena porcentaxe de part\u00edculas.\nEn Espa\u00f1a e outros pa\u00edses xurdiron iniciativas conxuntas cidad\u00e1s, privadas e p\u00fablicas para a confecci\u00f3n e homologaci\u00f3n de m\u00e1scaras hixi\u00e9nicas que pod\u00edan cumprir a funci\u00f3n de protecci\u00f3n fronte ao SARS-CoV-2."}
{"id": "342996", "revid": "65337", "url": "https://gl.wikipedia.org/wiki?curid=342996", "title": "Carauta", "text": ""}
{"id": "342997", "revid": "5298", "url": "https://gl.wikipedia.org/wiki?curid=342997", "title": "Estaci\u00f3n de Madrid - Chamart\u00edn", "text": ""}
{"id": "342999", "revid": "10599", "url": "https://gl.wikipedia.org/wiki?curid=342999", "title": "Estaci\u00f3n de Alacant - Terminal", "text": ""}
{"id": "343001", "revid": "10599", "url": "https://gl.wikipedia.org/wiki?curid=343001", "title": "Estaci\u00f3n de San Clodio - Quiroga", "text": ""}
{"id": "343002", "revid": "10599", "url": "https://gl.wikipedia.org/wiki?curid=343002", "title": "Estaci\u00f3n da R\u00faa - Pet\u00edn", "text": ""}
{"id": "343003", "revid": "10599", "url": "https://gl.wikipedia.org/wiki?curid=343003", "title": "Estaci\u00f3n de Zaragoza - Delicias", "text": ""}
{"id": "343004", "revid": "10599", "url": "https://gl.wikipedia.org/wiki?curid=343004", "title": "Estaci\u00f3n de M\u00e1laga - Mar\u00eda Zambrano", "text": ""}
{"id": "343005", "revid": "10599", "url": "https://gl.wikipedia.org/wiki?curid=343005", "title": "Estaci\u00f3n de Antequera - Santa Ana", "text": ""}
{"id": "343006", "revid": "10599", "url": "https://gl.wikipedia.org/wiki?curid=343006", "title": "Estaci\u00f3n de Sevilla - Santa Justa", "text": ""}
{"id": "343008", "revid": "10599", "url": "https://gl.wikipedia.org/wiki?curid=343008", "title": "Estaci\u00f3n de Puente Genil - Herrera", "text": ""}
{"id": "343009", "revid": "10599", "url": "https://gl.wikipedia.org/wiki?curid=343009", "title": "Estaci\u00f3n de San Fernando - Bah\u00eda Sur", "text": ""}
{"id": "343010", "revid": "10599", "url": "https://gl.wikipedia.org/wiki?curid=343010", "title": "Estaci\u00f3n de Burgos - Rosa de Lima", "text": ""}
{"id": "343011", "revid": "10599", "url": "https://gl.wikipedia.org/wiki?curid=343011", "title": "Estaci\u00f3n de Segovia - Guiomar", "text": ""}
{"id": "343012", "revid": "10599", "url": "https://gl.wikipedia.org/wiki?curid=343012", "title": "Estaci\u00f3n de Valladolid - Campo Grande", "text": ""}
{"id": "343013", "revid": "10599", "url": "https://gl.wikipedia.org/wiki?curid=343013", "title": "Estaci\u00f3n de Albacete - Los Llanos", "text": ""}
{"id": "343014", "revid": "10599", "url": "https://gl.wikipedia.org/wiki?curid=343014", "title": "Estaci\u00f3n de Guadalaxara - Yebes", "text": ""}
{"id": "343016", "revid": "10599", "url": "https://gl.wikipedia.org/wiki?curid=343016", "title": "Estaci\u00f3n de Figueres - Vilafant", "text": ""}
{"id": "343017", "revid": "10599", "url": "https://gl.wikipedia.org/wiki?curid=343017", "title": "Estaci\u00f3n de Lleida - Pirineus", "text": ""}
{"id": "343018", "revid": "10599", "url": "https://gl.wikipedia.org/wiki?curid=343018", "title": "Estaci\u00f3n de Barcelona - Sagrera", "text": ""}
{"id": "343019", "revid": "10599", "url": "https://gl.wikipedia.org/wiki?curid=343019", "title": "Estaci\u00f3n de Barcelona - Sants", "text": ""}
{"id": "343020", "revid": "10599", "url": "https://gl.wikipedia.org/wiki?curid=343020", "title": "Estaci\u00f3n de Torre Bar\u00f3 - Vallbona", "text": ""}
{"id": "343021", "revid": "10599", "url": "https://gl.wikipedia.org/wiki?curid=343021", "title": "Estaci\u00f3n de Lorca - Sutullena", "text": ""}
{"id": "343022", "revid": "10599", "url": "https://gl.wikipedia.org/wiki?curid=343022", "title": "Estaci\u00f3n de Elx - Carr\u00fas", "text": ""}
{"id": "343023", "revid": "17467", "url": "https://gl.wikipedia.org/wiki?curid=343023", "title": "Estaci\u00f3n de Elx - Matola", "text": ""}
{"id": "343024", "revid": "10599", "url": "https://gl.wikipedia.org/wiki?curid=343024", "title": "Estaci\u00f3n de Elx - Parc", "text": ""}
{"id": "343026", "revid": "25871", "url": "https://gl.wikipedia.org/wiki?curid=343026", "title": "A Igrexa, Cequeli\u00f1os, Arbo", "text": "A Igrexa \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 25 habitantes (10 homes e 15 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "343027", "revid": "89787", "url": "https://gl.wikipedia.org/wiki?curid=343027", "title": "Cequeli\u00f1os, Cequeli\u00f1os, Arbo", "text": "Cequeli\u00f1os \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 41 habitantes (24 homes e 17 mulleres)."}
{"id": "343028", "revid": "25871", "url": "https://gl.wikipedia.org/wiki?curid=343028", "title": "A Cigarreira, Cequeli\u00f1os, Arbo", "text": "A Cigarreira \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 23 habitantes (13 homes e 10 mulleres)."}
{"id": "343029", "revid": "56817", "url": "https://gl.wikipedia.org/wiki?curid=343029", "title": "A Cigarreira", "text": "O top\u00f3nimo galego A Cigarreira pode referirse a:"}
{"id": "343030", "revid": "85894", "url": "https://gl.wikipedia.org/wiki?curid=343030", "title": "Mandelos, Cequeli\u00f1os, Arbo", "text": "Mandelos \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 31 habitantes (14 homes e 17 mulleres)."}
{"id": "343031", "revid": "89787", "url": "https://gl.wikipedia.org/wiki?curid=343031", "title": "A Moreira, Cequeli\u00f1os, Arbo", "text": "A Moreira \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "343032", "revid": "25871", "url": "https://gl.wikipedia.org/wiki?curid=343032", "title": "O Picoto, Cequeli\u00f1os, Arbo", "text": "O Picoto \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 29 habitantes (14 homes e 15 mulleres)."}
{"id": "343033", "revid": "89787", "url": "https://gl.wikipedia.org/wiki?curid=343033", "title": "A Rasela, Cequeli\u00f1os, Arbo", "text": "A Rasela \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "343034", "revid": "85894", "url": "https://gl.wikipedia.org/wiki?curid=343034", "title": "Ribas de Mi\u00f1o, Cequeli\u00f1os, Arbo", "text": "Ribas de Mi\u00f1o \u00e9 un lugar da parroquia de Cequeli\u00f1os, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "343038", "revid": "23204", "url": "https://gl.wikipedia.org/wiki?curid=343038", "title": "Eparqu\u00eda ortodoxa grega de Volodymyr e Brest", "text": "A eparqu\u00eda de Volodymyr-Brest foi unha s\u00e9 da Igrexa Ortodoxa de Constantinopla, parte da metr\u00f3pole de K\u00ediv. En 1596 entrou en uni\u00f3n coa Igrexa Cat\u00f3lica.\nTerritorio.\nA eparqu\u00eda abrangu\u00eda parte da rexi\u00f3n de Volinia e a parte setentrional de Podlaquia.\nHistoria.\nFoi estabelecida na Volinia polos seguidores dos santos Cirilo e Metodio. En 992 pasou a formar parte da metr\u00f3pole de K\u00ediv.\nEntre 1302 e 1332, entre 1337 e 1347, e entre 1371 e 1401 a eparqu\u00eda foi parte da metr\u00f3pole de Galicia.\nEn 1596 o bispo Ipatii Potii aceptou a Uni\u00f3n de Brest, entrando en comu\u00f1\u00f3n coa Igrexa Cat\u00f3lica."}
{"id": "343042", "revid": "5863", "url": "https://gl.wikipedia.org/wiki?curid=343042", "title": "Anaiansi", "text": "Anaiansi \u00e9 unha novela de \u00darsula Heinze publicada en 1987 por Ir Indo, dirixida principalmente aos p\u00fablicos xuven\u00eds.\nTrama.\nAnaiansi \u00e9 profesora de arte nun instituto. Mant\u00e9n a esperanza de casar con Primitivo Conde, un home xa casado, ao tempo que mant\u00e9n unha relaci\u00f3n m\u00e1is ben distante con Arturo Xelm\u00edrez. Vive coa s\u00faa t\u00eda, a s\u00faa nai, a s\u00faa avoa e con Cristal, a s\u00faa irm\u00e1, unha adolescente de 16 anos.\nA personaxe principal intenta escapar do mundo no que vive (contrib\u00fae ao sentimento de opresi\u00f3n a s\u00faa tensa situaci\u00f3n coa familia) e do fast\u00edo que lle produce a s\u00faa profesi\u00f3n. O seu amor por Primitivo Conde l\u00e9vaa a percorrer vilas galegas coma Fisterra ou Cangas coa intenci\u00f3n de atopar a felicidade e a liberdade.\nNarraci\u00f3n.\nA novela est\u00e1 escrita con narradora omnisciente en terceira persoa. Ambi\u00e9ntase en varios lugares e vilas de Galicia na mesma altura cronol\u00f3xica en que a obra se escribe."}
{"id": "343050", "revid": "89787", "url": "https://gl.wikipedia.org/wiki?curid=343050", "title": "Liceas", "text": "Na Antiga Grecia, as Liceas (en grego antigo \u039b\u03cd\u03ba\u03b1\u03b9\u03b1, \"Lykaia\") eran unhas festas arcaicas cun ritual secreto na aba do monte Liceo, o pico m\u00e1is alto de Arcadia. Os rituais e mitos deste primitivo rito de paso viraban ao redor dunha antiga ameaza de canibalismo e a posibilidade dunha transformaci\u00f3n en home lobo dos efebos que participaban. A festa celebr\u00e1base anualmente, probabelmente a comezos de maio.\nO ep\u00edteto Liceo (\u039b\u03cd\u03ba\u03b1\u03b9\u03bf\u03c2 \"Lykaios\", \u2018lobuno\u2019) \u00e9 asumido por Zeus s\u00f3 en relaci\u00f3n coas Liceas, que eran as principais festas arcadias. Zeus ti\u00f1a s\u00f3 unha relaci\u00f3n formal como patr\u00f3n do ritual. No mito fundacional do banquete de Lica\u00f3n para os deuses que inclu\u00edu a carne dun sacrificio humano, quizais un dos seus fillos, N\u00edctimo, ou o seu neto, Arcas, Zeus derrubou a mesa e golpeou a casa de Liceo cun raio, podendo ser o seu padroado nas Liceas pouco m\u00e1is que un formalismo.\nO ritual era nocturno, a xulgar polo nome de N\u00edctimo (\u03bd\u03cd\u03be \"n\u00fdx\", \u2018noite\u2019). Os rumores sobre a cerimonia que circulaban entre os gregos xiraban en torno ao tema do sacrificio humano e o canibalismo: segundo Plat\u00f3n, certo clan reunir\u00edase na monta\u00f1a para realizar un sacrificio cada nove anos a Zeus Liceo, e mesturar\u00edan un \u00fanico anaco de entra\u00f1as humanas coas do animal. Dic\u00edase que quen com\u00eda a carne humana se transformaba nun lobo, e s\u00f3 pod\u00eda recuperar a s\u00faa forma orixinal se non volv\u00eda comer carne humana ata que terminase o seguinte ciclo de nove anos. Pausanias falou do campi\u00f3n ol\u00edmpico de boxeo Damarco de Parrasia, quen \u00abse transformou nun lobo no sacrificio a Zeus Liceo, e cambiou de volta a un home no d\u00e9cimo ano tras isto\u00bb, de onde Burkert afirma que, para que Damarco participase con \u00e9xito polo menos dez anos despois, os participantes no ritual deberon ser efebos.\nUn santuario de Pan tam\u00e9n estaba situado na monta\u00f1a. Segundo a tradici\u00f3n, Evandro, fillo de Hermes, guiou unha colonia desde Palantion en Arcadia at\u00e9 Italia, onde constru\u00edu a cidade hom\u00f3nima no monte Palatino e introduciu o culto a Pan Liceo e as festas das Liceas, que m\u00e1is tarde se converter\u00edan nas importantes festas romanas das Lupercais.\nPorfirio contaba que Teofrasto comparara o sacrificio \u00abnas Liceas de Arcadia\u00bb cos sacrificios cartaxineses a Moloch.\nHab\u00eda varias sedes. Na cima do monte Liceo Pausanias viu o altar a Zeus formado por unha morea de cinzas, pero, como asistir ao rito era impos\u00edbel, foi obrigado a \u00abdeixalo como estaba e como estivo desde o principio\u00bb.\nPreto da antiga morea de cinzas onde os sacrificios ti\u00f1an lugar hab\u00eda un recinto prohibido onde, supostamente, ningunha sombra era xamais proxectada. Estaba a cova de Rea, a \"Kretaia\", onde segundo a lenda local naceu Zeus e foi coidado polas ninfas. Houbo xogos relacionados coa satisfactoria conclusi\u00f3n das Liceas, retirados no s\u00e9culo -IV\u00a0a Megal\u00f3polis, cando foi fundada no -371, que foi a primeira cidade de Arcadia. Al\u00ed houbo un importante templo dedicado a Zeus Liceo, a\u00ednda que os arcadios seguiron realizando sacrificios na cima do monte Liceo at\u00e9 a \u00e9poca de Pausanias (s\u00e9culo II).\nApolo tam\u00e9n tivo unha forma lobuna arcaica, Apolo Licio, adorada en Atenas no \u039b\u03cd\u03ba\u03b5\u03b9\u03bf\u03bd \"Lykeion\" ou Liceo, que terminar\u00eda sendo famoso como o lugar onde Arist\u00f3teles paseaba e ensinaba."}
{"id": "343057", "revid": "17467", "url": "https://gl.wikipedia.org/wiki?curid=343057", "title": "Ministro de Fomento", "text": ""}
{"id": "343058", "revid": "5863", "url": "https://gl.wikipedia.org/wiki?curid=343058", "title": "Bolet\u00edn Auriense", "text": ""}
{"id": "343059", "revid": "89787", "url": "https://gl.wikipedia.org/wiki?curid=343059", "title": "Intervalo de confianza", "text": "En estat\u00edstica, denom\u00ednase intervalo de confianza a un par ou varios pares de n\u00fameros entre os cales se estima que estar\u00e1 certo valor desco\u00f1ecido cunha determinada probabilidade de acerto. Formalmente, estes n\u00fameros determinan un intervalo, que se calcula a partir dos datos dunha mostra, e o valor desco\u00f1ecido \u00e9 un par\u00e1metro da poboaci\u00f3n. A probabilidade de \u00e9xito na estimaci\u00f3n repres\u00e9ntase con \"1 - \u03b1\" e ch\u00e1mase \"nivel de confianza\". Nestas circunstancias, \"\u03b1\" \u00e9 o chamado erro aleatorio ou \"nivel de significaci\u00f3n\", isto \u00e9, unha medida das posibilidades de fallar na estimaci\u00f3n mediante ese intervalo.\nO nivel de confianza e a amplitude do intervalo var\u00edan conxuntamente, de forma que un intervalo m\u00e1is amplo ter\u00e1 m\u00e1is probabilidade de acerto (maior nivel de confianza), mentres que para un intervalo m\u00e1is pequeno, que ofrece unha estimaci\u00f3n m\u00e1is precisa, aumenta a s\u00faa probabilidade de erro.\nPara a construci\u00f3n dun determinado intervalo de confianza \u00e9 necesario co\u00f1ecer a distribuci\u00f3n te\u00f3rica que segue o par\u00e1metro que se quere estimar, \"\u03b8\". \u00e9 habitual que o par\u00e1metro presente unha distribuci\u00f3n normal. Tam\u00e9n poden constru\u00edrse intervalos de confianza coa desigualdade de Chebyshev.\nEn definitiva, un intervalo de confianza ao 1 - \u03b1 por cento para a estimaci\u00f3n dun par\u00e1metro da poboaci\u00f3n \"\u03b8\" que segue unha determinada distribuci\u00f3n de probabilidade, \u00e9 unha expresi\u00f3n do tipo [\"\u03b8\"1, \"\u03b8\"2] tal que P[\"\u03b8\"1 \u2264 \u03b8 \u2264 \"\u03b8\"2] = 1 - \u03b1, onde \"P\" \u00e9 a funci\u00f3n de distribuci\u00f3n de probabilidade de \"\u03b8\".\nExemplos.\nIntervalo de confianza para a media dunha poboaci\u00f3n.\nDunha poboaci\u00f3n de media formula_1 e desv\u00edo t\u00edpico formula_2 p\u00f3dense tomar mostras de formula_3 elementos. Cada unha destas mostras ten \u00e1 s\u00faa vez unha media. P\u00f3dese demostrar que a media de todas as medias da mostra coincide coa media da poboaci\u00f3n: formula_4\nAdemais, se o tama\u00f1o das mostras \u00e9 o suficientemente grande, ou a distribuci\u00f3n da poboaci\u00f3n \u00e9 normal, a distribuci\u00f3n de medias da mostra \u00e9, practicamente, unha distribuci\u00f3n normal con media \u03bc e un desv\u00edo t\u00edpico dado pola seguinte expresi\u00f3n: formula_5. Isto repres\u00e9ntase como segue: formula_6. Se tipificamos, s\u00e9guese que: formula_7\nNunha distribuci\u00f3n \"Z\" ~ \"N\"(0, 1) pode calcularse facilmente un intervalo dentro do que caia unha determinada porcentaxe das observaci\u00f3ns, \u00e9 dicir, \u00e9 sinxelo atopar \"z\"1 e \"z\"2 tales que P[\"z\"1 \u2264 z \u2264 \"z\"2] = 1 - \u03b1, onde (1 - \u03b1)\u2022100 \u00e9 a porcentaxe desexada.\nNesta distribuci\u00f3n normal de medias p\u00f3dese calcular o intervalo de confianza onde se atopar\u00e1 a media da poboaci\u00f3n se s\u00f3 se co\u00f1ece unha media da mostra (formula_8), cunha confianza determinada. Habitualmente man\u00e9xanse valores de confianza do 95 e do 99 por cento. Este valor ch\u00e1mase formula_9 (debido a que formula_10 \u00e9 o erro que se cometer\u00e1).\nPara iso prec\u00edsase calcular o punto formula_11 \u2014ou a s\u00faa versi\u00f3n tipificada formula_12 ou valor cr\u00edtico\u2014 xunto co seu \"oposto na distribuci\u00f3n\" formula_13. Estes puntos delimitan a probabilidade para o intervalo, como se mostra na seguinte imaxe:\nEse punto \u00e9 o n\u00famero tal que:\nE na versi\u00f3n tipificada c\u00famprese que:\nAs\u00ed:\nDe onde se obter\u00e1 o intervalo de confianza:\nO intervalo de confianza v\u00e9n dado pola media da mostra formula_18 \u00b1 o produto do valor cr\u00edtico formula_12 polo erro est\u00e1ndar formula_20\nse non se co\u00f1ece e n \u00e9 grande (habitualmente t\u00f3mase \"n\" \u2265 30):\nAproximaci\u00f3ns para o valor formula_21 para os niveis de confianza est\u00e1ndar son 1,96 para formula_22 e 2,576 para formula_23.\nIntervalo de confianza para unha proporci\u00f3n.\nO intervalo de confianza para estimar unha proporci\u00f3n \"p\", co\u00f1ecida como unha proporci\u00f3n da mostra \"pn\" dunha mostra de tama\u00f1o \"n\", a un nivel de confianza do (1-\u03b1)\u2022100% \u00e9:\nNa demostraci\u00f3n destas f\u00f3rmulas est\u00e1n involucrados o teorema central do l\u00edmite e a aproximaci\u00f3n dunha binomial por unha normal.\nExemplo pr\u00e1ctico.\nSuponse que unha m\u00e1quina chea de cuncas con xeado est\u00e1 axustada para verter a cantidade de 250\u00a0g. Como a m\u00e1quina non pode encher cada cunca con exactamente 250\u00a0g, o contido que se engade a cada cunca individual presenta certa variaci\u00f3n e as\u00edgnaselle unha variable aleatoria X. As\u00famese que esta variaci\u00f3n se axusta a unha distribuci\u00f3n normal de arredor da cantidade media desexada de 250\u00a0g, cun desv\u00edo est\u00e1ndar de 2.5\u00a0g. Para determinar se a m\u00e1quina est\u00e1 calibrada axeitadamente, t\u00f3mase unha mostra aleatoria de \"n\"\u00a0=\u00a025 cuncas de xeado para pesalas. A medici\u00f3n resultante \u00e9 \"X\"1,\u00a0\u2026,\u00a0\"X\"25, unha mostra aleatoria procedente de \u00a0\"X\".\nPara \"\u03bc\", \u00e9 suficiente con dar unha estimaci\u00f3n. O estimador adecuado \u00e9 a media da mostra:\nA mostra sinala os pesos reais \"x\"1,\u00a0\u2026,\u00a0\"x\"25, con media:\nAo tomar outra mostra de 25 cuncas, \u00e9 esperable, de igual xeito, que a masa presente valores como 250.4 ou 251.1\u00a0gramos. Un valor medio da mostra de 280\u00a0gramos en cambio, ser\u00eda extremadamente excepcional se o contido medio das cuncas est\u00e1 na pr\u00e1ctica preto dos 250\u00a0gramos. Hai un intervalo arredor do valor observado de 250.2\u00a0gramos da media da mostra para o que se a media da poboaci\u00f3n completa efectivamente toma un valor neste rango, os datos observados non poder\u00edan ser considerados particularmente infrecuentes. Este intervalo denom\u00ednase intervalo de confianza para o par\u00e1metro\u00a0\"\u03bc\". Os extremos do intervalo deben calcularse a partir da mostra para que resulten funci\u00f3ns estat\u00edsticas da mostra \"X\"1,\u00a0\u2026,\u00a0\"X\"25 e deste modo son \u00e1 s\u00faa vez variables aleatorias.\nNeste caso, determ\u00ednanse os extremos considerando a media da mostra \"X\" que como prov\u00e9n dunha distribuci\u00f3n normal est\u00e1 tam\u00e9n normalmente distribu\u00edda coa mesma esperanza \"\u03bc\", pero cun erro est\u00e1ndar de:\nPor estandarizaci\u00f3n, obtense unha variable aleatoria:\ndependente do par\u00e1metro \"\u03bc\" que debe ser estimado, pero cunha distribuci\u00f3n normal est\u00e1ndar independente do par\u00e1metro\u00a0\"\u03bc\". Polo tanto, \u00e9 posible atopar n\u00fameros \u2212\"z\" e \"z\", independentes de\u00a0\"\u03bc\", entre os que est\u00e1 \"Z\" con probabilidade 1\u00a0\u2212\u00a0\u03b1, unha medida de como de \u201cconfiados\u201d queremos estar.\nTomamos 1\u00a0\u2212\u00a0\u03b1 = 0.95, por exemplo. As\u00ed, temos:\nO n\u00famero \"z\" prov\u00e9n dunha funci\u00f3n de distribuci\u00f3n acumulada, neste caso a funci\u00f3n de distribuci\u00f3n normal acumulativa \u00e9:\ne obtense:\nNoutras palabras, o l\u00edmite inferior dun intervalo de \"confianza\" do 95% \u00e9:\ne o superior dese intervalo \u00e9:\nCos valores deste exemplo, o intervalo de confianza \u00e9:\nIsto poder\u00eda interpretarse como: con probabilidade do 0.95 atopamos un intervalo de confianza no que se cumpre que o par\u00e1metro \"\u03bc\" est\u00e1 entre os l\u00edmites estoc\u00e1sticos\ne\nIsto non implica que hai unha probabilidade de 0.95 de atopar o par\u00e1metro \"\u03bc\" no intervalo obtido empregando o valor efectivamente establecido para o valor medio da mostra.\nCada vez que se repitan as medici\u00f3ns, dar\u00e1n outro valor para a media\u00a0\"X\" da mostra. No 95% dos casos \"\u03bc\" estar\u00e1 entre os l\u00edmites calculados a partir da media, pero no 5% dos casos non o estar\u00e1. O intervalo de confianza efectivo calc\u00falase levando os valores de masas de xeados medidas \u00e1 f\u00f3rmula. Este intervalo de confianza de 0.95 resulta:\nNoutras palabras, o intervalo de confianza do 95% est\u00e1 entre o l\u00edmite inferior de 249.22\u00a0g e o superior de 251.18\u00a0g.\nComo o valor desexado 250 de \"\u03bc\" est\u00e1 dentro do intervalo de confianza resultante non hai raz\u00f3n para crer que a m\u00e1quina non est\u00e1 correctamente calibrada.\nO intervalo calculado ten l\u00edmites fixos, onde \u03bc poder\u00eda ou non estar limitado. As\u00ed, este suceso ten probabilidade 0 ou\u00a01. Non \u00e9 posible dicir: \"con probabilidade (1\u00a0\u2212\u00a0\u03b1) o par\u00e1metro \"\u03bc\" est\u00e1 no intervalo de confianza.\" S\u00f3 sabemos que por repetici\u00f3n en 100(1\u00a0\u2212\u00a0\u03b1) % dos casos, \"\u03bc\" estar\u00e1 no intervalo calculado. En 100\u03b1% dos casos, polo contrario isto non sucede. Desafortunadamente, non se co\u00f1ece en cales dos casos isto acontece. Por iso p\u00f3dese dicir: \"con nivel de confianza 100(1\u00a0\u2212\u00a0\u03b1)\u00a0%, \"\u03bc\"\u00a0 est\u00e1 no intervalo de confianza.\"\nO erro m\u00e1ximo calc\u00falase como 0.98 dado que \u00e9 a diferenza ente o valor no que se conserva a confianza dentro dos l\u00edmites superior e inferior.\nA figura ilustra 50 realizaci\u00f3ns dun intervalo de confianza para unha poboaci\u00f3n media dada \"\u03bc\". Se se selecciona aleatoriamente unha realizaci\u00f3n, a probabilidade de esxoller un intervalo que conte\u00f1a o par\u00e1metro \u00e9 do 95%; por\u00e9n, poder\u00eda darse a desafortunada situaci\u00f3n de elixir a err\u00f3nea."}
{"id": "343060", "revid": "23204", "url": "https://gl.wikipedia.org/wiki?curid=343060", "title": "Eduardo Moreno L\u00f3pez", "text": "Eduardo Moreno L\u00f3pez, nado en Madrid o 17 de abril de 1870 e finado en Ourense o 21 de novembro de 1911, foi un xe\u00f3grafo e profesor espa\u00f1ol.\nTraxectoria.\nFillo de Alfonso Moreno Espinosa, catedr\u00e1tico de Historia e Xeograf\u00eda no Instituto de C\u00e1diz. Foi catedr\u00e1tico de xeograf\u00eda no Instituto de Ourense (1898-1909), e director e secretario do Instituto. Promoveu dende o Partido Republicano a creaci\u00f3n da Escola Laica Neutral de Ourense (1908) e a Universidade Popular de Ourense.\nVida persoal.\nCasou en 1899 con Isabel F\u00e1brega Coello, irm\u00e1 de Lu\u00eds F\u00e1brega Coello."}
{"id": "343061", "revid": "22570", "url": "https://gl.wikipedia.org/wiki?curid=343061", "title": "Milagre de Empel", "text": "O Milagre de Empel ou a Batalla de Empel foi un suceso acaecido os d\u00edas 7 e 8 de decembro de 1585 durante a Guerra dos Oitenta Anos, na que se enfrontaron un Terzo do ex\u00e9rcito espa\u00f1ol, comandado polo mestre de campo Francisco Arias de Bobadilla, a unha frota de dez nav\u00edos dos rebeldes dos Estados Xerais dos Pa\u00edses Baixos, baixo mando do almirante Filips van Hohenlohe-Neuenstein, a ra\u00edz do cal a Inmaculada Concepci\u00f3n foi proclamada patroa dos Terzos espa\u00f1ois, actual Infantar\u00eda espa\u00f1ola.\nO milagre.\nDe acordo coas cr\u00f3nicas, o 7 de decembro de 1585, o Terzo do Mestre de Campo Francisco Arias de Bobadilla, composta por un cinco mil homes, combat\u00eda na illa de Bommel, situada entre os r\u00edos Mosa e Waal, bloqueada por completo pola escuadra do almirante Filips van Hohenlohe-Neuenstein. A situaci\u00f3n era desesperada para os Terzos espa\u00f1ois, pois, ademais do estreitamento do cerco, hab\u00eda que sumarlle a escaseza de v\u00edveres e roupas secas.\nO xefe inimigo propuxo ent\u00f3n unha rendici\u00f3n honrosa pero a resposta espa\u00f1ola foi clara: \u00ab\"Os infantes espa\u00f1ois prefiren a morte \u00e1 deshonra\". \"Xa falaremos de capitulaci\u00f3n despois de mortos\u00bb.\" Ante tal resposta, Hohenlohe-Neuenstein recorreu a un m\u00e9todo farto utilizado nese conflito: abrir os diques dos r\u00edos para alagar o campamento inimigo. Pronto non quedou m\u00e1is terra firme que o outeiro de Empel, onde se refuxiaron os soldados do Terzo.\nNese cr\u00edtico momento un soldado do Terzo cavando unha trincheira tropezou cun obxecto de madeira al\u00ed enterrado. Era unha t\u00e1boa flamenga coa imaxe da Inmaculada Concepci\u00f3n.\nAnunciado o achado, colocaron a imaxe nun improvisado altar e o Mestre Bobadilla, considerando o feito como sinal da protecci\u00f3n divina, instou aos seus soldados a loitar encomend\u00e1ndose \u00e1 Virxe Inmaculada:\nEsa noite, desatouse un vento nada usual e intensamente fr\u00edo que xeou as augas do r\u00edo Mosa Os espa\u00f1ois, marchando sobre o xeo, atacaron por sorpresa \u00e1 escuadra inimiga ao amencer do d\u00eda 8 de decembro e obtiveron unha vitoria tan completa que o almirante Hohenlohe-Neuenstein chegou a dicir: \u00ab\"Tal parece que Deus \u00e9 espa\u00f1ol ao obrar, para min, tan grande milagre\"\u00bb.\nAquel mesmo d\u00eda, entre aclamaci\u00f3ns e aclamaci\u00f3ns, a Inmaculada Concepci\u00f3n \u00e9 proclamada patroa dos Terzos de Flandres e Italia.\nPor\u00e9n, este padroado consolidar\u00edase trescentos anos despois, logo de que a bula \"Ineffabilis Deus\" do 8 de decembro de 1854 proclamase como dogma de fe cat\u00f3lica a Concepci\u00f3n Inmaculada da Virxe Sant\u00edsima. O 12 de novembro de 1892, a solicitude da Inspector da arma de Infantar\u00eda do Ex\u00e9rcito de Terra de Espa\u00f1a, por real orde da Ra\u00ed\u00f1a Rexente dona Mar\u00eda Cristina de Habsburgo, se:"}
{"id": "343062", "revid": "7802", "url": "https://gl.wikipedia.org/wiki?curid=343062", "title": "Batalla de Empel", "text": ""}
{"id": "343063", "revid": "89787", "url": "https://gl.wikipedia.org/wiki?curid=343063", "title": "Augusto Ferrer-Dalmau", "text": "Augusto Ferrer-Dalmau Nieto, nado en Barcelona o 20 de xaneiro de 1964, \u00e9 un pintor espa\u00f1ol de estilo realista e temas hist\u00f3ricos. Especializouse en cadros de tem\u00e1tica militar ecuestre que retratan en moitos casos diversos aspectos e \u00e9pocas das Forzas Armadas de Espa\u00f1a, con gran naturalismo e atenci\u00f3n ao detalle, desde unha \u00f3ptica \u00e9pica e idealizada.\nTraxectoria e obra.\nAugusto Ferrer-Dalmau Nieto naceu en Barcelona o 20 de xaneiro de 1964 no seo dunha familia da burgues\u00eda catal\u00e1 e cursou estudos no colexio xesu\u00edta de San Ignacio de Sarri\u00e1. A finais dos anos 1980 traballou como dese\u00f1ador t\u00e9xtil para distintas firmas, mantendo sempre viva a s\u00faa afecci\u00f3n pola pintura ao \u00f3leo. A s\u00faa vocaci\u00f3n pola milicia levoulle tam\u00e9n, desde moi nova, a pintar esta tem\u00e1tica, a\u00ednda que os seus primeiros traballos independentes e autodidactas foron paisaxes, en especial mari\u00f1as.\nM\u00e1is tarde, inspirado na obra de Antonio L\u00f3pez Garc\u00eda, centrouse nos ambientes urbanos e captou nos seus lenzos os recunchos da s\u00faa Barcelona natal. Expuxo en galer\u00edas de arte, e cultivou \u00e9xitos e boas cr\u00edticas. A obra desta \u00e9poca est\u00e1 recollida nun monogr\u00e1fico do autor e en distintos libros xerais de arte contempor\u00e1nea. A finais dos anos 1990 decidiu especializarse na tem\u00e1tica hist\u00f3rico-militar e comezou a producir lenzos onde a paisaxe mest\u00farase con elementos militares como soldados e cabalar\u00eda.\nInstalado en Madrid desde 2010, colaborou con diferentes editoriais, asociaci\u00f3ns, instituci\u00f3ns, e entidades especializadas na recreaci\u00f3n da historia militar en Espa\u00f1a. Public\u00e1ronse distintos libros monogr\u00e1ficos sobre a s\u00faa pintura. Home comprometido coa cultura e a arte, lanzou recentemente unha nova revista, \"FD Magazine\", na que aborda a historia de Espa\u00f1a e das s\u00faas xentes desde unha perspectiva art\u00edstica e social. A s\u00faa obra e difusi\u00f3n est\u00e1 xestionada pola empresa Historical Outline, e as s\u00faas pinturas ilustran numerosos libros, tam\u00e9n portadas e revistas, especialmente de historia.\nFerrer-Dalmau estivo en zona de operaci\u00f3ns dun conflito internacional como e L\u00edbano, facendo bosquexos, tomando apuntamentos e pintando, mentres conviv\u00eda coas tropas espa\u00f1olas da en 2012 e coas Forzas Armadas de Xeorxia en 2014. O pintor compartiu experiencias co continxente da ASPFOR XXXI, formado sobre a base da Brigada Paracaidista, en Qala i Naw e no posto avanzado de combate (COP) Ricketts, en Moqur. \u00c9 a primeira vez que un pintor espa\u00f1ol acode a unha misi\u00f3n no exterior para colaborar co Ministerio de Defensa de Espa\u00f1a. Con todo, non \u00e9 unha pr\u00e1ctica excepcional pois outros ex\u00e9rcitos te\u00f1en artistas de guerra, como o , que conta na actualidade con tres artistas oficiais, un deles , presidente de \"The International Society of War Artists.\" sociedade da que \u00e9 membro Ferrer-Dalmau, O pintor realizou o cadro \"La patrulla\" como homenaxe ao soldado espa\u00f1ol. En maio de 2016 estivo a pintar \u00e1s tropas espa\u00f1olas na misi\u00f3n do L\u00edbano\nAugusto Ferrer-Dalmau marchou de Catalu\u00f1a en 2010 debido \u00e1s presi\u00f3ns nacionalistas. O pintor manifestou en ocasi\u00f3ns o seu rexeitamento ao nacionalismo catal\u00e1n, afirmando:\nExposici\u00f3ns.\nAdemais de en colecci\u00f3ns particulares, a s\u00faa obra pode contemplarse en distintos museos, como o Museo da Garda Real (Palacio Real do Pardo, Madrid), o Museo do Ex\u00e9rcito, o Museo da Academia Xeral Militar (Zaragoza), o Museo da Academia de Cabalar\u00eda de Valladolid, o Museo da arma de Enxe\u00f1eiros (Madrid), o Museo Naval de Madrid, o Museo de Intendencia (\u00c1vila), a Escola Naval Militar de Mar\u00edn (Pontevedra), e o Museo de Arte moderna da Rep\u00fablica de Xeorxia ademais de en salas Hist\u00f3ricas de Unidades Militares ou o Palacio Real de Valladolid.\nAo longo da s\u00faa traxectoria profesional ha realizado exposici\u00f3ns individuais en galer\u00edas privadas de Barcelona, Madrid, Londres, Par\u00eds e Nova York e centros oficiais como:\nReco\u00f1ecementos.\nEscritores, pol\u00edticos, xornalistas e personalidades do panorama cultural espa\u00f1ol reco\u00f1eceron a obra de Ferrer-Dalmau. En palabras do escritor e membro da Real Academia Espa\u00f1ola, Arturo P\u00e9rez-Reverte:\nEn opini\u00f3n do cr\u00edtico de arte Josep Maria Cadea, na s\u00faa trilox\u00eda \"Figures, Interiors i paisatgistes\" (1999):\nAugusto Ferrer-Dalmau foi galardoado con numerosos premios e distinci\u00f3ns pola s\u00faa traxectoria art\u00edstica e pola difusi\u00f3n da historia militar."}
{"id": "343065", "revid": "34681", "url": "https://gl.wikipedia.org/wiki?curid=343065", "title": "Filips van Hohenlohe-Neuenstein", "text": "Filips Ernst de Hohenlohe-Neuenstein, nado o 17 de febreiro de 1550 e finado en IJsselstein o 6 de marzo de 1606, foi conde de Hohenlohe zu Langenburg. Era un comandante do ex\u00e9rcito neerland\u00e9s no servizo dos Estados Xerais. Filips foi o fillo de Louis Casimir de Hohenlohe-Neuenstein e Anna de Solms-Lich.\nMatrimonio.\nO 7 de febreiro de 1595 casou con Mar\u00eda de Nassau (1556-1616). O matrimonio non tivo fillos, pero pouco antes da morte de Filips, adoptaron a Margarita Mar\u00eda, de nove anos de idade e condesa de Falckenstein."}
{"id": "343067", "revid": "98629", "url": "https://gl.wikipedia.org/wiki?curid=343067", "title": "Cercartetus caudatus", "text": "Cercartetus caudatus \u00e9 unha especie de mam\u00edfero marsupial australidelfo da orde dos diprotodontes, suborde dos falanxeroideos, familia dos burram\u00edidos, unha das catro que integran o x\u00e9nero \"Cercartetus\", que vive na illa de Nova Guinea e nunha paquena zona do nordeste de Queensland, en Australia.\nCaracter\u00edsticas.\nAs principais caracter\u00edsticas morfol\u00f3xicas do p\u00f3sum pigmeo de rabo longo son: \nBiolox\u00eda.\nDistribuci\u00f3n e h\u00e1bitat.\nO p\u00f3sum pigmeo de rabo longo enc\u00f3ntrase principalmente nas terras altas da illa de Nova Guinea, tanto en Pap\u00faa Nova Guinea como na parte pertencenta a Indonesia, e nunha pequena zona das terras baixas e nas selvas altas do nordeste de Queensland, entre Paluma e Cooktown, en Australia, e nas pequenas illas circundantes.\nVive en selvas h\u00famidas tropicais temperados, a altitudes de at\u00e9 os 3 450 m en Nova Guinea e desde o nivel do mar at\u00e9 o 1 600 m de altura en Australia.\nCostumes.\nMoi poucos esp\u00e9cimes de \"Cercartetus caudatus\" puid\u00e9ronse observar en estado salvaxe, pero se estudaron varios ni\u00f1os. Os seus ni\u00f1os son m\u00e1is o menos esf\u00e9ricos e est\u00e1n constr\u00eddos con follas de \u00e1rbores ou con frondes de fieitos. As femias lactantes comparten o ni\u00f1o cos seus fillos, pero non con outros adultos. Tam\u00e9n se encontraron varios machos compartindo un ni\u00f1o, as\u00ed como varias femias non lactantes. Alg\u00fans ni\u00f1os albergan catro ou cinco animais, mentres que noutros vive s\u00f3 un. Con respecto aos h\u00e1bitos alimentarios, os individuos desta especie xeralmente alim\u00e9ntanse sos, pero tam\u00e9n se viron grupos de at\u00e9 catro xuntos. Tam\u00e9n se sabe que esta especie \u00e9 arbor\u00edcola e nocturna. Na \u00e9poca fr\u00eda, \"C. caudatus\" hiberna, aparecendo r\u00edxido e fr\u00edo ao tacto, coos labios cara a atr\u00e1s, sobre os dentes, parecendo que est\u00e1 morto. Non se sabe o significado adaptativo deste costume.\nNutrici\u00f3n.\nObsesrvouse que \"Cercartetus caudatus\" en catividade come n\u00e9ctar e insectos, e que pode consumir pole en vez de insectos para satisfacer as s\u00faas necesidades de prote\u00ednas na natureza. A morfolox\u00eda dentaria de \"C. caudatus\" (con molares cuadrituberculares) \u00e9 consonte coa compo\u00f1ente insect\u00edvora da s\u00faa dieta. Os incisivos centrais inferiores son similares en dimensi\u00f3n aos de \"Gymnobellideus leadbeateri\", da familia dos pet\u00e1uridos, que utiliza os seus incisivos inferiores como un escapelo ou unha gubia, o que suxiren que C. tam\u00e9n utiliza os seus incisivos centrais inferiores para labrar a madeira, na busca de insectos. A\u00ednda que non se sabe moito sobre este animal, a morfolox\u00eda dos dentes, as\u00ed como o exame do contido estomacal de varios esp\u00e9cimes, demostrou que o p\u00f3sum pigmeo de rabo longo \u00e9 predominantemente insect\u00edvoro.\nReproduci\u00f3n.\nO p\u00f3sum pigmeo de rabo longo parece reproducirse d\u00faas veces ao ano, nacendo as cr\u00edas en xaneiro e febreiro e tam\u00e9n desde finais de agosto a principios de novembro. Un aumento no tama\u00f1o dos test\u00edculos dos machos observados d\u00faas veces ao ano (presumindo que se produce nas \u00e9pocas de celo) parece apoiar esta observaci\u00f3n. A femia pare dunha a catro cr\u00edas por camada e ten catro mamas para aliemntalas. O per\u00edodo de xestaci\u00f3n \u00e9 desco\u00f1ecido, pero s\u00e1bese que os xuven\u00eds deixa a bolsa marsupial cando te\u00f1en uns 45 d\u00edas de idade e pesan entre 5 e 7 g.\nTaxonom\u00eda.\nDescrici\u00f3n.\nA especie foi descrita en 1818 polo m\u00e9dico e zo\u00f3logo franc\u00e9s Henri Milne-Edwards, en \"C. R. Acad. Sci. Paris\", 85: 1079, baixo o nome de \"Dromicia caudata\".\nSubespecies.\nNesta especie reco\u00f1\u00e9cense as d\u00faas subespecies seguintes:\nPara alg\u00fas autores estas d\u00faas subespecies deber\u00edan considerarse como especies separadas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica desde o ano 2008 o estado desta especie como \"LC\" (pouco preocupante) debido \u00e1 s\u00faa ampla distribuci\u00f3n, poboaci\u00f3n grande e est\u00e1bel, \u00e1 s\u00faa presenza en varias \u00e1reas protexidas e porque non hai grandes ameazas sobre ela.\nA maior ameaza para o p\u00f3sum pigmeo de rabo longo \u00e9 a destruci\u00f3n das selvas tropicais, o seu h\u00e1bitat natural. Tam\u00e9n, porque esta especie non ten presenza xeneralizada en toda Australia, calquera destruci\u00f3n do bosque h\u00famido na s\u00faa \u00e1rea de dispersi\u00f3n pode ter un grande impacto na abundancia deste animal. Por\u00e9n, a presenza desta especie \u00e9 ampla en Nova Guinea e non parece estar en perigo al\u00ed."}
{"id": "343068", "revid": "15490", "url": "https://gl.wikipedia.org/wiki?curid=343068", "title": "Evoluci\u00f3n molecular", "text": "A evoluci\u00f3n molecular \u00e9 o proceso de cambio na composici\u00f3n das secuencias de mol\u00e9culas celulares como o ADN, ARN e prote\u00ednas co paso das xeraci\u00f3ns. O campo da evoluci\u00f3n molecular usa principios da biolox\u00eda evolutiva e xen\u00e9tica de poboaci\u00f3ns para explicar os patr\u00f3ns que hai nestes cambios. Temas importantes en evoluci\u00f3n molecular son as taxas e impactos dos cambios dun s\u00f3 nucle\u00f3tido, a contraposici\u00f3n entre a evoluci\u00f3n neutralista fronte \u00e1 selecci\u00f3n natural, as orixes de novos xenes, a natureza xen\u00e9tica de trazos complexos, a base xen\u00e9tica da especiaci\u00f3n, a evoluci\u00f3n do desenvolvemento, e as v\u00edas polas que as forzas evolutivas infl\u00faen nos cambios no xenoma e no fenotipo.\nForzas na evoluci\u00f3n molecular.\nO contido e estrutura dun xenoma \u00e9 o produto das forzas da xen\u00e9tica de poboaci\u00f3ns e molecular que act\u00faan sobre o xenoma. As novas variantes xen\u00e9ticas orix\u00ednanse por medio de mutaci\u00f3ns e esp\u00e1llanse e son mantidas nas poboaci\u00f3ns debido \u00e1 deriva xen\u00e9tica ou \u00e1 selecci\u00f3n natural.\nMutaci\u00f3n.\nAs mutaci\u00f3ns son cambios transmisibles permanentes do material xen\u00e9tico (ADN ou ARN) dunha c\u00e9lula ou virus. As mutaci\u00f3ns orix\u00ednanse por erros na replicaci\u00f3n do ADN durante a divisi\u00f3n celular e pola exposici\u00f3n \u00e1 radiaci\u00f3n, compostos qu\u00edmicos, e outros estresantes ambientais, ou virus e elementos transpo\u00f1ibles. A maior\u00eda das mutaci\u00f3ns que ocorren son polimorfismos dun s\u00f3 nucle\u00f3tido, que modifican unha base da secuencia de ADN, o que ten como resultado mutaci\u00f3ns puntuais. Outros tipos de mutaci\u00f3ns modifican maiores segmentos de ADN e poden causar duplicaci\u00f3ns, inserci\u00f3ns, deleci\u00f3ns, inversi\u00f3ns, e translocaci\u00f3ns.\nA maior\u00eda dos organismos mostran un forte nesgo nos tipos de mutaci\u00f3ns que ocorren con forte influencia en contido GC. As transici\u00f3ns (A \u2194 G ou C \u2194 T) son m\u00e1is com\u00fans que as transversi\u00f3ns (purina (adenina ou guanina) \u2194 pirimidina (citosina ou timina, ou no ARN, uracilo)) e \u00e9 menos probable que alteren as secuencias de amino\u00e1cidos das prote\u00ednas.\nAs mutaci\u00f3ns son estoc\u00e1sticas e ocorren aleatoriamente nos xenes. As taxas de mutaci\u00f3n para sitios dun s\u00f3 nucle\u00f3tido para a maior\u00eda dos organismos son m oi baixas, aproximadamente de 10\u22129 a 10\u22128 por sitio e por xeraci\u00f3n, a\u00ednda que alg\u00fans virus te\u00f1en maiores taxas de mutaci\u00f3n da orde de 10\u22126 por sitio e por xeraci\u00f3n. Entre estas mutaci\u00f3ns, algunhas ser\u00e1n neutras ou beneficiosas e permanecer\u00e1n no xenoma a non ser que se perdan por deriva xen\u00e9tica, e outras ser\u00e1n prexudiciais e ser\u00e1n eliminadas do xenoma por selecci\u00f3n natural.\nComo as mutaci\u00f3ns son extremadamente raras, acumularanse moi lentamente a trav\u00e9s das xeraci\u00f3ns. A\u00ednda que o n\u00famero de mutaci\u00f3ns que aparecen en calquera xeraci\u00f3n determinada poden variar, en per\u00edodos de tempo moi longos parecer\u00e1n acumularse a un ritmo regular. Usando a taxa de mutaci\u00f3n por xeraci\u00f3n e o n\u00famero de diferenzas de nucle\u00f3tidos entre d\u00faas secuencias, poden estimarse os tempos de diverxencia efectivamente por medio dun reloxo molecular.\nRecombinaci\u00f3n.\nA recombinaci\u00f3n \u00e9 un proceso que ten como resultado o intercambio de material xen\u00e9tico entre cromosomas ou rexi\u00f3ns cromos\u00f3micas. A recombinaci\u00f3n contrarresta a ligaz\u00f3n f\u00edsica entre xenes adxacentes, reducindo as\u00ed o autostop xen\u00e9tico. A herdanza independente dos xenes resultante d\u00e1 lugar a unha selecci\u00f3n m\u00e1is eficiente, o que significa que as rexi\u00f3ns con maior recombinaci\u00f3n albergar\u00e1n menos mutaci\u00f3ns prexudiciais, m\u00e1\u00eds variantes favorecidas selectivamente, e menos erros de replicaci\u00f3n e reparaci\u00f3n. A recombinaci\u00f3n pode tam\u00e9n xerar tipos particulares de mutaci\u00f3ns se o ali\u00f1amento dos cromosomas \u00e9 incorrecto.\nConversi\u00f3n x\u00e9nica.\nA conversi\u00f3n x\u00e9nica \u00e9 un tipo de recombinaci\u00f3n que \u00e9 o produto da reparaci\u00f3n do ADN no que os danos nos nucle\u00f3tidos son corrixidos usando rexi\u00f3ns xen\u00f3micas ort\u00f3logas como molde. Primeiramente, ext\u00edrpanse as bases danadas, a febra danada \u00e9 despois ali\u00f1ada cun hom\u00f3logo sen danos, e a s\u00edntese de ADN repara a rexi\u00f3n extirpada usando a febra non danada como gu\u00eda. A conversi\u00f3n x\u00e9nica \u00e9 a mi\u00fado responsable de homoxeneizar secuencias de xenes duplicados en longos per\u00edodos de tempo, reducindo a diverxencia de nucle\u00f3tidos.\nDeriva xen\u00e9tica.\nA deriva xen\u00e9tica \u00e9 o cambio das frecuencias al\u00e9licas dunha xeraci\u00f3n \u00e1 seguinte debidas aos efectos estoc\u00e1sticos da mostraxe aleatoria en poboaci\u00f3ns finitas. Algunhas variantes existentes non te\u00f1en efecto sobre a fitness e poden incrementarse ou diminu\u00edr en frecuencia simplemente debido ao azar. As variantes \"case neutras\" cuxo coeficiente de selecci\u00f3n est\u00e1 pr\u00f3ximo a un valor limiar de 1 / o tama\u00f1o efectivo de poboaci\u00f3n tam\u00e9n ser\u00e1n afectadas polo azar e pola selecci\u00f3n e a mutaci\u00f3n. Moitas caracter\u00edsticas xen\u00f3micas foron adscritas \u00e1 acumulaci\u00f3n de mutaci\u00f3ns prexudiciais case neutras como resultado de tama\u00f1os efectivos de poboaci\u00f3n pequenos. Cun tama\u00f1o efectivo de poboaci\u00f3n m\u00e1is pequeno, haber\u00e1 unha maior variedade de mutaci\u00f3ns que se comportar\u00e1n como se fosen neutras debido \u00e1 ineficiencia da selecci\u00f3n.\nSelecci\u00f3n.\nA selecci\u00f3n ocorre cando os organismos con maior fitness, \u00e9 dicir, maior capacidade de sobrevivir ou reproducirse, son favorecidos nas xeraci\u00f3ns seguintes, increment\u00e1ndose as\u00ed os casos de variantes xen\u00e9ticas subxacentes nunha poboaci\u00f3n. A selecci\u00f3n pode ser o produto da selecci\u00f3n natural, a selecci\u00f3n artificial, ou a selecci\u00f3n sexual. A selecci\u00f3n natural \u00e9 un proceso selectivo que ocorre debido \u00e1 fitness que presenta un organismo con respecto ao seu ambiente. En contraste, a selecci\u00f3n sexual \u00e9 un produto da elecci\u00f3n de parella e pode favorecer o espallamento de variantes xen\u00e9ticas, que act\u00faan contra a selecci\u00f3n natural pero incrementan o atractivo para o sexo oposto ou incrementan o \u00e9xito en conseguir parella. A selecci\u00f3n artificial, tam\u00e9n chamada cruzamento selectivo, \u00e9 imposta por unha entidade externa (os humanos), para incrementar a frecuencia de trazos procurados.\nOs principios da xen\u00e9tica de poboaci\u00f3ns apl\u00edcanse de xeito similar a todos os tipos de selecci\u00f3n, a\u00ednda que de feito cada un pode producir distintos efectos debido ao agrupamento de xenes con diferentes funci\u00f3ns en diferentes partes do xenoma, ou debido \u00e1s diversas propiedades dos xenes en clases funcionais determinadas. Por exemplo, a selecci\u00f3n sexual poder\u00eda afectar con maior probabilidade \u00e1 evoluci\u00f3n molecular dos cromosomas sexuais debido ao agrupamento dos xenes espec\u00edficos do sexo nos cromosomas X, Y (ou Z, W).\nA selecci\u00f3n pode operar ao nivel de xene a expensas da fitness do organismo, o que ten como resultado a vantaxe selectiva de elementos xen\u00e9ticos ego\u00edstas a pesar do custo para o h\u00f3spede. Exemplos de tales elementos ego\u00edstas son os elementos transpo\u00f1ibles, impulsores mei\u00f3ticos (\"meiotic drivers\"), cromosomas X asasinos, mitocondrias ego\u00edstas, e intr\u00f3ns autopropagantes. (Ver conflito intraxen\u00f3mico.)\nArquitectura do xenoma.\nTama\u00f1o do xenoma.\nO tama\u00f1o do xenoma est\u00e1 influenciado pola cantidade de ADN repetitivo e polo n\u00famero de xenes dun organismo. O paradoxo do valor C ref\u00edrese \u00e1 falta de correlaci\u00f3n entre a 'complexidade' dun organismo e o tama\u00f1o do seu xenoma. As explicaci\u00f3ns dese paradoxo son d\u00faas. Primeiro, os elementos xen\u00e9ticos repetitivos poden comprender grandes porci\u00f3ns do xenoma en moitos organismos, e dese modo aumentan o contido de ADN do xenoma haploide. En segundo lugar, o n\u00famero de xenes non \u00e9 necesariamente indicativo do n\u00famero de estadios de desenvolvemento ou tipos de tecidos do organismo. Un organismo con poucos estadios de desenvolvemento ou tipos de tecidos pode ter gran n\u00famero de xenes que infl\u00faen en fenotipos non relacionados co desenvolvemento, aumentando o contido en xenes relacionados coas familias x\u00e9nicas do desenvolvemento.\nAs explicaci\u00f3ns neutralistas do tama\u00f1o do xenoma suxiren que cando os tama\u00f1os de poboaci\u00f3n son pequenos, moitas mutaci\u00f3ns funcionan como case neutras. Por tanto, en pequenas poboaci\u00f3ns o contido repetitivo e outro tipo de ADN 'lixo' pode acumularse sen colocar o organismo nunha vantaxe competitiva. Hai poucas evidencias que suxiran que o tama\u00f1o do xenoma est\u00e1 baixo unha forte selecci\u00f3n en eucariotas multicelulares. O tama\u00f1o do xenoma, independentemente do contido en xenes, correlaci\u00f3nase mal coa maior\u00eda dos trazos fisiol\u00f3xicos, e moitos eucariotas, inclu\u00edndo os mam\u00edferos, albergan cantidades moi grandes de ADN repetitivo.\nPor\u00e9n, as aves probablemente experimentaron unha forte selecci\u00f3n para reducir o tama\u00f1o do seu xenoma, en resposta das necesidades enerx\u00e9ticas cambiantes para o voo. As aves, a diferenza dos humanos, producen eritrocitos nucleados, e os n\u00facleos grandes nesas c\u00e9lulas fan que te\u00f1an un nivel m\u00e1is reducido de transporte de ox\u00edxeno. O metabolismo das aves \u00e9 moito maior que o dos mam\u00edferos, debido principalmente ao voo e necesidades de ox\u00edxeno altas. Por tanto, a maior\u00eda das aves te\u00f1en xenomas compactos pequenos con poucos elementos repetitivos. Evidencias indirectas suxiren que os dinosauros ter\u00f3podos non aviarios antepasados das modernas aves tam\u00e9n reduciran o tama\u00f1o dos seus xenomas, o que concorda coa endotermia e altas necesidades enerx\u00e9ticas para correr velozmente. Moitas bacterias experimentaron tam\u00e9n selecci\u00f3n para tama\u00f1os xen\u1e3ficos pequenos, xa que o tempo de replicaci\u00f3n e o consumo de enerx\u00eda est\u00e1n estreitamente correlacionados coa fitness.\nElementos repetitivos.\nOs elementos transpo\u00f1ibles son elementos xen\u00e9ticos ego\u00edstas autorreplicantes que poden proliferar dentro dun xenoma h\u00f3spede. Moitos elementos transpo\u00f1ibles est\u00e1n relacionados cos virus, e comparten con eles varias prote\u00ednas com\u00fans. Hai varios tipos: os transpos\u00f3ns de ADN (que son elementos transpo\u00f1ibles cortados e copiados, que se escinden do ADN e m\u00f3vense a secci\u00f3ns alternativas do xenoma), os retrotranspos\u00f3ns non LTR, os retrotranspos\u00f3ns LTR, os helitr\u00f3ns (transpos\u00f3ns que se replican polo sistema dos c\u00edrculos rodantes), os elementos Alu (que comprenden un 10% do xenoma humano e son curtas secuencias repetitivas non aut\u00f3nomas).\nN\u00famero de cromosomas e organizaci\u00f3n.\nO n\u00famero de cromosomas dun organismo tampouco se correlaciona necesariamente coa cantidade de ADN do seu xenoma. A formiga \"Myrmecia pilosula\" ten s\u00f3 un \u00fanico par de cromosomas, mentres que o fento \"Ophioglossum reticulatum\" ten 1260 cromosomas. Os xenomas dos ciliados te\u00f1en cada xene nun cromosoma separado, polo que o seu xenoma non est\u00e1 unido fisicamente. Unha uni\u00f3n reducida por medio da creaci\u00f3n de cromosomas adicionais deber\u00eda incrementar efectivamente a eficiencia da selecci\u00f3n.\nOs cambios no n\u00famero de cromosomas poden xogar un papel clave na especiaci\u00f3n, xa que diferir no n\u00famero de cromosomas pode servir como barreira para a reproduci\u00f3n en h\u00edbridos. O cromosoma 2 humano xurdiu pola fusi\u00f3n de dous cromosomas dos nosos antepasados, que est\u00e1n a\u00ednda separdos nos chimpanc\u00e9s e a\u00ednda conte\u00f1en tel\u00f3meros centrais e un segundo centr\u00f3mero vestixial. A poliploid\u00eda, especialmente a alopoliploid\u00eda, que ocorre a mi\u00fado en plantas, pode tam\u00e9n ter como resultado incompatibilidades reprodutivas con especies parentais. As bolboretas azuis \"Agrodiatus\" te\u00f1en n\u00fameros de cromosomas diversos que van desde n=10 a n=134 e adicionalmente te\u00f1en unha das maiores taxas de especiaci\u00f3n identificadas ata agora.\nContido e distribuci\u00f3n dos xenes.\nDiferentes organismos albergan distinto n\u00famero de xenes nos seus xenomas e con diferentes patr\u00f3ns de distribuci\u00f3n ao longo do xenoma. Alg\u00fans organismos, como a maior\u00eda das bacterias, \"Drosophila\", e \"Arabidopsis\" te\u00f1en xenomas particularmente compactos con pouco contido repetitivo ou ADN non codificante. Outros organismos, como os mam\u00edferos ou o millo, te\u00f1en grandes cantidades de ADN repetitivo, longos intr\u00f3ns, e un espazado substancial entre diferentes xenes. O contido e distribuci\u00f3n dos xenes no xenoma pode influenciar a taxa \u00e1 que aparecen certos tipos de mutaci\u00f3ns e pode influenciar a evoluci\u00f3n de diferentes especies. Os xenes con maiores intr\u00f3ns \u00e9 m\u00e1is probable que se recombinen debido ao incremento da distancia f\u00edsica na secuencia codificante. Os intr\u00f3ns longos facilitan a recombinaci\u00f3n ect\u00f3pica, e como resultado te\u00f1en maiores taxas de formaci\u00f3n de novos xenes.\nOrg\u00e1nulos.\nAdemais do xenoma nuclear, os org\u00e1nulos endosimbi\u00f3ticos conte\u00f1en a s\u00faa propia dotaci\u00f3n xen\u00e9tica tipicamente en forma de pl\u00e1smidos circulares. O ADN mitocondrial e o cloropl\u00e1stico var\u00eda a trav\u00e9s dos taxons, pero as prote\u00ednas unidas a membranas, como os constitu\u00edntes da cadea de transporte de electr\u00f3ns est\u00e1n moi frecuentemente codificados nos org\u00e1nulos. Os cloroplastos e mitocondrias son herdados (ag\u00e1s excepci\u00f3ns) por v\u00eda materna na maior\u00eda das especies, xa que os org\u00e1nulos deben transmitirse a trav\u00e9s dos \u00f3vulos.\nA orixe de novos xenes.\nOs novos xenes orix\u00ednanse por diversos mecanismos xen\u00e9ticos inclu\u00edndo a duplicaci\u00f3n x\u00e9nica, orixe \"de novo\", retrotransposici\u00f3n, formaci\u00f3n de xenes quim\u00e9ricas, recrutamento de secuencias non codificadas, e truncamento de xenes.\nA duplicaci\u00f3n x\u00e9nica leva inicialmente \u00e1 redundancia. Por\u00e9n, a duplicaci\u00f3n de secuencias x\u00e9nicas pode mutar para desenvolver novas funci\u00f3ns ou especializarse para que os novos xenes realicen unha parte das funci\u00f3ns ancestrais orixinais. Ademais de duplicar xenes completos, \u00e1s veces s\u00f3 se duplica unha parte ou dominio dunha prote\u00edna para que o xene resultante sexa unha versi\u00f3n alongada do xene parental.\nA retrotransposici\u00f3n crea novos xenes ao copiar ao ARNm en ADN e inserilo no xenoma. Os retroxenes a mi\u00fado ins\u00edrense en novas localizaci\u00f3ns xen\u00f3micas, e frecuentemente desenvolven novos patr\u00f3ns de expresi\u00f3n e funci\u00f3ns.\nOs xenes quim\u00e9ricos f\u00f3rmanse cando a duplicaci\u00f3n, deleci\u00f3n, ou retrotransposici\u00f3n incompleta combina porci\u00f3ns de d\u00faas secuencias codificantes diferentes para producir novas secuencias x\u00e9nicas. As quimeras a mi\u00fado causan cambios regulatorios e poden combinar de diferentes formas os dominios proteicos para producir novas funci\u00f3ns adaptativas.\nXenes orixinados \"de novo\". Os novos xenes poden orixinarse tam\u00e9n a partir de ADN que previamente era non codificante. Por exemplo, Levine e colegas informaron a orixe dos cinco novos xenes no xenoma de \"D. melanogaster\" a partir de ADN non codificante. Unha formaci\u00f3n de xenes \"de novo\" similar viuse tam\u00e9n noutros organismos como os l\u00e9vedos, rice e humanos. Os xenes \"de novo\" poden evolucionar a partir de transcritos que son xa expresados a baixos niveis. A mutaci\u00f3n dun cod\u00f3n de stop a un cod\u00f3n regular ou a un cambio de pauta pode causar que se forme unha prote\u00edna ampliada que incl\u00fae unha secuencia previamente non codificante.\nFiloxen\u00e9tica molecular.\nA sistem\u00e1tica molecular \u00e9 o produto dos campos tradicionais da sistem\u00e1tica e a xen\u00e9tica molecular. Usa secuencias de ADN, ARN, ou prote\u00ednas para resolver cuesti\u00f3ns en sistem\u00e1tica, \u00e9 dicir, sobre as clasificaci\u00f3ns cient\u00edficas correctas ou taxonom\u00eda desde un punto de vista da biolox\u00eda evolutiva.\nA aplicaci\u00f3n da sistem\u00e1tica molecular f\u00edxose posible pola dispo\u00f1ibilidade actual de t\u00e9cnicas de secuenciaci\u00f3n de ADN, que permite a determinaci\u00f3n da secuencia exacta de nucle\u00f3tidos ou \"bases\" no ADN ou ARN. Actualmente, segue sendo un proceso bastante longo e caro secuenciar un xenoma enteiro dun organismo, e isto f\u00edxose s\u00f3 para algunhas especies, a\u00ednda que cada vez os procedementos son m\u00e1is sinxelos e o n\u00famero de xenomas secuenciados crece rapidamente. Con todo, \u00e9 bastante factible determinar a secuencia dunha \u00e1rea definida dun determinado cromosoma. As an\u00e1lises de sistem\u00e1tica molecular t\u00edpicas require a secuenciaci\u00f3n de arredor de 1000 pars de bases.\nAs forzas que impulsan a evoluci\u00f3n.\nDependendo da importancia relativa asignada \u00e1s distintas forzas evolutivas, hai tres perspectivas que dan explicaci\u00f3n \u00e1 evoluci\u00f3n molecular, que son:\nA hip\u00f3tese seleccionista argumenta que a selecci\u00f3n \u00e9 a forza impulsora da evoluci\u00f3n molecular. A\u00ednda reco\u00f1ecendo que moitas mutaci\u00f3ns son neutras, a explicaci\u00f3n tradicional dentro desta hip\u00f3tese era atribu\u00edr os cambios nas frecuencias dos alelos neutros ao desequilibrio de ligamento con outros loci que est\u00e1n baixo selecci\u00f3n, en vez de \u00e1 deriva xen\u00e9tica. Os nesgos no uso dos cod\u00f3ns do c\u00f3digo xen\u00e9tico expl\u00edcanse xeralmente con referencia \u00e1 capacidade que ten a selecci\u00f3n (mesmo se \u00e9 d\u00e9bil) de dar forma \u00e1 evoluci\u00f3n.\nA hip\u00f3tese neutralista enfatiza a importancia da mutaci\u00f3n, seclecci\u00f3n purificante, e deriva xen\u00e9tica aleatoria. A introduci\u00f3n da teor\u00eda neutralista por Kimura, e despois por King e Jukes', orixinou un forte debate sobre a relevancia do neodarwinismo a nivel molecular. A teor\u00eda neutralista da evoluci\u00f3n molecular prop\u00f3n que a maior\u00eda das mutaci\u00f3ns no ADN est\u00e1n en lugares do xenoma que non son importantes para o funcionamento ou a fitness do organismo. Estes cambios neutros derivan cara \u00e1 fixaci\u00f3n. Os cambios positivos ser\u00e1n moi raros, e as\u00ed non contribuir\u00e1n grandemente aos polimorfismos do ADN. As mutaci\u00f3ns delet\u00e9reas tampouco contribuir\u00e1n moito \u00e1 diversidade do ADN porque afectan negativamente \u00e1 fitness e tampouco permanecer\u00e1n na poza x\u00e9nica durante moito tempo. Esta teor\u00eda proporciona un marco para entender os reloxos moleculares. O destino das mutaci\u00f3ns neutras est\u00e1 determinado pola deriva xen\u00e9tica, e contrib\u00fae tanto ao polimorfismo de nucle\u00f3tidos coma \u00e1 fixaci\u00f3n das diferenzas entre especies.\nNo senso m\u00e1is estrito a teor\u00eda neutralista non \u00e9 exacta. Cambios sut\u00eds no ADN poden moi a mi\u00fado ter efectos, pero \u00e1s veces estes efectos son demasiado pequenos para que a selecci\u00f3n natural act\u00fae sobre eles. Mesmo as mutaci\u00f3ns sin\u00f3nimas non son necesariamente neutras porque non hai unha cantidade uniforme de cada cod\u00f3n. A teor\u00eda case neutralista ampliou a perspectiva neutralista ao suxerir que varias mutaci\u00f3ns son case neutras, o que significa que tanto a deriva aleatoria coma a selecci\u00f3n natural son relevantes nas s\u00faas din\u00e1micas. A principal diferenza entre a teor\u00eda neutralista e a case neutralista \u00e9 que esta \u00faltima c\u00e9ntrase en forzas selectivas febles pero non estritamente neutras.\nA hip\u00f3tese mutacionista enfatiza a deriva aleatoria e os nesgos nos patr\u00f3ns de mutaci\u00f3n. O primeiro en propo\u00f1er unha visi\u00f3n mutacionista moderna foi Sueoka. Propuxo que a variaci\u00f3n no contido GC non era o resultado de selecci\u00f3n positiva, sen\u00f3n unha consecuencia da presi\u00f3n mutacional GC.\nEvoluci\u00f3n das prote\u00ednas.\nA evoluci\u00f3n das prote\u00ednas describe os cambios que se producen co paso do tempo nas formas das prote\u00ednas, funci\u00f3ns, e composici\u00f3n. Por medio dunha an\u00e1lise cuantitativa e experimentaci\u00f3n, os cient\u00edficos esforz\u00e1ronse en comprender a taxa e as causas da evoluci\u00f3n das prote\u00ednas. Usando as secuencias de amino\u00e1cidos da hemoglobina e o citocromo c de m\u00faltiples especies, os cient\u00edficos puideron derivar estimaci\u00f3ns de taxas de evoluci\u00f3n de prote\u00ednas. Atoparon que as taxas non eran as mesmas en distintas prote\u00ednas. Cada prote\u00edna ten a s\u00faa propia taxa, e a taxa \u00e9 constante a trav\u00e9s das distintas filoxenias (\u00e9 dicir, a hemoglobina non evoluciona coa mesma taxa que o citocromo c, pero a hemoglobina de humanos, ratos etc. si ten taxas comparables de evoluci\u00f3n). Non todas as rexi\u00f3ns dunha prote\u00edna mutan coa mesma taxa; as \u00e1reas funcionalmente importantes mutan m\u00e1is lentamente e as substituci\u00f3ns de amino\u00e1cidos que implican amino\u00e1cidos similares ocorren m\u00e1is a mi\u00fado que as substituci\u00f3ns non semellantes. En conxunto, o nivel de polimorfismos nas prote\u00ednas parece ser bastante constante. Varias especies (como os humanos, moscas da froita, e ratos) te\u00f1en niveis similares de polimorfismo das prote\u00ednas.\nRelaci\u00f3n coa evoluci\u00f3n dos \u00e1cidos nucleicos.\nA evoluci\u00f3n das prote\u00ednas est\u00e1 incuestionablemente ligada a cambios e selecci\u00f3n en polimorfismos do ADN e mutaci\u00f3ns porque as secuencias de prote\u00ednas cambian en resposta a alteraci\u00f3ns na secuencia de ADN. As secuencias de amino\u00e1cidos e as de \u00e1cidos nucleicos non mutan ao mesmo ritmo. Debido \u00e1 natureza dexenerada do c\u00f3digo xen\u00e9tico no ADN, as bases poden cambiar sen afectar \u00e1 secuencia de amino\u00e1cidos. Por exemplo, hai seis cod\u00f3ns que codifican a leucina. As\u00ed, malia a diferenza nas taxas de mutaci\u00f3n, \u00e9 esencial incorporar a evoluci\u00f3n dos \u00e1cidos nucleicos \u00e1 discusi\u00f3n da evoluci\u00f3n das prote\u00ednas. A finais da d\u00e9cada de 1960, dous grupos de cient\u00edficos (Kimura en 1968, e King e Jukes en 1969) propuxeron independentemente que a maior\u00eda dos cambios evolutivos observados nas prote\u00ednas eran neutros. Desde ent\u00f3n, a teor\u00eda neutralista foi ampliada e debatida.\nDiscordancias coa evoluci\u00f3n morfol\u00f3xica.\nHai varias discordancias entre a evoluci\u00f3n molecular e a morfol\u00f3xica, que se reflicten nos estudos sistem\u00e1ticos moleculares e morfol\u00f3xicos, especialmente de bacterias, arqueas e microbios eucari\u00f3ticos. Estas discordancias poden ser clasificadas en dous tipos: (i) unha morfolox\u00eda, m\u00faltiples li\u00f1axes (por exemplo, a converxencia morfol\u00f3xica, especie cr\u00edptica) e (ii) unha li\u00f1axe, m\u00faltiples morfolox\u00edas (por exemplo, plasticidade fenot\u00edpica, m\u00faltiples estadios do ciclo vital). A evoluci\u00f3n neutralista posiblemente poder\u00eda explicar as incongruencias nalg\u00fans casos.\nRevistas e sociedades.\nA Society for Molecular Biology and Evolution publica as revistas \"Molecular Biology and Evolution\" e \"Genome Biology and Evolution\" e celebra unha xuntanza internacional anual. Outros xornais dedicados \u00e1 evoluci\u00f3n molecular son \"Journal of Molecular Evolution\" e \"Molecular Phylogenetics and Evolution\". A investigaci\u00f3n en evoluci\u00f3n molecular tam\u00e9n se publica en revistas de xen\u00e9tica, biolox\u00eda molecular, xen\u00f3mica, sistem\u00e1tica, e biolox\u00eda evolutiva."}
{"id": "343069", "revid": "89787", "url": "https://gl.wikipedia.org/wiki?curid=343069", "title": "Alissa White-Gluz", "text": "Alissa White-Gluz, nada o 31 de xullo de 1985 en Montreal \u00e9 unha cantante canadense, co\u00f1ecida por ser a anterior vocalista e membro fundadora do grupo The Agonist, e a vocalista dende 2014 do grupo sueco de Death metal mel\u00f3dico Arch Enemy.\nTraxectoria.\nThe Agonist.\nNo ano 2004 White-Gluz formou o grupo The Agonist xunto a Danny Marino e Chris Kells en Montreal, asinando posteriormente co selo Century Media Records e gravando tres \u00e1lbums musicais de estudio.\nArch Enemy.\nO 17 de marzo de 2014 Arch Enemy anunciou por medio dun comunicado de prensa que White-Gluz ser\u00eda a substituta da anterior vocalista Angela Gossow. White-Gluz publicou unha mensaxe na s\u00faa p\u00e1xina de Facebook dicindo que deixara o seu anterior grupo The Agonist, e que Vicky Psarakis ser\u00eda a nova vocalista do mesmo. Posteriormente en agosto do 2015, White-Gluz afirmou nunha entrevista que os restantes membros de The Agonist foran os que a botaran do grupo."}
{"id": "343072", "revid": "839", "url": "https://gl.wikipedia.org/wiki?curid=343072", "title": "Jaroslaw Kaczynski", "text": ""}
{"id": "343073", "revid": "10599", "url": "https://gl.wikipedia.org/wiki?curid=343073", "title": "Estaci\u00f3n de Betanzos - Cidade", "text": ""}
{"id": "343075", "revid": "10599", "url": "https://gl.wikipedia.org/wiki?curid=343075", "title": "Estaci\u00f3n de Betanzos - Infesta", "text": ""}
{"id": "343081", "revid": "56817", "url": "https://gl.wikipedia.org/wiki?curid=343081", "title": "Quod natura non dat, Salmantica non pr\u00e6stat", "text": "Quod natura non dat, Salmantica non pr\u00e6stat (en galego: \"O que a natureza non d\u00e1, Salamanca non o outorga\") \u00e9 un proverbio latino que significa que unha boa instruci\u00f3n (encarnada aqu\u00ed na universidade) non pode darlle a ningu\u00e9n aquilo do que \u00e9 incapaz pola s\u00faa natureza. Deste xeito, nin a intelixencia nin a memoria, nin a capacidade de aprendizaxe son cousas que a universidade lles poida ofrecer aos seus alumnos.\nCreuse erroneamente que esta frase corresponde ao lema da propia Universidade de Salamanca, a\u00ednda que se trata dun erro. Os lemas das universidades son sempre frases alentadoras, promotoras do estudo e da propagaci\u00f3n do co\u00f1ecemento e da ciencia. O lema da Universidade de Salamanca \u00e9 \"Omnium scientiarum princeps Salmantica docet\" (\"A Universidade de Salamanca \u00e9 a primeira no ensino de todas as ciencias\").\u00a0\nO emblema aparece esculpido na pedra que recibe os visitantes no edificio das escolas menores da Universidade de Salamanca."}
{"id": "343082", "revid": "12452", "url": "https://gl.wikipedia.org/wiki?curid=343082", "title": "Jos\u00e9 Carlos Bermejo Barrera", "text": ""}
{"id": "343087", "revid": "12452", "url": "https://gl.wikipedia.org/wiki?curid=343087", "title": "Xos\u00e9 Bermejo Barrera", "text": ""}
{"id": "343088", "revid": "12452", "url": "https://gl.wikipedia.org/wiki?curid=343088", "title": "Jos\u00e9 Bermejo Barrera", "text": ""}
{"id": "343089", "revid": "12452", "url": "https://gl.wikipedia.org/wiki?curid=343089", "title": "X. C. Bermejo Barrera", "text": ""}
{"id": "343090", "revid": "25871", "url": "https://gl.wikipedia.org/wiki?curid=343090", "title": "Eliseo Nicol\u00e1s Alonso", "text": "Eliseo Nicol\u00e1s Alonso, nado en Pravia o 15 de febreiro de 1955 e finado en Grau o 2 de xu\u00f1o de 2012, foi un artes\u00e1n do acibeche, escultor e tallista de madeira asturiano, co\u00f1ecido como Lise.\nTraxectoria.\nViviu coa s\u00faa familia na casa-escola de Reconco. O seu taller de traballo estaba na parte baixa da s\u00faa vivenda. De formaci\u00f3n acad\u00e9mica profesor de EXB, tivo tendencia desde novo a todo o relacionado coas artes pl\u00e1sticas. O barro e a madeira foron os seus primeiros materiais de iniciaci\u00f3n ao co\u00f1ecemento das formas, a s\u00faa formaci\u00f3n foi totalmente autodidacta.\nPresentou a s\u00faa primeira exposici\u00f3n de tallas en madeira no ano 1973.\nTraballo e obra.\nA necesidade e incapacidade de obter pezas grandes pola escaseza de acibeche lev\u00e1rono a investigar nas mesturas, taraceas e incrustaci\u00f3ns nas que o acibeche se rodea doutros materiais, madeiras nobres, guayac\u00e1n, pau santo, ouro, prata, madreperla, malaquita, lapisl\u00e1zuli, rodocrosita, calcaria rosa, marfil de mamut etc., todos eles elixidos tendo en conta cores, tons e durezas af\u00edns ao material protagonista, o acibeche.\nDas s\u00faas primeiras obras como tallista da madeira cabe destacar a potencia e dominio da t\u00e9cnica que presenta no bast\u00f3n de mando do Concello de Candamu ou a talla da Capela das Dores con camp\u00e1s de acibeche.\nPosteriormente, grazas \u00e1s s\u00faas t\u00e9cnicas pioneiras como as incrustaci\u00f3ns superpostas, a t\u00e9cnica do baleirado ou a combinaci\u00f3n con outros materiais nobres como a madeira ou o marfil de mamut, converterase no referente da acibechar\u00eda. At\u00e9 ent\u00f3n as t\u00e9cnicas que se aplicaban ao acibeche limit\u00e1banse \u00e1 talla e ao seu engarzamento en metais preciosos.\nDas s\u00faas obras en acibeche destacan sobre todo a s\u00faa recompilaci\u00f3n do prerrom\u00e1nico asturiano e, entre elas, a s\u00faa peza de San Miguel de Lillo.\nNo mundo da xoiar\u00eda \u00e9 onde desenvolveu a maior parte da s\u00faa actividade. As s\u00faas colecci\u00f3ns de paisaxes nocturnas con terras con sementados de diferentes madeiras, estrelas e \u00e1rbores de ouro e prata, l\u00faas de marfil de mamut ou lapisl\u00e1zuli. As representaci\u00f3ns de constelaci\u00f3ns e os motivos florais foron o groso da s\u00faa obra, f\u00f3ra de cando consegu\u00eda algunha peza de acibeche de tama\u00f1o adecuado, que acababa inevitablemente convertida nunha pequena escultura.\nAs pezas que lle foron encargadas, xa fosen por certames p\u00fablicos ou por pedidos privados, estaban condicionadas pola instituci\u00f3n ou persoa que a \u00eda recibir, como a escultura para Gas Asturias. Por\u00e9n, nas pezas que realizaba pola s\u00faa conta actuaba con maior liberdade, como en \u201cDesenvolvemento en cadea\u201d ou no \u201cConxunto escult\u00f3rico do retablo de Ponga\u201d onde as combinaci\u00f3ns de texturas e cores, os encontros e os ensamblados, presentes en todas as s\u00faas obras, alcanzan outra magnitude.\nCertames.\nCon periodicidade anual, cel\u00e9branse dous certames que levan o seu nome. O primeiro cel\u00e9brase en Villaviciosa de Asturias a iniciativa da \"Asociaci\u00f3n Acebache\", e outro \u00e9 organizado pola \"Asociaci\u00f3n Cultural Amigos de Lise\u201d, cada mes de xu\u00f1o, que var\u00eda de tem\u00e1tica cada ano, incl\u00fae exposici\u00f3ns, conferencias e outros eventos educativos de tem\u00e1tica relacionada con talleres de arte ou educaci\u00f3n, escultura, pedra, talla de madeira, acibeche de Asturias, que se celebra na casa de cultura da vila, Palacio de Miranda-Valdecarzana en Grao, Asturias."}
{"id": "343093", "revid": "5863", "url": "https://gl.wikipedia.org/wiki?curid=343093", "title": "Concha Blanco Blanco", "text": ""}
{"id": "343094", "revid": "5863", "url": "https://gl.wikipedia.org/wiki?curid=343094", "title": "Xos\u00e9 Mar\u00eda Blanco Gerpe", "text": ""}
{"id": "343095", "revid": "5863", "url": "https://gl.wikipedia.org/wiki?curid=343095", "title": "Ant\u00f3n Blanco Porto", "text": ""}
{"id": "343098", "revid": "6939", "url": "https://gl.wikipedia.org/wiki?curid=343098", "title": "Xos\u00e9 Gil y Gil", "text": ""}
{"id": "343102", "revid": "1505", "url": "https://gl.wikipedia.org/wiki?curid=343102", "title": "Paraserianthes lophantha", "text": "Paraserianthes lophantha \u00e9 unha especie\u00a0de arbori\u00f1a\u00a0leguminosa na familia das Fabaceae.\u00a0Co\u00f1\u00e9cese\u00a0comunmente cos nomes de \"albicia amarela\" ou \"albizia amarela\". \u00c9 orixinaria de Am\u00e9rica do Sur.\nDescrici\u00f3n.\nArbori\u00f1a que na s\u00faa etapa adulta pode chegar a medir entre 4 a 7 metros. As follas son compostas, semellantes \u00e1 das acacias, son perennes, con todo poden caer se vai moito fr\u00edo.\u00a0A s\u00faa floraci\u00f3n prod\u00facese no inverno, sendo as flores coma pomp\u00f3ns de cor amarela e en forma de tubo. As sementes botan un\u00a0fedor especial ao se abriren.\n\u00c9 moi resistente e r\u00fastica e pode medrar en calquera solo, incluso pobres, mais sempre con boa drenaxe e abeirados do vento. \u00c9 por iso que se emprega coma ornamental, sen precisar coidados especiais para o seu cultivo.\u00a0\nEspecie moi parecida \u00e1 \u00e1rbore da seda (\"Albizia julibrissin)\", diferenci\u00e1ndose desta pola tonalidade das flores, xa que nesta \u00faltima son de cor vermella e amarela.\nTaxonom\u00eda.\n\"Paraserianthes lophantha\" foi descrita por (Willd.) I.C.Nielsen e publicado en \"Bulletin du Mus\u00e9um National d'Histoire Naturelle\", Section B, Adansonia. Botanique Phytochimie 5(3): 326. 1983[1984]. \nAlbizia: nome xen\u00e9rico dedicado a Filippo Degli Albizzi, naturalista italiano do s\u00e9culo XVIII que foi o primeiro en introducila en Europa contra os anos 1740 dende Constantinopla.\nlophantha: ep\u00edteto latino que significa \"flor con crista\"."}
{"id": "343105", "revid": "18868", "url": "https://gl.wikipedia.org/wiki?curid=343105", "title": "Albicia", "text": ""}
{"id": "343109", "revid": "89787", "url": "https://gl.wikipedia.org/wiki?curid=343109", "title": "Meme (Internet)", "text": "Un meme de Internet \u00e9 unha actividade, concepto, frase ou contido multimedia que se estende de persoa a persoa a traves de Internet e as redes sociais. Un meme def\u00ednese como \"unha idea, comportamento ou estilo que se estende de persoa a persoa dentro dunha cultura.\" Un meme de Internet pode tomar a forma dunha imaxe, ligaz\u00f3n web, v\u00eddeo, p\u00e1xina web ou \"hastag\". Pode ser s\u00f3 unha verba ou frase, inclu\u00edndo faltas de ortograf\u00eda intencionadas. Os m\u00e9todos de transmisi\u00f3n do meme m\u00e1is habituais son as redes sociais, blogs, correos electr\u00f3nicos, etc.\nO termo \"meme\" foi cu\u00f1ado por Richard Dawkins no seu libro de 1976 titulado \"The Selfish Gene\", como intento de explicar a forma na que a informaci\u00f3n cultural se estende. Os memes de Internet son un subconxunto deste concepto xeral de meme espec\u00edficos da cultura e ecosistema de Internet. No 2013 Dawkins caracterizou un meme de Internet como un meme alterado intencionadamente pola creatividade humana. Dawkins explicou que os memes de Internet son polo tanto un \"secuestro da idea orixinal\", coa propia idea dos memes sufrindo unha mutaci\u00f3n e evoluci\u00f3n nesta nova direcci\u00f3n. Os memes de Internet te\u00f1en unha propiedade adicional que os memes ordinarios non te\u00f1en, \u00f3 deixar pegada nos medios polos que se propagan, facendo que se poidan rastrear e analizar."}
{"id": "343111", "revid": "6415415", "url": "https://gl.wikipedia.org/wiki?curid=343111", "title": "Iria Misa", "text": "Iria Misa Peralba, nada en Gondomar o 23 de febreiro de 1983, \u00e9 unha escritora e profesora de ensino secundario galega. Vive en Baiona.\nTraxectoria.\n\u00c9 licenciada en Filolox\u00eda Inglesa pola Universidade de Vigo, onde tam\u00e9n realizou estudos de posgrao. En 2016, a s\u00faa obra \"Xa non estou aqu\u00ed\" foi galardoada co Premio Jules Verne de literatura xuvenil, que concede Edici\u00f3ns Xerais.\nEn 2020 ga\u00f1ou o Premio Agust\u00edn Fern\u00e1ndez Paz con \"A cidade do \u00c1tomo\". \"A cidade do \u00e1tomo\" foi XIX Premio Frei Mart\u00edn Sarmiento no 2023 na 4\u00b0 categor\u00eda (1\u00b0 e 2\u00b0 ESO) "}
{"id": "343112", "revid": "26585", "url": "https://gl.wikipedia.org/wiki?curid=343112", "title": "Tempada 2016 do Campionato de Galicia de Rally", "text": "A tempada 2016 foi a 38\u00aa edici\u00f3n do Campionato de Galicia de Rally. Comezou o 9 de abril no Rally de Noia e rematou o 3 de decembro no Rally Comarca da Ulloa.\nO Rally da Coru\u00f1a, previsto inicialmente para setembro foi aprazado primeiramente para decembro por motivos de financiamento, e finalmente para 2017, co que desapareceu da tempada 2016.\nIv\u00e1n Ares, ga\u00f1ador das d\u00faas primeiras probas e l\u00edder do campionato ata ese momento, deixou esta competici\u00f3n por mor de que a Federaci\u00f3n Galega o obrigou a colocar unha brida no seu Porsche para perder potencia, igual medida que se adoptara cos Porsche do Campionato de Espa\u00f1a de Rallys antes do inicio da tempada.\nO campi\u00f3n final foi Alberto Meira, co seu Mitsubishi Lancer Evo X, que logrou as\u00ed o seu segundo t\u00edtulo galego."}
{"id": "343117", "revid": "98629", "url": "https://gl.wikipedia.org/wiki?curid=343117", "title": "Henri Milne-Edwards", "text": "Henri Milne-Edwards, tam\u00e9n co\u00f1ecido como Henri Milne Edwards, nado en Bruxas o 23 de outubro de 1800 e finado en Par\u00eds o 29 de xullo de 1885, foi un m\u00e9dico e zo\u00f3logo franc\u00e9s. Foi o pai do tam\u00e9n zo\u00f3logo Alphonse Milne Edwards.\nTraxectoria.\nNaceu en Bruxas, que daquela formaba parte de Francia, o 23 de outubro de 1800. Foi o fillo m\u00e1is novo do ingl\u00e9s William Edwards (o 27, ou o 28, ou segundo as fontes, o 29), que era un rico plantador de Xamaica, e da s\u00faa segunda esposa Elisabeth Vaux, francesa. O mozo Henri foi educado polas s\u00faas irm\u00e1s e polos seus irm\u00e1ns m\u00e1is vellos.\nO seu pai axudou aos brit\u00e1nicos a reunir a illa co Reino Unido, e foi arrestado polas tropas de Napol\u00e9on Bonaparte. Henri Milne-Edwards foi ent\u00f3n levado a Par\u00eds polo seu irm\u00e1n m\u00e1is vello William Edwards, m\u00e9dico.\nA ca\u00edda de Napole\u00f3n permite a liberaci\u00f3n do seu pai e a familia re\u00fanese en Par\u00eds. Henri estudou medicina. Durante os seus estudos ga\u00f1ou unha reputaci\u00f3n de trouleiro. Stendhal chamouno \u00abIrm\u00e1n Brandy\u00bb e dixo del que era \u00abun mal suxeito cos seus rizos loiros e os seus belos ollos divagantes\u00bb e \u00abmoi alegre, moi valente e mesmo cunha alma nobre, cando non estaba ofuscada por cincuenta copas de augardente\u00bb.\nPor\u00e9n, recibiu o seu doutoramento en medicina en 1823 e o mesmo ano casou con Laura Tr\u00e9zel, con quen tivo nove fillos, entre eles a Alphonse Milne-Edwards (1835-1900), que tam\u00e9n ser\u00eda zo\u00f3logo.\nMilne-Edwars dedicouse un tempo \u00e1 pr\u00e1ctica m\u00e9dica e publicou varios libros de divulgaci\u00f3n sobre temas de medicina. Tam\u00e9n ensinou durante un tempo Ciencias naturais no \"Lyc\u00e9e real Henri IV\".\nEn 1828 publicou a s\u00faa \"Investigaci\u00f3n sobre os moluscos\", que foi recompensada co premio de fisiolox\u00eda da Academia de Ciencias de Francia.\nSeguiu cursos con Georges Cuvier (1769-1832) e f\u00edxose amigo de Jean Victoire Audouin (1797-1841). Con este \u00faltimo realizou entre 1826 e 1828 un estudo moi detallado da fauna mari\u00f1a costeira nas proximidades de Granville (Departamento de Mancha).\nEn 1832 Henri foi profesor de Hixiene e de Historia natural na Escola Central de Artes e Manufacturas de Par\u00eds. Obtivo o doutoramento en Ciencias naturais na Facultade de Ciencias de Par\u00eds en 1837. \u00c1 morte de Audouin, en 1841, foi nomeado para ocupar a cadeira de entomolox\u00eda no Museo Nacional de Historia Natural de Francia. Henri Milne-Edwards visitou en 1849 as costas de Italia e Sicilia con dous futuros mestres do Museo, Armand de Quatrefages (1810-1892) e \u00c9mile Blanchard (1819-1900). Cando en 1849 Dumas (1800-1884) se converteu en ministro, Milne-Edwards accedeu ao posto de decano.\nEn 1862 abandonou a s\u00faa cadeira de Entomolox\u00eda para suceder a Isidore Geoffroy Sant-Hilaire (1805-1861) na cadeira de Mastozoolox\u00eda e Ornitolox\u00eda do mesmo museo. Tam\u00e9n foi decano da Facultade de Ciencias de Par\u00eds e profesor de zoolox\u00eda, anatom\u00eda e fisiolox\u00eda.\nMilne-Edwards foi o l\u00edder da escola da \"zoolox\u00eda fisiol\u00f3xica\", que dominou a Historia Natural francesa durante moito tempo, tras o baleiro deixado pola morte de Georges Cuvier e de \u00c9tienne Geoffroy Saint-Hilaire. Milne-Edwards defendeu o estudo dos animais no seu ambiente natural, opo\u00f1\u00e9ndose \u00e1 tradici\u00f3n dominante, baseada no estudo anat\u00f3mico dos animais disecados.\nGrande admirador de Cuvier, Milne-Edwards conced\u00eda unha absoluta prioridade \u00e1 funci\u00f3n sobre a forma animal, esforz\u00e1ndose por encontrar as leis reitoras da adaptaci\u00f3n biol\u00f3xica:\nA maior parte das s\u00faas obras public\u00e1ronse nos \"Annales des sciences naturelles\", revista da cal dirixiu a parte dedicada \u00e1 zoolox\u00eda (desde 1834). Entre as s\u00faas outra obras est\u00e1n a \"Histoire naturelle des crustac\u00e9s\" (3 volumes, 1837-1841), que durante moito tempo foi unha abra de referencia, a \"Histoire naturelle des coralliaires\" (1858-1860) e especialmente as importantes lecci\u00f3ns sobre a fisiolox\u00eda e a anatom\u00eda comparada de humanos e animais (14 volumes, 1857-1881).\nMilne-Edwads faleceu en Par\u00eds o 29 de xullo de 1885.\nAbreviatura.\nA abreviatura Milne-Edwards empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda.\nReco\u00f1ecementos.\nNomes de familias, de x\u00e9neros e de especies naturais.\nO nome de Henri Milne-Edwards foi honrado por varios autores para nomear familias, x\u00e9neros ou especies de animais, entre eles:"}
{"id": "343118", "revid": "22795", "url": "https://gl.wikipedia.org/wiki?curid=343118", "title": "Henri Milne Edwards", "text": ""}
{"id": "343119", "revid": "1888", "url": "https://gl.wikipedia.org/wiki?curid=343119", "title": "Berta Guimaraens", "text": "Berta Guimaraens Caruncho, chamada Totina, nada na Coru\u00f1a en 1929 e finada na mesma cidade o 4 de xu\u00f1o de 2016 foi unha escritora gastron\u00f3mica galega.\nTraxectoria.\nNaceu nunha familia numerosa, con trece irm\u00e1ns: ela era unha das m\u00e1is fillas m\u00e1is novas do chileno Jos\u00e9 Mart\u00edn Guimaraens Stevenson e Mar\u00eda Caruncho Astray. Despois de estudar o bacharelato na Compa\u00f1\u00eda de Mar\u00eda da Coru\u00f1a accedeu \u00e1 funci\u00f3n p\u00fablica. Socialmente tivo unha relevancia na cidade coru\u00f1esa, ao ser a impulsora e fundadora da asociaci\u00f3n Convivencias Culturales, que desde 1961, e durante os anos \u00faltimos do franquismo, organizou conferencias de debate e reflexi\u00f3n. Entre os convidados de Convivencias Culurales estiveron disidentes ou persoas cr\u00edticas coa ditadura, como Jos\u00e9 Mar\u00eda de Llanos, Jos\u00e9 Mar\u00eda D\u00edaz Alegr\u00eda, Joaqu\u00edn Ruiz Gim\u00e9nez, Jos\u00e9 Luis L\u00f3pez Aranguren, ou personalidades internacionais como Fernando Cardenal e o bispo salvadore\u00f1o Ignacio Ellacur\u00eda. A Asociaci\u00f3n disolveuse en 1995.\nCompaxinou a s\u00faa actividade profesional, e logo a s\u00faa xubilaci\u00f3n, coa s\u00faa faceta como divulgadora gastron\u00f3mica, pois impart\u00eda clases de coci\u00f1a e escribiu catro colecci\u00f3ns de recetarios."}
{"id": "343120", "revid": "89787", "url": "https://gl.wikipedia.org/wiki?curid=343120", "title": "Xeraci\u00f3n", "text": "En xenealox\u00eda co\u00f1\u00e9cese como xeraci\u00f3n ao total de seres que forman parte da li\u00f1a de sucesi\u00f3n anterior ou posterior dun individuo de referencia. Ao tomarse como punto de partida a un determinado individuo consid\u00e9rase como a primeira xeraci\u00f3n; os seus sucesores denom\u00ednanse a segunda xeraci\u00f3n, e os sucesores destes consid\u00e9ranse terceira xeraci\u00f3n, e as\u00ed sucesivamente. Nas listas xeneal\u00f3xicas \u00e9 frecuente designar as xeraci\u00f3ns cun n\u00famero romano.\nTam\u00e9n se utiliza o termo xeraci\u00f3n para denominar ao conxunto de persoas que, por ter nacido en datas pr\u00f3ximas e recibido educaci\u00f3n e influxos culturais e sociais semellantes, comp\u00f3rtanse de maneira af\u00edn ou comparable nalg\u00fans sentidos. As\u00ed, refer\u00edmonos a \"a xeraci\u00f3n xuvenil.\" \"a xeraci\u00f3n da guerra\", \"a xeraci\u00f3n do 98\".\nOutra acepci\u00f3n usual do termo xeraci\u00f3n corresponde a cada unha das fases dunha t\u00e9cnica en evoluci\u00f3n, en que se achegan avances e innovaci\u00f3ns respecto \u00e1 fase anterior. As\u00ed, dicimos \"ordenadores de quinta xeraci\u00f3n\".\nDiferenza xeneracional en demograf\u00eda.\nA diferenza xeneracional, duraci\u00f3n xeneracional ou intervalo xeneracional \u00e9 a media da diferenza de idade de todos os fillos con respecto ao pai ou nai. Con respecto \u00e1s diferenzas de idade entre a muller e o home nun enlace familiar, adoita ser a diferenza xeneracional con respecto ao pai maior que con respecto \u00e1 nai.\nEn demograf\u00eda a diferenza xeneracional \u00e9 unha das variables para a descrici\u00f3n do comportamento xerativo, o cal tam\u00e9n xoga un papel importante nos progn\u00f3sticos de poboaci\u00f3n.\nXeraci\u00f3ns en sociolox\u00eda.\nO soci\u00f3logo alem\u00e1n Karl Mannheim realizou en 1928 contribuci\u00f3ns importantes \u00e1 sociolox\u00eda do co\u00f1ecemento co seu concepto de xeraci\u00f3n, que non comprend\u00eda 30 anos como se consideraba ata ent\u00f3n, sen\u00f3n que se caracterizaba por acontecementos xeneracionais, \u00e9 dicir, feitos que marcaron a nenez e a mocidade e que ter\u00e1n unha influencia no resto da vida. Para a s\u00faa an\u00e1lise sociol\u00f3xica do problema das xeraci\u00f3ns Mannheim s\u00e9rvese por un lado da direcci\u00f3n positivista de David Hume e Auguste Comte, que intentou buscar intervalos fixos e cuantificados de 30 anos, que se suced\u00edan; pero por outro lado faise tam\u00e9n eco da interpretaci\u00f3n de xeraci\u00f3n das escolas hist\u00f3ricas do Romanticismo, que se baseaban nos movementos intelectuais que se experimentaban interiormente, como \u00e9 o caso da historia da arte.\nMannheim diferenciou entre situaci\u00f3n xeneracional, contexto xeneracional e unidade xeneracional. A situaci\u00f3n xeneracional \u00e9 un termo xeral que se refire ao nacemento nun determinado per\u00edodo hist\u00f3rico social e \u00e9 un requisito para poder falarse de contexto xeneracional ou unidade xeneracional. Denom\u00ednase contexto xeneracional \u00e1 uni\u00f3n que se d\u00e1 ao participar nun destino com\u00fan e nas correntes intelectuais do momento. Un contexto xeneracional agrupa varias unidades xeneracionais. Os membros das unidades xeneracionais est\u00e1n unidos de forma m\u00e1is pr\u00f3xima, dado que experimentan as correntes intelectuais da mesma maneira: comparten as intenci\u00f3ns fundamentais e os principios de formaci\u00f3n, que os socializan dentro dun grupo e son causantes de que a reacci\u00f3n nas correntes do tempo sexa id\u00e9ntica.\nTensi\u00f3n xeneracional.\nComo xa se comentou, as diferenzas na forma de vivir ou pensar entre as xeraci\u00f3ns poden ser moi distintas se os influxos culturais e socias que lles afectaron tam\u00e9n o foron.\nNorman Ryder (1965) estudou a sociolox\u00eda das discordancias entre xeraci\u00f3ns ao suxerir que a sociedade \"persiste a pesar da mortalidade dos seus membros individuais, por procesos de metabolismo demogr\u00e1fico e particularmente a infusi\u00f3n anual de cohortes de nacementos\". Argumentou que as xeraci\u00f3ns poden \u00e1s veces ser unha \"ameaza \u00e1 estabilidade\" pero ao mesmo tempo representan \"a oportunidade das transformaci\u00f3ns da sociedade\". Ryder tratou de comprender as din\u00e1micas que act\u00faan entre as xeraci\u00f3ns.\nAmanda Grenier (2007) ofreceu outras posibles explicaci\u00f3ns de por que existen as tensi\u00f3ns xeneracionais. Grenier afirma que as xeraci\u00f3ns desenvolven os seus propios modelos ling\u00fc\u00edsticos que contrib\u00faen \u00e1 falta de comprensi\u00f3n entre as cohortes de idade: \"existen diferentes modos de falar exercidos polas persoas vellas e novas, e pode ser parcialmente explicada polos puntos de referencia hist\u00f3ricos sociais, as experiencias culturalmente determinadas, e as interpretaci\u00f3ns individuais\".\nComo xa se mencionou, Karl Mannheim (1952) cr\u00eda que a xente era modelada polas experiencias vividas como resultado do cambio social. Howe e Strauss tam\u00e9n escribiron sobre as semellanzas das persoas dunha mesma xeraci\u00f3n que as atribu\u00edan ao cambio social. Base\u00e1ndose no modo en que estas experiencias vividas dan forma a unha xeraci\u00f3n en canto aos valores, o resultado \u00e9 que a nova xeraci\u00f3n cambiar\u00e1 os valores das vellas xeraci\u00f3ns, o que ten como resultado a creaci\u00f3n dunha tensi\u00f3n. Este desaf\u00edo entre xeraci\u00f3ns e a tensi\u00f3n que xorde \u00e9 definitorio para comprender as xeraci\u00f3ns e o que as separa.\nXeraci\u00f3ns de copias.\nTam\u00e9n se utiliza o termo para t\u00e9cnicas de reproduci\u00f3n, onde unha copia se crea a partir doutra orixinal, por exemplo no caso de pel\u00edculas, fitas de casete ou fotocopias. A primeira xeraci\u00f3n \u00e9 a orixinal, a copia desta \u00e9 a segunda xeraci\u00f3n, a copia da copia a terceira xeraci\u00f3n, e as\u00ed sucesivamente. Dado que a calidade dimin\u00fae polos procesos de copia dunha xeraci\u00f3n a outra, \u00e9 importante manter a calidade de xeraci\u00f3ns o mellor posible.\nXeraci\u00f3ns en biolox\u00eda.\nIgual que en xenealox\u00eda, f\u00e1lase de xeraci\u00f3n en biolox\u00eda para referirse aos membros dunha li\u00f1a de sucesi\u00f3n. Por\u00e9n, neste caso p\u00f3dese dar un alternancia de xeraci\u00f3ns, cando a unha xeraci\u00f3n con ambos os sexos con reproduci\u00f3n sexual, lle sucede unha xeraci\u00f3n asexual, e a esta, de novo unha con ambos os sexos. P\u00f3dese falar tam\u00e9n de nova xeraci\u00f3n cando esta \u00e9 asexual e se produce a partir doutra por reproduci\u00f3n asexual, o que desde o punto de vista xen\u00e9tico se denominar\u00eda clon. As caracter\u00edsticas xen\u00e9ticas das sucesivas xeraci\u00f3ns van cambiando debido a diversos procesos, o que \u00e9 a base da evoluci\u00f3n. Nos cruzamentos xen\u00e9ticos f\u00e1lase de xeraci\u00f3n parental ou P, que \u00e9 a inicial no exemplo considerado, que despois enxendra a 1\u00aa xeraci\u00f3n filial ou F1, e esta a 2\u00aa xeraci\u00f3n filial ou F2 (netos de P) etc."}
{"id": "343122", "revid": "1185", "url": "https://gl.wikipedia.org/wiki?curid=343122", "title": "Galiza estremeira", "text": ""}
{"id": "343124", "revid": "23204", "url": "https://gl.wikipedia.org/wiki?curid=343124", "title": "Joseph Ducreux", "text": "Joseph, Baron Ducreux, nado o 26 de xu\u00f1o de 1735 en Nancy e finado o 24 de xullo de 1802, foi un retratista, miniaturista e gravador franc\u00e9s que traballo na corte de Lu\u00eds XVI de Francia, continuando a s\u00faa carreira como pintor trala Revoluci\u00f3n Francesa. Foi nomeado bar\u00f3n e \"premier peintre de la reine\" (Primeiro Pintor da Ra\u00ed\u00f1a), sendo o autor do \u00faltimo retrato feito de Lu\u00eds XVI antes da s\u00faa execuci\u00f3n. Os seus retratos menos formais reflicten a s\u00faa manifesta fascinaci\u00f3n pola fisiognomon\u00eda, estendendo o rango de expresi\u00f3ns faciais m\u00e1is al\u00f3 das habituais nos retratos oficiais.\nTraxectoria.\nDucreux chegou a Par\u00eds no ano 1760, comezando a adestrarse na pintura como o \u00fanico estudante de Maurice Quentin de La Tour, quen estaba especializado nos retratos. Jean-Baptiste Greuze foi unha das influencias destacadas na t\u00e9cnica empregada por Ducreux. No ano 1769 Ducreux foi enviado a Viena para pintar un retrato de Mar\u00eda Antonieta de Austria antes de que ela sa\u00edse da cidade no 1770 para casar con Lu\u00eds XVI de Francia. Ducreux foi nomeado bar\u00f3n e \"premier peintre de la reine\" (Primeiro Pintor da Ra\u00ed\u00f1a) como recompensa por este servizo.\nTralo comezo da Revoluci\u00f3n Francesa, Ducreux viaxou ata Londres, onde pintou o \u00faltimo retrato que se fixo de Lu\u00eds XVI antes da s\u00faa execuci\u00f3n. Jacques-Louis David converteuse nun dos asociados de Ducreux cando este retornou a Par\u00eds no 1793, axud\u00e1ndolle a continuar a s\u00faa carreira como pintor.\nObra.\nDucreux estaba especializado no retrato pict\u00f3rico. Dende o ano 1760 Ducreux mantivo unha lista das s\u00faas obras, pero en poucas ocasi\u00f3ns firmaba as s\u00faas obras. Nos seus retratos menos formais Ducreux buscou sa\u00edrse das limitaci\u00f3ns tradicionais do retrato. Interesado na fisiognomon\u00eda, a crenza que o estudo e xu\u00edzo da aparencia dunha persoa reflicte a s\u00faa personalidade, tentou capturar a personalidade dos seus retratados, as\u00ed como a s\u00faa propia, nas s\u00faas obras. Por exemplo, na obra \"Le Discret\" (ca. 1790) am\u00f3sase un home pedindo silencio, cunha expresi\u00f3n timorata, presionando un dedo contra a s\u00faa boca en sinal de discreci\u00f3n ou prudencia.\nMeme de internet.\nO seu autorretrato titulado \"Portrait de l'artiste sous les traits d'un moqueur\" acadou unha certa popularidade na internet en forma de meme. Neste meme, as letras de canci\u00f3ns de hip hop ou pop am\u00f3sanse parafraseadas e estilizadas de forma arcaica sobre o retrato en forma de macro."}
{"id": "343125", "revid": "5863", "url": "https://gl.wikipedia.org/wiki?curid=343125", "title": "Luis Alfonso Blanco Vila", "text": ""}
{"id": "343126", "revid": "98629", "url": "https://gl.wikipedia.org/wiki?curid=343126", "title": "Dark Matter (filme)", "text": "Dark Matter \u00e9 un filme estadounidense dirixido por Chen Shi-zheng que se estreou no 2007. Est\u00e1 protagonizado por Liu Ye, Aidan Quinn e Meryl Streep. Ga\u00f1ou o Premio Alfred P. Sloan no Festival de Cinema de Sundance."}
{"id": "343127", "revid": "89787", "url": "https://gl.wikipedia.org/wiki?curid=343127", "title": "Lingua de sinais colombiana", "text": "A lingua de sinais colombiana (en ; LSC) \u00e9 unha lingua de sinais empregada pola comunidade xorda en Colombia. Est\u00e1 emparentada filoxeneticamente coa lingua de sinais francesa. Segundo Ethnologue, alg\u00fans sinais son semellantes \u00f3s das linguas de sinais espa\u00f1ola, americana e salvadore\u00f1a.\nHistoria.\nAs primeiras escolas para xordos foron creadas en 1924, d\u00faas en Bogot\u00e1 e d\u00faas en Medell\u00edn. A s\u00faa orixe data de 1984 coa creaci\u00f3n da \"linguaxe manual colombiana\" por parte da Federaci\u00f3n Nacional de Xordos de Colombia (FENASCOL). O primeiro curso de Linguaxe Manual Colombiana foi publicado en 1993. Foi reco\u00f1ecida oficialmente mediante a Lei 324 de 1996 como \"a lingua de sinais propia da comunidade xorda do pa\u00eds\". No 2006, o INSOR (Instituto Nacional para Xordos) e o Instituto Caro y Cuervo coa colaboraci\u00f3n de Fenascol, publican o primeiro Dicionario B\u00e1sico da lingua de sinais colombiana.\nAlfabeto.\nO alfabeto manual colombiano empr\u00e9gase para distinguir os sinais da LSC e incorporar palabras colombianas \u00f3 asinar. Est\u00e1 composto por 32 configuraci\u00f3ns manuais e emprega as 27 letras do alfabeto espa\u00f1ol."}
{"id": "343128", "revid": "5863", "url": "https://gl.wikipedia.org/wiki?curid=343128", "title": "Xos\u00e9 Boente Sequeiros", "text": ""}
{"id": "343129", "revid": "23204", "url": "https://gl.wikipedia.org/wiki?curid=343129", "title": "Lingua de signos de Colombia", "text": ""}
{"id": "343130", "revid": "23204", "url": "https://gl.wikipedia.org/wiki?curid=343130", "title": "Lingua de signos", "text": ""}
{"id": "343133", "revid": "23204", "url": "https://gl.wikipedia.org/wiki?curid=343133", "title": "Lingua de signos colombiana", "text": ""}
{"id": "343134", "revid": "23204", "url": "https://gl.wikipedia.org/wiki?curid=343134", "title": "Lingua de signos francesa", "text": ""}
{"id": "343135", "revid": "23204", "url": "https://gl.wikipedia.org/wiki?curid=343135", "title": "Lingua de signos italiana", "text": ""}
{"id": "343136", "revid": "23204", "url": "https://gl.wikipedia.org/wiki?curid=343136", "title": "Lingua de signos americana", "text": ""}
{"id": "343138", "revid": "23204", "url": "https://gl.wikipedia.org/wiki?curid=343138", "title": "Lingua de signos warlpiri", "text": ""}
{"id": "343140", "revid": "23204", "url": "https://gl.wikipedia.org/wiki?curid=343140", "title": "Linguas de signos aborixes de Australia", "text": ""}
{"id": "343149", "revid": "22570", "url": "https://gl.wikipedia.org/wiki?curid=343149", "title": "Lingua de sinais catal\u00e1", "text": "A lingua de sinais catal\u00e1 (en ; LSC) \u00e9 unha lingua de sinais empregada en Catalu\u00f1a. No 2012, a Federaci\u00f3n de persoas Xordas de Catalu\u00f1a estimou en 25\u00a0000 os usuarios desta lingua, das cales 12\u00a0000 eran persoas xordas de Catalu\u00f1a. Ten un 50% de intelixibilidade coa lingua de sinais espa\u00f1ola (LSE). Segundo as bases de intelixibilidade, l\u00e9xico e actitudes sociais, os ling\u00fcistas concordan en que son linguas distintas.\nDende 1994, a lingua de sinais catal\u00e1 ten status oficial, de acordo coa lei de promoci\u00f3n da lingua promulgada pola Generalitat de Catalu\u00f1a. Catalu\u00f1a foi a primeira Comunidade Aut\u00f3noma espa\u00f1ola en aprobar unha de lingua de sinais."}
{"id": "343150", "revid": "23204", "url": "https://gl.wikipedia.org/wiki?curid=343150", "title": "Lingua de signos catal\u00e1", "text": ""}
{"id": "343151", "revid": "23204", "url": "https://gl.wikipedia.org/wiki?curid=343151", "title": "Llengua de signes catalana", "text": ""}
{"id": "343153", "revid": "5863", "url": "https://gl.wikipedia.org/wiki?curid=343153", "title": "Henrique Heraclio Botana", "text": ""}
{"id": "343155", "revid": "5863", "url": "https://gl.wikipedia.org/wiki?curid=343155", "title": "Anxo Botello Barros", "text": ""}
{"id": "343158", "revid": "5863", "url": "https://gl.wikipedia.org/wiki?curid=343158", "title": "Tom\u00e1s B\u00f3veda G\u00f3mez", "text": ""}
{"id": "343160", "revid": "5863", "url": "https://gl.wikipedia.org/wiki?curid=343160", "title": "Xan Bouzada Fern\u00e1ndez", "text": ""}
{"id": "343177", "revid": "98629", "url": "https://gl.wikipedia.org/wiki?curid=343177", "title": "Contraste de hip\u00f3teses", "text": "En inferencia estat\u00edstica, un contraste de hip\u00f3teses (tam\u00e9n denominado test de hip\u00f3teses ou proba de significaci\u00f3n) \u00e9 un procedemento para xulgar se unha propiedade que se sup\u00f3n nunha poboaci\u00f3n estat\u00edstica \u00e9 compatible co observado nunha mostra desa poboaci\u00f3n. Foi iniciado por Ronald Fisher e fundamentado posteriormente por Jerzy Neyman e Karl Pearson.\nMediante esta teor\u00eda, ab\u00f3rdase o problema estat\u00edstico considerando unha hip\u00f3tese determinada formula_1 e unha hip\u00f3tese alternativa formula_2, e int\u00e9ntase decidir cal das d\u00faas \u00e9 a hip\u00f3teses verdadeira, tras aplicar o problema estat\u00edstico a un certo n\u00famero de experimentos.\nEst\u00e1 fortemente asociado ao concepto estat\u00edstico de potencia e aos conceptos de erros de tipo I e II, que definen respectivamente, a posibilidade de tomar un suceso falso como verdadeiro, ou un verdadeiro como falso.\nOs tipos m\u00e1is importantes son os test centrados, de hip\u00f3teses e alternativa simple, aleatorizados etc. Dentro dos tests non param\u00e9tricos, o m\u00e1is estendido \u00e9 probablemente o test da U de Mann-Whitney.\nIntroduci\u00f3n.\nSe sospeitamos que unha moeda foi trucada para que se produzan m\u00e1is caras que cruces ao lanzala ao aire, poder\u00edamos realizar 30 lanzamentos, tomando nota do n\u00famero de caras obtidas. De obtermos un valor demasiado alto, por exemplo 25 ou m\u00e1is, considerar\u00edamos que o resultado \u00e9 pouco compatible coa hip\u00f3teses de que a moeda non est\u00e1 trucada, e concluir\u00edamos que as observaci\u00f3ns contrad\u00edn a hip\u00f3tese.\nA aplicaci\u00f3n de c\u00e1lculos probabil\u00edsticos permite determinar a partir de que valor debemos rexeitar a hip\u00f3tese garantindo que a probabilidade de cometer un erro \u00e9 un valor co\u00f1ecido \"a priori\". As hip\u00f3teses poden clasificarse en dous grupos, segundo:\nUn exemplo do primeiro grupo \u00e9 a hip\u00f3teses de que a media dunha variable \u00e9 10, e do segundo que a distribuci\u00f3n de probabilidade \u00e9 a distribuci\u00f3n normal.\nA\u00ednda que a metodolox\u00eda para realizar o contraste de hip\u00f3teses \u00e9 an\u00e1loga en ambos os casos, distinguir ambos os tipos de hip\u00f3teses \u00e9 importante posto que moitos problemas de contraste de hip\u00f3teses respecto a un par\u00e1metro son, en realidade, problemas de estimaci\u00f3n, que te\u00f1en unha resposta complementaria dando un intervalo de confianza (o conxunto de intervalos de confianza) para ese par\u00e1metro. Por\u00e9n, as hip\u00f3teses respecto \u00e1 forma da distribuci\u00f3n adoitan empregarse para validar un modelo estat\u00edstico para un fen\u00f3meno aleatorio que se est\u00e1 a estudar.\nFormulaci\u00f3n cl\u00e1sica do contraste de hip\u00f3teses.\nDenom\u00ednase hip\u00f3tese nula formula_1 \u00e1 hip\u00f3tese que se desexa contrastar. O nome de \"nula\" significa \u201csen valor, efecto ou consecuencia\u201d, o que suxire que formula_1 debe identificarse coa hip\u00f3tese de non cambio (a partir da opini\u00f3n actual); non diferenza, non mellora etc. formula_1 representa a hip\u00f3tese que manteremos a non ser que os datos indiquen a s\u00faa falsidade, e pode entenderse, polo tanto, no sentido de \u201cneutra\u201d. A hip\u00f3tese formula_1 nunca se considera probada, a\u00ednda que pode ser rexeitada polos datos. Por exemplo, a hip\u00f3tese de que d\u00faas poboaci\u00f3ns te\u00f1en a mesma media pode ser rexeitada facilmente cando ambas difiren moito, analizando mostras suficientemente grandes de ambas as poboaci\u00f3ns, pero non pode ser \"demostrada\" mediante mostraxe, posto que sempre existe a posibilidade de que as medias difiran nunha cantidade formula_7 suficientemente pequena para que non poida ser detectada, a\u00ednda que a mostra sexa moi grande.\nA partir dunha mostra da poboaci\u00f3n en estudo, extr\u00e1se un estat\u00edstico (un valor que \u00e9 funci\u00f3n da mostra) cunha distribuci\u00f3n de probabilidade que estea relacionada coa hip\u00f3tese en estudo e sexa co\u00f1ecida. T\u00f3mase ent\u00f3n como rexi\u00f3n de rexeitamento o conxunto de valores que \u00e9 m\u00e1is improbable baixo a hip\u00f3teses, \u00e9 dicir, o conxunto de valores para o que rexeitaremos a hip\u00f3tese nula se o valor do estat\u00edstico observado entra dentro del.\nA probabilidade de que se obte\u00f1a un valor do estat\u00edstico que entre na rexi\u00f3n de rexeitamento a\u00ednda sendo certa a hip\u00f3tese pode calcularse. Deste xeito, p\u00f3dese escoller esa rexi\u00f3n de tal forma que a probabilidade de cometer este erro sexa suficientemente pequena.\nSeguindo co anterior exemplo da moeda trucada, a mostra da poboaci\u00f3n \u00e9 o conxunto dos trinta lanzamentos que se realizan, o estat\u00edstico escollido \u00e9 o n\u00famero total de caras obtidas, e a rexi\u00f3n de rexeitamento est\u00e1 constitu\u00edda polos n\u00fameros totais de caras iguais ou superiores a 25. A probabilidade de cometer o erro de admitir que a moeda est\u00e1 trucada a pesar de que non o est\u00e1 \u00e9 igual \u00e1 probabilidade binomial de ter 25 \"\u00e9xitos\" ou m\u00e1is nunha serie de 30 ensaios de Bernoulli con probabilidade de \"\u00e9xito\" 0,5 en cada un, ent\u00f3n: 0,0002, pois existe a posibilidade, a\u00ednda que pouco probable, de que a mostra nos dea m\u00e1is de 25 caras sen estar trucada a moeda.\nProcedementos de proba.\nUn procedemento de proba \u00e9 unha regra con base en datos da mostra, para determinar se se rexeita formula_1.\nUn procedemento de proba especif\u00edcase polo seguinte:\nEnt\u00f3n, a hip\u00f3tese nula ser\u00e1 rexeitada se e s\u00f3 se o valor observado ou calculado do estat\u00edstico de proba se localiza na rexi\u00f3n de rexeitamento\nNo mellor dos casos poder\u00edan desenvolverse procedementos de proba para os que non \u00e9 posible ning\u00fan tipo de erro. Pero isto pode acadarse s\u00f3 se unha decisi\u00f3n se basea nun exame de toda a poboaci\u00f3n, o que case nunca \u00e9 pr\u00e1ctico. A dificultade ao usar un procedemento baseado en datos da mostra \u00e9 que debido \u00e1 variabilidade na mostraxe pode resultar unha mostra non representativa.\nUn bo procedemento \u00e9 aquel para o que a probabilidade de cometer calquera tipo de erro \u00e9 pequena. A elecci\u00f3n dun valor particular de corte da rexi\u00f3n de rexeitamento fixa as probabilidades de erros tipo I e II. Estas probabilidades de erro son representadas por \u03b1 e \u03b2, respectivamente.\nEnfoque actual dos contrastes de hip\u00f3teses.\nO enfoque actual considera sempre unha hip\u00f3tese alternativa fronte \u00e1 hip\u00f3tese nula. De maneira expl\u00edcita ou impl\u00edcita, a hip\u00f3tese nula, \u00e1 que se denota habitualmente por formula_1, enfr\u00f3ntase a outra hip\u00f3teses que denominaremos hip\u00f3tese alternativa e que se denota formula_2. Nos casos nos que non se especifica formula_2 de maneira expl\u00edcita, podemos considerar que quedou definida implicitamente como \u201cformula_1 \u00e9 falsa\u201d.\nSe por exemplo desexamos comprobar a hip\u00f3tese de que d\u00faas distribuci\u00f3ns te\u00f1en a mesma media, estamos implicitamente considerando como hip\u00f3teses alternativa \u201cambas as poboaci\u00f3ns te\u00f1en distinta media\u201d. Non obstante, podemos considerar casos nos que formula_2 non \u00e9 a simple negaci\u00f3n de formula_1. Supo\u00f1amos por exemplo que sospeitamos que nun xogo de azar cun dado, este est\u00e1 trucado para obter 6. A nosa hip\u00f3tese nula poder\u00eda ser \u201co dado non est\u00e1 trucado\u201d que intentaremos contrastar, a partir dunha mostra de lanzamentos realizados, contra a hip\u00f3tese alternativa \u201co dado foi trucado a favor do 6\u201d. Poder\u00edan realizarse outras hip\u00f3teses, pero, a efectos do estudo que se pretende realizar, non se consideran relevantes.\nUn test de hip\u00f3teses ent\u00e9ndense, no enfoque moderno, como unha funci\u00f3n da mostra, correntemente baseada nun estat\u00edstico. Supo\u00f1amos que se ten unha mostra formula_27 dunha poboaci\u00f3n en estudo e que se formularon hip\u00f3teses sobre un par\u00e1metro formula_28 relacionado coa distribuci\u00f3n estat\u00edstica da poboaci\u00f3n. Supo\u00f1amos que se disp\u00f3n dun estat\u00edstico formula_29 cunha distribuci\u00f3n con respecto a formula_28, formula_31 que se co\u00f1ece. Supo\u00f1amos, tam\u00e9n, que as hip\u00f3teses nula e alternativa te\u00f1en a formulaci\u00f3n seguinte:\nUn contraste para estas hip\u00f3teses ser\u00eda unha funci\u00f3n da mostra da seguinte forma:\nOnde formula_32 significa que debemos rexeitar a hip\u00f3teses nula, formula_1 (aceptar formula_2) e formula_35, que debemos aceptar formula_1 (ou que non hai evidencia estat\u00edstica contra formula_1). formula_38 denom\u00ednase rexi\u00f3n de rexeitamento. En esencia, para constru\u00edr o test desexado, abonda con escoller o estat\u00edstico do contraste formula_29 e a rexi\u00f3n de rexeitamento formula_38.\nEsc\u00f3llese formula_38 de tal xeito que a probabilidade de que T(X) caia no seu interior sexa baixa cando se da formula_1.\nErros no contraste.\nUnha vez realizado o contraste de hip\u00f3teses, optarase por unha das d\u00faas hip\u00f3teses, formula_1 ou formula_2, e a decisi\u00f3n escollida coincidir\u00e1 ou non coa que en realidade \u00e9 certa. P\u00f3dense dar os catro casos que se expo\u00f1en no seguinte cadro:\nSe a probabilidade de cometer un erro de tipo I est\u00e1 univocamente determinada, o seu valor adoita denotarse pola letra grega \u03b1, e nas mesmas condici\u00f3ns, den\u00f3tase por \u03b2 a probabilidade de cometer o erro de tipo II, \u00e9 dicir:\nNeste caso, denom\u00ednase \u201cpotencia do contraste\u201d ao valor 1-\u03b2, \u00e9 dicir, \u00e1 probabilidade de escoller formula_2 cando \u00e9 certa\nCando \u00e9 necesario dese\u00f1ar un contraste de hip\u00f3teses, ser\u00eda desexable facelo de tal maneira que as probabilidades de ambos os tipos de erro fosen tan pequenas como fose posible. Por\u00e9n, cunha mostra de tama\u00f1o prefixado, diminu\u00edr a probabilidade do erro de tipo I, \u03b1, conduce a incrementar a probabilidade do erro de tipo II, \u03b2.\nUsualmente, des\u00e9\u00f1anse os contrastes de tal maneira que a probabilidade \u03b1 sexa o 5% (0,05), a\u00ednda que \u00e1s veces empr\u00e9gase o 10% (0,1) ou 1% (0,01) para adoptar condici\u00f3ns m\u00e1is relaxadas o m\u00e1is estritas. O recurso para aumentar a potencia do contraste, \u00e9 dicir, diminu\u00edr \u03b2, probabilidade de erro de tipo II, \u00e9 aumentar o tama\u00f1o da mostra, o que na pr\u00e1ctica leva a un incremento dos custos do estudo que se quere realizar.\nContraste m\u00e1is potente.\nO concepto de potencia perm\u00edtenos valorar cal entre dous contrastes coa mesma probabilidade de erro de tipo I, \u03b1, \u00e9 preferible. Se se trata de contrastar d\u00faas hip\u00f3teses sinxelas sobre un par\u00e1metro desco\u00f1ecido, \u03b8, do tipo:\nTr\u00e1tase de escoller entre todos os contrastes posibles con \u03b1 prefixado aquel que ten maior potencia, \u00e9 dicir, menor probabilidade \u03b2 de caer no erro de tipo II.\nNeste caso o Lema de Neyman-Pearson garante a existencia dun contraste de m\u00e1xima potencia e determina como constru\u00edlo.\nContraste uniformemente m\u00e1is potente.\nNo caso de que as hip\u00f3teses sexan compostas, \u00e9 dicir, que non se limiten a especificar un \u00fanico posible valor do par\u00e1metro, sen\u00f3n que sexan do tipo:\nonde formula_46 e formula_47 son conxuntos de varios posibles valores, as probabilidades \u03b1 e \u03b2 xa non est\u00e1n determinadas univocamente, sen\u00f3n que tomar\u00e1n diferentes valores segundo os distintos valores posibles de \u03b8. Neste caso dise que un contraste formula_48 ten tama\u00f1o \u03b1 se\n\u00e9 dicir, se a m\u00e1xima probabilidade de cometer un erro de tipo I cando a hip\u00f3teses nula \u00e9 certa \u00e9 \u03b1. Nestas circunstancias, p\u00f3dese considerar \u03b2 como unha funci\u00f3n de \u03b8, posto que para cada posible valor de \u03b8 na hip\u00f3tese alternativa haber\u00eda unha probabilidade distinta de cometer un erro de tipo II. Def\u00ednese ent\u00f3n\ne a funci\u00f3n de potencia do contraste \u00e9 ent\u00f3n\n\u00e9 dicir, a probabilidade de discriminar que a hip\u00f3tese alternativa \u00e9 certa para cada valor posible de \u03b8 dentro dos valores posibles desta mesma hip\u00f3tese.\nDise que un contraste \u00e9 \u201cuniformemente m\u00e1is potente de tama\u00f1o \u03b1\u201d cando todo valor formula_49 formula_50 \u00e9 maior ou igual que o de calquera outro contraste do mesmo tama\u00f1o. En resumo, tr\u00e1tase dun contraste que garante a m\u00e1xima potencia para todos os valores de \u03b8 na hip\u00f3teses alternativa.\nO caso do contraste uniformemente m\u00e1is potente para hip\u00f3teses compostas esixe o cumprimento de condici\u00f3ns m\u00e1is esixentes que no caso do contraste m\u00e1is potente para hip\u00f3teses simples. Por iso, non existe un equivalente ao Lema de Neyman-Pearson para o caso xeral.\nPor\u00e9n, si existen moitas condici\u00f3ns nas que, cumpr\u00edndose determinadas propiedades das distribuci\u00f3ns de probabilidade implicadas e para certos tipos de hip\u00f3teses, se pode estender o lema para obter o contraste uniformemente m\u00e1is potente do tama\u00f1o que se desexe.\nAplicaci\u00f3ns dos contrastes de hip\u00f3teses.\nOs contrastes de hip\u00f3teses, como a inferencia estat\u00edstica en xeral, son ferramentas de amplo uso na ciencia. En particular, a moderna Filosof\u00eda da ciencia desenvolve o concepto de falsabilidade das teor\u00edas cient\u00edficas base\u00e1ndose nos conceptos da inferencia estat\u00edstica en xeral e dos contrastes de hip\u00f3teses. Neste contexto, cando se desexa optar entre d\u00faas posibles teor\u00edas cient\u00edficas para un mesmo fen\u00f3meno (d\u00faas hip\u00f3teses) d\u00e9bese realizar un contraste estat\u00edstico a partir dos datos dispo\u00f1ibles sobre o fen\u00f3meno que permitan optar por unha ou outra.\nAs t\u00e9cnicas de contraste de hip\u00f3teses apl\u00edcanse tam\u00e9n en moitos outros casos, como ensaios cl\u00ednicos de novos medicamentos, control de calidade, enquisas etc\u00e9tera."}
{"id": "343178", "revid": "47401", "url": "https://gl.wikipedia.org/wiki?curid=343178", "title": "Test de hip\u00f3teses", "text": ""}
{"id": "343180", "revid": "5863", "url": "https://gl.wikipedia.org/wiki?curid=343180", "title": "Meme (internet)", "text": ""}
{"id": "343183", "revid": "5863", "url": "https://gl.wikipedia.org/wiki?curid=343183", "title": "Constitucional", "text": ""}
{"id": "343184", "revid": "56817", "url": "https://gl.wikipedia.org/wiki?curid=343184", "title": "Bdelloidea (\u00e1caros)", "text": "Bdelloidea \u00e9 unha superfamilia de \u00e1caros, que cont\u00e9n d\u00faas familias: Bdellidae e Cunaxidae."}
{"id": "343185", "revid": "89787", "url": "https://gl.wikipedia.org/wiki?curid=343185", "title": "A Carballeira, Mourent\u00e1n, Arbo", "text": "A Carballeira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "343186", "revid": "23204", "url": "https://gl.wikipedia.org/wiki?curid=343186", "title": "A Abelenda do Cuarto, Mourent\u00e1n, Arbo", "text": "A Abelenda do Cuarto \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 15 habitantes (9 homes e 6 mulleres)."}
{"id": "343187", "revid": "1131", "url": "https://gl.wikipedia.org/wiki?curid=343187", "title": "Vali\u00f1o, Mourent\u00e1n, Arbo", "text": "Vali\u00f1o \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343188", "revid": "89787", "url": "https://gl.wikipedia.org/wiki?curid=343188", "title": "A Valouta, Mourent\u00e1n, Arbo", "text": "A Valouta \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 16 habitantes (9 homes e 7 mulleres)."}
{"id": "343189", "revid": "25871", "url": "https://gl.wikipedia.org/wiki?curid=343189", "title": "A Cavada, Mourent\u00e1n, Arbo", "text": "A Cavada \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "343190", "revid": "25871", "url": "https://gl.wikipedia.org/wiki?curid=343190", "title": "As Cavadas, Mourent\u00e1n, Arbo", "text": "As Cavadas \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "343191", "revid": "25871", "url": "https://gl.wikipedia.org/wiki?curid=343191", "title": "O Canaval, Mourent\u00e1n, Arbo", "text": "O Canaval \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 3 habitantes (1 home e 2 mulleres).\nTop\u00f3nimo.\nO top\u00f3nimo galego \"Canaval\" fai referencia a un lugar poboado de canas."}
{"id": "343192", "revid": "1505", "url": "https://gl.wikipedia.org/wiki?curid=343192", "title": "Estreito de Groenlandia", "text": ""}
{"id": "343193", "revid": "89787", "url": "https://gl.wikipedia.org/wiki?curid=343193", "title": "O Carballal, Mourent\u00e1n, Arbo", "text": "O Carballal \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "343195", "revid": "25871", "url": "https://gl.wikipedia.org/wiki?curid=343195", "title": "A Casanova do Cuarto, Mourent\u00e1n, Arbo", "text": "A Casanova do Cuarto \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 5 habitantes (3 homes e 2 mulleres)."}
{"id": "343196", "revid": "85894", "url": "https://gl.wikipedia.org/wiki?curid=343196", "title": "Covas de Arriba, Mourent\u00e1n, Arbo", "text": "Covas de Arriba \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 18 habitantes (9 homes e 9 mulleres)."}
{"id": "343197", "revid": "25871", "url": "https://gl.wikipedia.org/wiki?curid=343197", "title": "As Corvaceiras, Mourent\u00e1n, Arbo", "text": "As Corvaceiras \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "343198", "revid": "25871", "url": "https://gl.wikipedia.org/wiki?curid=343198", "title": "A Corredoira, Mourent\u00e1n, Arbo", "text": "A Corredoira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres).\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "343199", "revid": "1131", "url": "https://gl.wikipedia.org/wiki?curid=343199", "title": "O Coto de Barcia, Mourent\u00e1n, Arbo", "text": "O Coto de Barcia \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "343200", "revid": "85894", "url": "https://gl.wikipedia.org/wiki?curid=343200", "title": "O Coto de Sande, Mourent\u00e1n, Arbo", "text": "O Coto de Sande \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 8 habitantes (3 homes e 5 mulleres)."}
{"id": "343201", "revid": "25871", "url": "https://gl.wikipedia.org/wiki?curid=343201", "title": "O Covelo, Mourent\u00e1n, Arbo", "text": "O Covelo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 8 habitantes (4 homes e 4 mulleres)."}
{"id": "343202", "revid": "25871", "url": "https://gl.wikipedia.org/wiki?curid=343202", "title": "A Cruz, Mourent\u00e1n, Arbo", "text": "A Cruz \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 12 habitantes (7 homes e 5 mulleres)."}
{"id": "343203", "revid": "25871", "url": "https://gl.wikipedia.org/wiki?curid=343203", "title": "A Cuqueira, Mourent\u00e1n, Arbo", "text": "A Cuqueira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a dous habitantes, d\u00faas mulleres."}
{"id": "343204", "revid": "85894", "url": "https://gl.wikipedia.org/wiki?curid=343204", "title": "O Currillo, Mourent\u00e1n, Arbo", "text": "O Currillo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343205", "revid": "89787", "url": "https://gl.wikipedia.org/wiki?curid=343205", "title": "A Choia, Mourent\u00e1n, Arbo", "text": "A Choia \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 9 habitantes (4 homes e 5 mulleres)."}
{"id": "343206", "revid": "89787", "url": "https://gl.wikipedia.org/wiki?curid=343206", "title": "Os Do\u00f1os, Mourent\u00e1n, Arbo", "text": "Os Do\u00f1os \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 12 habitantes (5 homes e 7 mulleres)."}
{"id": "343207", "revid": "1131", "url": "https://gl.wikipedia.org/wiki?curid=343207", "title": "A Eira, Mourent\u00e1n, Arbo", "text": "A Eira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343208", "revid": "25871", "url": "https://gl.wikipedia.org/wiki?curid=343208", "title": "O Eirado, Mourent\u00e1n, Arbo", "text": "O Eirado \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 12 habitantes (6 homes e 6 mulleres)."}
{"id": "343209", "revid": "1131", "url": "https://gl.wikipedia.org/wiki?curid=343209", "title": "O Eirado", "text": "O top\u00f3nimo galego O Eirado pode referirse a:"}
{"id": "343210", "revid": "85894", "url": "https://gl.wikipedia.org/wiki?curid=343210", "title": "Esmoriz, Mourent\u00e1n, Arbo", "text": "Esmoriz \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "343211", "revid": "25871", "url": "https://gl.wikipedia.org/wiki?curid=343211", "title": "A Fenteira, Mourent\u00e1n, Arbo", "text": "A Fenteira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 7 habitantes (4 homes e 3 mulleres)."}
{"id": "343212", "revid": "85894", "url": "https://gl.wikipedia.org/wiki?curid=343212", "title": "Font\u00e1n, Mourent\u00e1n, Arbo", "text": "Font\u00e1n \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 contaba cun habitante, un home."}
{"id": "343213", "revid": "85894", "url": "https://gl.wikipedia.org/wiki?curid=343213", "title": "A Fragui\u00f1a, Mourent\u00e1n, Arbo", "text": "A Fragui\u00f1a \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a catro habitantes (dous homes e d\u00faas mulleres)."}
{"id": "343214", "revid": "89787", "url": "https://gl.wikipedia.org/wiki?curid=343214", "title": "Agroi, Mourent\u00e1n, Arbo", "text": "Agroi \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 2 habitantes (1 home e 1 muller)."}
{"id": "343215", "revid": "25871", "url": "https://gl.wikipedia.org/wiki?curid=343215", "title": "A Ermida, Mourent\u00e1n, Arbo", "text": "A Ermida \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 65 habitantes (38 homes e 27 mulleres). \u00c9 o lugar m\u00e1is poboado da parroquia.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "343216", "revid": "25871", "url": "https://gl.wikipedia.org/wiki?curid=343216", "title": "A Igrexa, Mourent\u00e1n, Arbo", "text": "A Igrexa \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 3 habitantes (2 homes e 1 muller).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "343217", "revid": "89787", "url": "https://gl.wikipedia.org/wiki?curid=343217", "title": "O Xumezo, Mourent\u00e1n, Arbo", "text": "O Xumezo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 12 habitantes (7 homes e 5 mulleres)."}
{"id": "343219", "revid": "25871", "url": "https://gl.wikipedia.org/wiki?curid=343219", "title": "A Ladeira, Mourent\u00e1n, Arbo", "text": "A Ladeira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 32 habitantes (17 homes e 15 mulleres)."}
{"id": "343220", "revid": "25871", "url": "https://gl.wikipedia.org/wiki?curid=343220", "title": "A Lomba, Mourent\u00e1n, Arbo", "text": "A Lomba \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 39 habitantes (18 homes e 21 mulleres)."}
{"id": "343221", "revid": "1131", "url": "https://gl.wikipedia.org/wiki?curid=343221", "title": "Louredo, Mourent\u00e1n, Arbo", "text": "Louredo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343222", "revid": "25871", "url": "https://gl.wikipedia.org/wiki?curid=343222", "title": "O Mato, Mourent\u00e1n, Arbo", "text": "O Mato \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "343223", "revid": "25871", "url": "https://gl.wikipedia.org/wiki?curid=343223", "title": "O Meixoeiro, Mourent\u00e1n, Arbo", "text": "O Meixoeiro \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 4 habitantes (1 home e 3 mulleres)."}
{"id": "343224", "revid": "1131", "url": "https://gl.wikipedia.org/wiki?curid=343224", "title": "As Negr\u00e1ns, Mourent\u00e1n, Arbo", "text": "As Negr\u00e1ns \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343225", "revid": "25871", "url": "https://gl.wikipedia.org/wiki?curid=343225", "title": "A Nogueira, Mourent\u00e1n, Arbo", "text": "A Nogueira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 3 habitantes (2 homes e 1 muller)."}
{"id": "343226", "revid": "85894", "url": "https://gl.wikipedia.org/wiki?curid=343226", "title": "Nov\u00e1s, Mourent\u00e1n, Arbo", "text": "Nov\u00e1s \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 22 habitantes (10 homes e 12 mulleres)."}
{"id": "343227", "revid": "25871", "url": "https://gl.wikipedia.org/wiki?curid=343227", "title": "O Outeiro de Abelenda, Mourent\u00e1n, Arbo", "text": "O Outeiro de Abelenda \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 12 habitantes (7 homes e 5 mulleres).\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "343228", "revid": "89787", "url": "https://gl.wikipedia.org/wiki?curid=343228", "title": "Paravedra, Mourent\u00e1n, Arbo", "text": "Paravedra \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 38 habitantes (18 homes e 20 mulleres)."}
{"id": "343229", "revid": "89787", "url": "https://gl.wikipedia.org/wiki?curid=343229", "title": "O Pazo de Sande, Mourent\u00e1n, Arbo", "text": "O Pazo de Sande \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a con dous habitantes, dous homes."}
{"id": "343230", "revid": "25871", "url": "https://gl.wikipedia.org/wiki?curid=343230", "title": "A Pereira, Mourent\u00e1n, Arbo", "text": "A Pereira \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "343231", "revid": "89787", "url": "https://gl.wikipedia.org/wiki?curid=343231", "title": "Pimende, Mourent\u00e1n, Arbo", "text": "Pimende \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (2 homes e 4 mulleres)."}
{"id": "343232", "revid": "89787", "url": "https://gl.wikipedia.org/wiki?curid=343232", "title": "O Pibidal, Mourent\u00e1n, Arbo", "text": "O Pibidal \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "343233", "revid": "25871", "url": "https://gl.wikipedia.org/wiki?curid=343233", "title": "O Pibidal", "text": "O top\u00f3nimo O Pibidal pode referirse a:"}
{"id": "343234", "revid": "89787", "url": "https://gl.wikipedia.org/wiki?curid=343234", "title": "O Pombeiro, Mourent\u00e1n, Arbo", "text": "O Pombeiro \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "343235", "revid": "25871", "url": "https://gl.wikipedia.org/wiki?curid=343235", "title": "A Portela, Mourent\u00e1n, Arbo", "text": "A Portela \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 40 habitantes (19 homes e 21 mulleres)."}
{"id": "343236", "revid": "25871", "url": "https://gl.wikipedia.org/wiki?curid=343236", "title": "O Pozo, Mourent\u00e1n, Arbo", "text": "O Pozo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 2 habitantes (1 home e 1 muller)."}
{"id": "343237", "revid": "85894", "url": "https://gl.wikipedia.org/wiki?curid=343237", "title": "Rande, Mourent\u00e1n, Arbo", "text": "Rande \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "343238", "revid": "25871", "url": "https://gl.wikipedia.org/wiki?curid=343238", "title": "O Reguengo, Mourent\u00e1n, Arbo", "text": "O Reguengo \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 16 habitantes (6 homes e 10 mulleres)."}
{"id": "343239", "revid": "25871", "url": "https://gl.wikipedia.org/wiki?curid=343239", "title": "Ri\u00e1s, Mourent\u00e1n, Arbo", "text": "Ri\u00e1s \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 2 habitantes (1 home e 1 muller)."}
{"id": "343240", "revid": "25871", "url": "https://gl.wikipedia.org/wiki?curid=343240", "title": "A Rocha, Mourent\u00e1n, Arbo", "text": "A Rocha \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "343241", "revid": "1131", "url": "https://gl.wikipedia.org/wiki?curid=343241", "title": "A Rotea, Mourent\u00e1n, Arbo", "text": "A Rotea \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343242", "revid": "85894", "url": "https://gl.wikipedia.org/wiki?curid=343242", "title": "San Roque, Mourent\u00e1n, Arbo", "text": "San Roque \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 11 habitantes (7 homes e 4 mulleres)."}
{"id": "343243", "revid": "1131", "url": "https://gl.wikipedia.org/wiki?curid=343243", "title": "As Searas, Mourent\u00e1n, Arbo", "text": "As Searas \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 estaba deshabitado."}
{"id": "343245", "revid": "89787", "url": "https://gl.wikipedia.org/wiki?curid=343245", "title": "O Souto, Mourent\u00e1n, Arbo", "text": "O Souto \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 9 habitantes (4 homes e 5 mulleres)."}
{"id": "343246", "revid": "25871", "url": "https://gl.wikipedia.org/wiki?curid=343246", "title": "O Toural, Mourent\u00e1n, Arbo", "text": "O Toural \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2022 ti\u00f1a 3 habitantes (2 homes e 1 muller).\nToponimia.\nO Toural \u00e9 un zootop\u00f3nimo galego, que fai referencia a un lugar onde se celebraba unha feira de gando vac\u00fan."}
{"id": "343247", "revid": "85894", "url": "https://gl.wikipedia.org/wiki?curid=343247", "title": "A Ventana, Mourent\u00e1n, Arbo", "text": "A Ventana \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 4 habitantes (2 homes e 2 mulleres)."}
{"id": "343248", "revid": "25871", "url": "https://gl.wikipedia.org/wiki?curid=343248", "title": "O Vieiro, Mourent\u00e1n, Arbo", "text": "O Vieiro \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 22 habitantes (8 homes e 14 mulleres)."}
{"id": "343249", "revid": "85894", "url": "https://gl.wikipedia.org/wiki?curid=343249", "title": "Vilari\u00f1o, Mourent\u00e1n, Arbo", "text": "Vilari\u00f1o \u00e9 un lugar da parroquia de Mourent\u00e1n, no concello pontevedr\u00e9s de Arbo, na comarca da Paradanta. Segundo o IGE, en 2015 ti\u00f1a 2 habitantes (1 home e 1 muller)."}
{"id": "343252", "revid": "98629", "url": "https://gl.wikipedia.org/wiki?curid=343252", "title": "Patrimonio da Humanidade en Chile", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Chile, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Chile ratificou a convenci\u00f3n en 20 de febreiro de 1980, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "343254", "revid": "12452", "url": "https://gl.wikipedia.org/wiki?curid=343254", "title": "Lamigueiro negro", "text": ""}
{"id": "343259", "revid": "47527", "url": "https://gl.wikipedia.org/wiki?curid=343259", "title": "Cogomelo dos lamigueiros", "text": ""}
{"id": "343261", "revid": "89787", "url": "https://gl.wikipedia.org/wiki?curid=343261", "title": "Arquieparqu\u00eda cat\u00f3lica ucra\u00edna de Przemy\u015bl-Varsovia", "text": "A arquieparqu\u00eda de Przemy\u015bl-Varsovia \u00e9 unha s\u00e9 metropolitana da Igrexa Cat\u00f3lica Ucra\u00edna en Polonia. En 2009 contaba con arredor de 30.000 bautizados. Dende 2015 o seu metropolita \u00e9 Eugeniusz Popowicz.\nTerritorio.\nA arquieparqu\u00eda abrangue as rexi\u00f3ns oriental e meridional de Polonia, a\u00ednda que os fieis de rito bizantino conc\u00e9ntranse nas rexi\u00f3ns lim\u00edtrofes con Ucra\u00edna. A propia s\u00e9 arquiepiscopal, Przemy\u015bl, at\u00f3pase preto da fronteira.\nEn Przemy\u015bl est\u00e1 a catedral de San Xo\u00e1n Bautista, e en Varsovia a concatedral da Dormici\u00f3n da Virxe Mar\u00eda. O territorio est\u00e1 dividido en seis decanatos e 85 parroquias.\nA arquieparqu\u00eda limita ao oeste coa s\u00faa sufrag\u00e1nea de Wroc\u0142aw-Gda\u0144sk, ao leste co exarcado arquiepiscopal de Lutsk e coa eparqu\u00eda de Sokal-Zhovka, e ao sueste coa arquieparqu\u00eda de Lviv e coa eparqu\u00eda de Sambir-Drohobych. Tam\u00e9n limita ao sur coa arquieparqu\u00eda eslovaca de Pre\u0161ov, ao suroeste coa eparqu\u00eda eslovaca de Bratislava, e ao oeste co exarcado apost\u00f3lico ruteno da Rep\u00fablica Checa.\nHistoria.\nO bispo ortodoxo de Przemy\u015bl, Mykhailo Kopystenskyi, non aceptou a Uni\u00f3n de Brest de 1596. Por\u00e9n, logo do seu pasamento, o metropolita Ipatii Potii nomeou en 1610 a un bispo favorable \u00e1 uni\u00f3n, Atanasii Krupetskyi.\nEn 1620 o patriarca de Xerusal\u00e9n Te\u00f3fanes III restableceu a metr\u00f3pole ortodoxa de K\u00ediv baixo a s\u00faa xurisdici\u00f3n, nomeando como primeiro metropolita a Yov Boretskyi. Como bispo de Przemy\u015bl, Te\u00f3fanes consagrou a Isaia Kopynskyi, inici\u00e1ndose unha sucesi\u00f3n de bispos ortodoxos paralela \u00e1 de bispos cat\u00f3licos.\nA eparqu\u00eda ortodoxa entrou novamente en comu\u00f1\u00f3n coa Igrexa Cat\u00f3lica ao aceptar o bispo Inokentii Vynnytskyi a uni\u00f3n en 1691. Inicialmente a eparqu\u00eda formaba parte da metr\u00f3pole de K\u00ediv, Galicia e toda a Rus.\nO 22 de febreiro de 1807, por mor da bula \"En universalis Ecclesiae\" de P\u00edo VII que separou a metr\u00f3pole en d\u00faas, pasou a formar parte da metr\u00f3pole de Galicia.\nO 10 de febreiro de 1934 cedeu parte do territorio para a creaci\u00f3n da administraci\u00f3n apost\u00f3lica de \u0141emkowszczyzna, que deixou na pr\u00e1ctica de existir logo da segunda guerra mundial.\nCoa chegada do comunismo, os territorios da eparqu\u00eda divid\u00edronse entre a RSS de Ucra\u00edna e a Rep\u00fablica Popular de Polonia, e comezou a supresi\u00f3n forzada da Igrexa Cat\u00f3lica Bizantina Ucra\u00edna. Na eparqu\u00eda de Przemy\u015bl, o seu bispo Yosafat Kotsylovskyi foi deportado \u00e1 Uni\u00f3n Sovi\u00e9tica, finando nun campo de prisioneiros en 1947. Canda el, tam\u00e9n foi detido o seu auxiliar Hryhorii Lakota, quen foi martirizado en prisi\u00f3n en 1950. Ambos os dous foron beatificados por Xo\u00e1n Paulo II o 27 de xu\u00f1o de 2001.\nCoa alarmante situaci\u00f3n, o primado de Polonia August Hlond pediu permiso a P\u00edo XII para organizar \u00e1 Igrexa Ucra\u00edna en Polonia. O papa nomeouno enviado especial para todos os grecocat\u00f3licos de Polonia o 10 de decembro de 1946. Logo do pasamento de Hlond, o seu sucesor Stefan Wyszy\u0144ski nomeou o sacerdote grecocat\u00f3lico Vasyl Hrynyk secretario para os grecocat\u00f3licos, e en 1967 vigairo xeral.\nO 2 de abril de 1977 o arcebispo maior de Lviv Yosyf Slipyi consagrou bispo de Przemy\u015bl, Sambor e Sanok a Ivan Khoma en Roma. Por\u00e9n, Khoma permaneceu no exilio sen poder tomar posesi\u00f3n da s\u00e9.\nEn 1981 o primado de Polonia J\u00f3zef Glemp creou d\u00faas vigair\u00edas para os grecocat\u00f3licos en Polonia. Como vigairo do sur do pa\u00eds foi nomeado Jan Martyniak, quen o 20 de xullo de 1989 foi nomeado bispo auxiliar de Przemy\u015bl. En 1991 Khoma renunciou ao cargo, e Martyniak foi nomeado bispo de Przemy\u015bl co restabelecemento das liberdades para os greco-cat\u00f3licos.\nO 24 de maio de 1996 a s\u00e9 foi elevada ao rango de arquieparqu\u00eda, tomando o nome actual. O 1 de xu\u00f1o de 1996 cedeu parte do territorio para erixir a eparqu\u00eda de Wroc\u0142aw-Gda\u0144sk, pasando a ser s\u00e9 metropolitana.\nO 25 de novembro de 2020 tanto a arquieparqu\u00eda de Przemy\u015bl-Varsovia como a eparqu\u00eda de Wroc\u0142aw-Gda\u0144sk cederon territorio para a creaci\u00f3n da eparqu\u00eda de Olsztyn\u2013Gda\u0144sk.\nEpiscopoloxio.\nA partir de 1610 os bispos grecocat\u00f3licos foron os seguintes:\nEn 1691 o bispo ortodoxo aceptou a uni\u00f3n, unific\u00e1ndose as s\u00e9s ortoxa e grecocat\u00f3lica:\nEn 1946 P\u00edo XII encarga a August Hlond atenci\u00f3n aos grecocat\u00f3licos de Polonia:\nAo mesmo tempo, no exilio, Yosyf Slipyi consagrou un bispo de Przemy\u015bl, Sambor e Sanok:\nDende 1991 recup\u00e9rase a normalidade na sucesi\u00f3n:\nEn 1996 el\u00e9vase a s\u00e9 ao rango de arquieparqu\u00eda metropolitana:"}
{"id": "343264", "revid": "839", "url": "https://gl.wikipedia.org/wiki?curid=343264", "title": "Eparqu\u00eda cat\u00f3lica ucra\u00edna de Przemy\u015bl", "text": ""}
{"id": "343265", "revid": "1576", "url": "https://gl.wikipedia.org/wiki?curid=343265", "title": "StarCraft (hom\u00f3nimos)", "text": "StarCraft pode facer referencia a varias entregas da serie de videoxogos StarCraft, desenvolvida por Blizzard Entertainment:"}
{"id": "343268", "revid": "839", "url": "https://gl.wikipedia.org/wiki?curid=343268", "title": "Eparqu\u00eda cat\u00f3lica ucra\u00edna de Przemy\u015bl, Sambor e Sanok", "text": ""}
{"id": "343271", "revid": "92340", "url": "https://gl.wikipedia.org/wiki?curid=343271", "title": "Manuel Valcarce", "text": "Manuel Valcarce G\u00f3mez, nado en Vilamart\u00edn de Valdeorras en 1870 e finado en 1931, foi un escritor galego.\nTraxectoria.\nEstudou o bacharelato en Vilafranca do Bierzo e fixo a carreira de piloto mercante na Coru\u00f1a. Escribiu versos, fundou unha revista literaria con Heraclio P\u00e9rez Placer e colaborou en \"Vida Gallega\" e outros peri\u00f3dicos galegos. Retirouse ao seu pazo de Outeiro en San Miguel do Outeiro.\nVida persoal.\nCasou con Lidia Rodr\u00edguez Losada."}
{"id": "343272", "revid": "1888", "url": "https://gl.wikipedia.org/wiki?curid=343272", "title": "Manuel Valcarce G\u00f3mez", "text": ""}
{"id": "343275", "revid": "1131", "url": "https://gl.wikipedia.org/wiki?curid=343275", "title": "Grupo Po\u00e9tico Alal\u00e1", "text": "O Grupo Po\u00e9tico Alal\u00e1 \u00e9 unha agrupaci\u00f3n literaria das Pontes de Garc\u00eda Rodr\u00edguez. Foi fundado en 2003 e ten unha actividade continuada de creaci\u00f3n, difusi\u00f3n e promoci\u00f3n da poes\u00eda.\nMembros.\nFoi fundado por Santiago del Moral, An\u00edbal \u00c1nxel, Ofelia L\u00f3pez, Gloria David e Gemma Berm\u00fadez. En 2016 os seus integrantes son Gloria David, An\u00edbal \u00c1nxel, Santiago del Moral, Ofelia L\u00f3pez (membros fundadores) Montse Pardo, Silvia Pardo Galdo e Mari Carmen Freire. A escritora e bibliotecaria Anabel Alonso L\u00f3pez colabora coa actividade do Grupo.\nActividade.\nO grupo re\u00fanese semanalmente na Biblioteca Municipal e a s\u00faa actividade c\u00e9ntrase na organizaci\u00f3n de dous recitais po\u00e9ticos anuais, un en outono e outro en primavera. Estes actos contan cunha grande afluencia de p\u00fablico e te\u00f1en sempre un poeta ou unha poeta convidada. Pasaron por este evento Suso Pensado, Helena Villar Janeiro, Silvia Pardo Galdo, Xos\u00e9 V\u00e1zquez Pintor, Eduardo Est\u00e9vez, Dar\u00edo Xoh\u00e1n Cabana, Xulio L\u00f3pez Valc\u00e1rcel, Diana Varela Pu\u00f1al, Daniel Salgado, Xos\u00e9 Lu\u00eds Sobri\u00f1o, Isabel Fresco, Carlos Blanco, Medos Romero, Xos\u00e9 Luis Sobrino ou Ant\u00f3n Fortes.\nOs seus membros son convidados con frecuencia a participar noutros eventos culturais da comarca e mante\u00f1en encontros con alumnos dos centros de ensino da zona."}
{"id": "343276", "revid": "23204", "url": "https://gl.wikipedia.org/wiki?curid=343276", "title": "Alphonse Milne-Edwards", "text": "Alphonse Milne-Edwards, nado o 13 de outubro de 1835 en Par\u00eds, e finado o 21 de abril de 1900 na mesma cidade, foi un m\u00e9dico, naturalista, bot\u00e1nico, zo\u00f3logo (especializado en ornitolox\u00eda e en carcinolox\u00eda) e paleont\u00f3logo franc\u00e9s. Era fillo do tam\u00e9n m\u00e9dico e zo\u00f3logo Henri Milne Edwards.\nTraxectoria.\nObtivo o doutoramento en medicina en 1859, en en 1865 foi profesor na Escola de Farmacia en 1865.\nPublicou numerosas obras en ornitolox\u00eda, entre as que c\u00f3mpre destacar \"Recherches anatomiques et pal\u00e9ontologiques pour servir \u00e0 l'histoire des oiseaux fossiles de la France\" (en catro volumes, 1867-1872) e \"Recherches sur la faune ornithologique \u00e9teinte des \u00eeles Mascareignes et de Madagascar\" (1866-1874).\nTam\u00e9n realizou investigaci\u00f3ns sobre os mam\u00edferos de Madagascar e da Asia Central.\nA. Milne-Edwards foi profesor de ornitolox\u00eda e mastozoolox\u00eda no Museo Nacional de Historia Natural de Francia desde 1876, do que foi director desde 1891.\nFoi elixido membro da Academia de Ciencias de Francia en 1879. Foi tam\u00e9n membro do consello de administraci\u00f3n da \"Soci\u00e9t\u00e9 Nationale d'Acclimatation de France\" de 1873 a 1900, ano do seu falecemento.\nEn 1881 dirixiu unha misi\u00f3n de exploraci\u00f3n cien\u00edfica no golfo de Biscaia. M\u00e1is tarde esta estender\u00edase \u00e1s illas Canarias, \u00e1s de Cabo Verde e \u00e1s Azores. Este traballo foi recompensado coa medalla de ouro da \"Royal Geographical Society\". En 1876 foi nomeado membro estranxeiro da \"Zoological Society of London\".\nAlphonse Milne-Edwards recibiu fondos do goberno franc\u00e9s para organizar o Primeiro Congreso Internacional de Zoolox\u00eda en 1889, no momento da Exposici\u00f3n Universal de Par\u00eds de 1889. Para a organizaci\u00f3n deste evento foi nomeado presidente da \"Soci\u00e9t\u00e9 zoologique de France\".\nSucedeu ao seu pai Henri Milne Edwards na cadeira de vertebrados do Museo cando seu pai se xubilou.\nReco\u00f1ecementos.\nEntre outros, recibiu os seguintes reco\u00f1ecementos:"}
{"id": "343278", "revid": "27155", "url": "https://gl.wikipedia.org/wiki?curid=343278", "title": "Evoluci\u00f3n neutralista", "text": ""}
{"id": "343279", "revid": "27155", "url": "https://gl.wikipedia.org/wiki?curid=343279", "title": "Bdeloideos", "text": "Os bdeloideos (Bdelloidea), do grego \"\u03b2\u03b4\u03b5\u03bb\u03bb\u03b1\", \"bdella\", \"sambesuga\", \u00e9 unha clase de rot\u00edferos que viven en augas doces de todo o mundo. Describ\u00edronse unhas 450 especies de rot\u00edferos bdeloideos, que se distinguen entre si principalmente pola s\u00faa morfolox\u00eda. As principais caracter\u00edsticas que distinguen os bdeloideos dos grupos de rot\u00edferos relacionados son exclusivamente a reproduci\u00f3n partenoxen\u00e9tica e a s\u00faa capacidade de sobreviviren en ambientes secos e rigorosos ao entraren nun estado de dormencia inducida polo desecamento (anhidrobiose) en calquera dos seus estadios vitais. Con frecuencia denom\u00ednanse os \"asexuais antigos\" debido \u00e1 s\u00faa peculiar historia asexual que comprende os \u00faltimos 25 mill\u00f3ns de anos de rexistro f\u00f3sil. Os rot\u00edferos bdeloideos son organismos pluricelulares microsc\u00f3picos, que miden xeralmente entre 150 e 700\u00a0\u00b5m de lonxitude. A maior\u00eda son s\u00f3 un pouco m\u00e1is pequenos do necesario para poder verse a simple vista, pero vense como pequenos puntos brancos usando unha lupa de pouco aumento, especialmente con luz brillante.\nRelaci\u00f3ns evolutivas.\nO filo Rotifera tradicionalmente inclu\u00eda tres clases: Bdelloidea, Monogonononta e Seisonidea. Antes de 1990 os estudos filoxen\u00e9ticos baseados na morfolox\u00eda parec\u00edan indicar que o grupo irm\u00e1n dos rot\u00edferos bdeloideos era o dos monogonontes, mentres que os rot\u00edferos seis\u00f3nidos eran un grupo externo (\"outgroup\") que se separou cedo.\nOs estudos modernos de filoxen\u00e9tica molecular demostran que esta idea cl\u00e1sica dos 'Rotifera' \u00e9 incompleta (parafil\u00e9tica), porque omite un cuarto clado de organismos estreitamente relacionados: os Acanthocephala, ou vermes de cabeza espi\u00f1enta. Estes, clasificados orixinalmente como un filo separado, presentan evidencias moleculares e morfol\u00f3xicas que se acumularon entre 1994 e 2014 que indican que os acantoc\u00e9falos forman un grupo monofil\u00e9tico conxuntamente cos Bdelloidea, Monogononta e Seisonidea. Para acomodaren estes descubrimentos na clasificaci\u00f3n, alg\u00fans autores ampliaron o termo 'Rotifera' para inclu\u00edr aos moi modificados e parasitos 'rot\u00edferos acantoc\u00e9falos' xunto cos rot\u00edferos bdeloideos, monogonontes e seis\u00f3nidos. Outros prefiren chamar ao grupo formado polos catro taxons Syndermata, un termo derivado da s\u00faa epiderme sincicial com\u00fan.\nA posici\u00f3n dos Bdelloidea dentro de Syndermata (ou Rotifera) non est\u00e1 enteiramente clara. As relaci\u00f3ns filoxen\u00e9ticas alternativas posibles dentro do clado il\u00fastranse no cladograma mostrado. En 2014, a \"an\u00e1lise filoxen\u00f3mica m\u00e1is completa das relaci\u00f3ns dos sindermatas\" feita ata agora estaba baseada en datos do transcritoma dos catro grupos, e proporcionou un \"forte apoio\" \u00e1 hip\u00f3tese ilustrada abaixo \u00e1 esquerda da figura, na cal Seisonidea e Acanthocephala son taxons irm\u00e1ns. O estudo indicou ademais que o grupo irm\u00e1n deste taxon \u00e9 Bdelloidea, mentres que Monogononta \u00e9 un grupo externo (\"outgroup\") aos tres. Isto significar\u00eda que os parentes m\u00e1is pr\u00f3ximos vivos dos rot\u00edferos bdeloideos non son os rot\u00edferos monogonontes, como se cr\u00eda previamente, sen\u00f3n os rot\u00edferos seis\u00f3nidos e os acantoc\u00e9falos, malia a s\u00faa morfolox\u00eda tan modificada.\nClasificaci\u00f3n e identificaci\u00f3n.\nA clase Bdelloidea do filo Rotifera consta de tres ordes: Philodinavida, Philodinida e Adinetida. Estas ordes son divididas en catro familias e unhas 450 especies. Como estes organismos son asexuais a definici\u00f3n usual de especie como grupo de organismos con capacidade de crear unha descendencia f\u00e9rtil \u00e9 inaplicable, polo que o concepto de especie nestes organismos est\u00e1 baseado nunha mestura de datos morfol\u00f3xicos e moleculares.\nOs bdeloideos s\u00f3 poden identificarse visualmente cando est\u00e1n vivos porque moitas das caracter\u00edsticas significativas para a clasificaci\u00f3n est\u00e1n relacionadas coa alimentaci\u00f3n e o movemento reptante; con todo, nos individuos mortos \u00e9 posible facer unha identificaci\u00f3n xen\u00e9tica. Unha vez conservados, os individuos contr\u00e1ense formando unha masa informe que restrinxe a posibilidade de an\u00e1lise. Acualmente hai tres metodolox\u00edas de identificaci\u00f3n morfol\u00f3xica, d\u00faas das cales se consideran anticuadas: Bart\u00f4s (1951) e Donner (1965). O terceiro m\u00e9todo \u00e9 un diagn\u00f3stico clave desenvolvido en 1995 por Shiel.\nMorfolox\u00eda.\nO corpo dos bdeloideos div\u00eddese en tres grandes rexi\u00f3ns: cabeza, tronco e p\u00e9. A imaxe da dereita mostra cada \u00e1rea para ver como as mesmas partes do corpo poden ser moi diferentes dependendo da especie. Os bdeloideos tipicamente te\u00f1en unha coroa ciliada ben desenvolvida, dividida en d\u00faas partes, nunha cabeza retra\u00edble.\nAlgunhas caracter\u00edsticas identificables dos bdeloideos son :\nOs sistemas dixestivo e reprodutor dos bdeloideos poden encontrarse nas secci\u00f3ns do tronco dos seus corpos, e o est\u00f3mago \u00e9 o m\u00e1is visible dos \u00f3rganos. En certos x\u00e9neros, (\"Habrotrocha\", \"Otostephanos\" e \"Scepanotrocha\") os bdeloideos poden ser identificados pola aparici\u00f3n de claras boli\u00f1as compactadas (pellets) esf\u00e9ricas situados dentro dos est\u00f3magos, que ser\u00e1n liberados como feces. Estas boli\u00f1as son unha caracter\u00edstica distinguible, xa que todos os outros x\u00e9neros liberan as feces como materiais soltos (non compactados).\nA maior\u00eda dos bdeloideos retraen o p\u00e9 mentres comen, pero hai catro x\u00e9neros que carecen de p\u00e9, que son: \"Adineta\", \"Bradyscela\", \"Henoceros\" e \"Philodinavus\". Isto non s\u00f3 afecta a como se alimentan sen\u00f3n tam\u00e9n a como reptan; por exemplo, \"Adineta\" e \"Bradyscela\" escorregan, mentres que os outros x\u00e9neros serpentean.\nComportamento.\nO comportamento dos bdeloideos comprende tres aspectos: alimentaci\u00f3n, locomoci\u00f3n, reproduci\u00f3n e comportamentos inducidos polo estr\u00e9s.\nAlimentaci\u00f3n.\nO comportamento espec\u00edfico dos bdeloideos \u00e9 variado pero a maior\u00eda usa aneis de cilios no \u00f3rgano da coroa para crear correntes de auga que arrastran a comida a trav\u00e9s da boca ata o \u00f3rgano m\u00e1strax, que est\u00e1 adaptado especificamente para triturar a comida. Alim\u00e9ntanse de bacterias de suspensi\u00f3n, algas, detritos, e outras cousas.\nLocomoci\u00f3n.\nTe\u00f1en tres m\u00e9todos principais de movemento: nataci\u00f3n libre, reptaci\u00f3n como un verme polo substrato, ou son s\u00e9siles. A reptaci\u00f3n implica dar pasos alternantes coa cabeza e cola, como fan as sambesugas (an\u00e9lidos), o que lle deu ao grupo o seu nome (do grego \"\u03b2\u03b4\u03b5\u03bb\u03bb\u03b1\", \"bdella\", sambesuga). O seguinte v\u00eddeo demostra como se moven os bdeloideos en tres situaci\u00f3ns diferentes: locomoci\u00f3n e alimentaci\u00f3n dos rot\u00edferos bdeloideos.\nReproduci\u00f3n.\nOs bdeloideos son interesantes no estudo da evoluci\u00f3n do sexo porque neles nunca se observaron machos, e son todos femias que se reproducen exclusivamente por partenox\u00e9nese, unha forma de reproduci\u00f3n asexual na que os embri\u00f3ns crecen e desenv\u00f3lvense sen necesidade dunha previa fertilizaci\u00f3n; isto \u00e9 paracido \u00e1 apomixe que presentan algunhas plantas. Cada individuo ten g\u00f3nadas pares. A pesar de que levan sendo asexuais durante mill\u00f3ns de anos, diversific\u00e1ronse en m\u00e1is de 450 especies e son case similares a outras especies de rot\u00edferos que se reproducen sexualmente.\nEvoluci\u00f3n da reproduci\u00f3n partenoxen\u00e9tica obrigada.\nEn 2003, o modo de reproduci\u00f3n asexual dos rot\u00edferos bdeloideos era completamente desco\u00f1ecido. Unha teor\u00eda que explicaba como se orxinou a partenox\u00e9nese obrigada nos bdeloideos propo\u00f1\u00eda que as li\u00f1axes partenoxen\u00e9ticas perd\u00edan a capacidade de responder aos sinais indutores do sexo, o que explicaba por que estas li\u00f1axes manti\u00f1an a s\u00faa asexualidade. A\u00ednda que se comprobou que as cepas partenoxen\u00e9ticas obrigadas de rot\u00edferos bdeloideos producen un sinal indutor do sexo, perderon a capacidade de responder a dito sinal. Posteriormente descubriuse que a incapacidade de responder a sinais indutores do sexo en parten\u00f3xenos obrigados era causada por simple herdanza mendeliana do xene \"op.\" \nComportamento inducido polo estr\u00e9s.\nOs bdeloideos son capaces de sobrevivir a estreses ambientais ao entraren nun estado de dormencia co\u00f1ecido como anhidrobiose, que permite aos organismos deshidratarse rapidamente e as\u00ed resistir ao desecamento. Mentres se preparan para este estado dormente axustan moitos procesos metab\u00f3licos para o cambio de estado; por exemplo, a produci\u00f3n de compostos qu\u00edmicos protectores. Os bdeloideos poden permanecer neste estado, que se co\u00f1ece como 'barril' (\"tun\") ata que volva a haber unha cantidade suficiente de auga, coa que poden rehidratarse e facerse activos en poucas horas. A eclosi\u00f3n dos xoves s\u00f3 ocorre cando as condici\u00f3ns son as m\u00e1is favorables. Estas formas de dormencia tam\u00e9n se chaman criptobiose ou quiescencia. S\u00e1bese que os bdeloideos poden chegar a sobrevivir nese estado ata 9 anos mentres agardan polo retorno das condici\u00f3ns favorables. En d\u00faas especies de bdeloideos viuse que o estr\u00e9s de desecamento, ademais de para sobreviviren ao desecamento por medio da anhidrobiose, axuda a manter a fitness e mesmo mellora a fecundidade desas especies. Aos rot\u00edferos que eran mantidos constantemente hidratados \u00edalles peor que aos que eran desecados e rehidratados.\nNos bdeloideos evolucionou un mecanismo exclusivo para axudar a superar un dos maiores perigos da reproduci\u00f3n asexual. Segundo a hip\u00f3tese da Ra\u00ed\u00f1a Vermella da coevoluci\u00f3n, os asexuais obrigados acaban extingu\u00edndose por ausa de parasitos e pat\u00f3xenos que cambian rapidamente, porque non poden cambiar so seus xenotipos o suficientemente r\u00e1pido para manter o ritmo nesta carreira sen fin. Por\u00e9n, en poboaci\u00f3ns de rot\u00edferos bdeloideos moitos parasitos son destru\u00eddos durante os per\u00edodos de desecamento ampliados. Ademais, os bdeloideos desecados son facilmente levados polo vento dos h\u00e1bitats infestados de parasitos, e establecen novas e vigorosas poboaci\u00f3ns noutra parte, o que lles permite \"escapar da Ra\u00ed\u00f1a Vermella\" mov\u00e9ndose no tempo e no espazo en vez de utilizando a reproduci\u00f3n sexual para cambiar o seu xenotipo.\nCando estas criaturas se recuperan do desecamento, sofren un proceso xen\u00e9tico probablemente exclusivo deles no que ocorre unha transferencia horizontal de xenes, o que en como resultado que unha proporci\u00f3n significativa do xenoma dos bdeloideos, de ata o 10%, obtiv\u00e9rona das bacterias, fungos e plantas por esta transferencia horizontal de xenes. A causa e o modo en que ocorre a transferencia horizontal de xenes nos bdeloideos deb\u00e1tese moito actualmente; especialmente con respecto a posibles conexi\u00f3ns entre os xenes alleos e o proceso de desecamento e tam\u00e9n a posibles conexi\u00f3ns coa asexualidade antiga dos bdeloideos.\nOs rot\u00edferos bdeloideos son extraordinariamente resistentes aos danos producidos pola radiaci\u00f3n ionizante debido \u00e1s mesmas adaptaci\u00f3ns que preservan o ADN utilizadas para sobrevivir \u00e1 dormencia. Estas adaptaci\u00f3ns incl\u00faen un mecanismo extremadamente eficiente para reparar as roturas de dobre febra do ADN. Este mecanismo de reparaci\u00f3n foi estudado en d\u00faas especies de bdeloideos: \"Adineta vaga\", e \"Philodina roseola\", e parece implicar a recombinaci\u00f3n mit\u00f3tica entre rexi\u00f3ns de ADN hom\u00f3logas en cada especie."}
{"id": "343280", "revid": "27155", "url": "https://gl.wikipedia.org/wiki?curid=343280", "title": "Bdeloideo", "text": ""}
{"id": "343281", "revid": "27155", "url": "https://gl.wikipedia.org/wiki?curid=343281", "title": "Bdelloidea (rot\u00edferos)", "text": ""}
{"id": "343282", "revid": "27155", "url": "https://gl.wikipedia.org/wiki?curid=343282", "title": "Bdelloidea", "text": ""}
{"id": "343283", "revid": "98629", "url": "https://gl.wikipedia.org/wiki?curid=343283", "title": "Guillaume Rondelet", "text": "Guillaume Rondelet, co\u00f1ecido tam\u00e9n como Rondeletius e como Rondellet, como el mesmo escribiu \u00e1s veces, nado o 27 de setembro de 1507 en Montpellier, e morto o 30 de xullo de 1566 na vila de R\u00e9almont (hoxe no departamento de Tarn, rexi\u00f3n de Languedoc-Rosell\u00f3n-Mediod\u00eda-Pireneos, Francia), foi un m\u00e9dico e naturalista franc\u00e9s, c\u00e9lebre polos seus traballos sobre os peixes, por formar en medicina a numerosos alumnos, logo m\u00e9dicos famosos, e por ser un destacado taxonomista prelinneano.\nTraxectoria.\nFillo dun comerciante, un \"aromatarius\", t\u00edtulo que se corresponde con tres profesi\u00f3ns de hoxe en d\u00eda: tendeiro, drogueiro e farmac\u00e9utico. Seu pai morreu cando Rondelet era a\u00ednda un neno. O porvenir deste neno era ben sombr\u00edo, xa que o seu pai, que ti\u00f1a unha nomerosa familia, destin\u00e1bao ao estado eclesi\u00e1stico, e lle legou moi pouco di\u00f1eiro; por outra parte, a familia colocouna na casa dunha muller afectada dunha enferminade ven\u00e9rea que o contaxiou. A s\u00faa sa\u00fade ser\u00eda d\u00e9bil durante toda a s\u00faa xuventude.\nO relevo foi xenerosamente tomado polo seu irm\u00e1n m\u00e1is vello Albert, que apoiou os seus estudos. Pero cando Rondelet chega a Par\u00eds, en 1525, con 18 anos, era a\u00ednda moi ignorante; lle levara moito tempo apreder a ler e escribir porque os seus mestres foran moi malos. Pero en Par\u00eds emprende os seus altos voos. Regresou a Montpellier en 1529 e matriculouse en medicina na s\u00faa Universidade. Un ano m\u00e1is tarde foi nomeado \"procurador\" dos escolares; foi a este t\u00edtulo no que recibiu a inscrici\u00f3n de Rabelais. Rabelais e Rondelet compartiron quizais algunha botella (pero Rondelet, temendo \u00e1 gota, renunciou ao vi\u00f1o aos 25 anos). En calquera caso compartiron, con Guillaume Pellicier, o recentemente redescuberto \"garum\", e fix\u00e9ronse amigos. Foi tam\u00e9n debido a ese t\u00edtulo de \"procurador\" dos estudantes polo que recibiu a orde de dar de baixa a Michel de Notre-Dame (Nostradamus), que fora boticario e que calumniaba aos m\u00e9dicos.\nObtido o t\u00edtulo de \"bacharel\", Rondelet exerceu en Pertuis, na Provenza, completando os seus ingresos dando clases a nenos. Axi\u00f1a regresou a Par\u00eds, a estudar anatom\u00eda e grego, coa axuda do seu irm\u00e1n Gilbert.\nJohann Winter von Andernach introduciuno na arte, daquela pouco practicada, da disecci\u00f3n.\nLogo practicou en Maringues, na Auvernia, e recibiu o t\u00edtulo de doutor en Medicina en 1537, en Montpellier. Casou no mes de xaneiro do ano seguinte. A s\u00faa cu\u00f1ada atende tan xenerosamente as necesidades da parella que impide que Rondelet busque o seu sustento co seu amigo Pellicier, que chegara a ser embaixador en Venecia. Foi nesta \u00e9poca na que se sit\u00faa o episodio, que suscitou moitos malentendidos, no que o seu fillo m\u00e1is vello morreu, e el f\u00edxolle a disecci\u00f3n.\nRondelet foi o m\u00e9dico particular do cardeal de Tournon (Savoia) ao que acompa\u00f1ou en diferentes viaxes, especialmente a Italia e aos Pa\u00edses Baixos.\nTras a morte de Pierre Laurent obtivo unha c\u00e1tedra na facultade de Medicina de Montpellier, desde a cal influ\u00edu sobre moitos cient\u00edficos da s\u00faa \u00e9poca, e noutros posteriores, como o Padre Sarmiento, que o chamaba \"o cabaleiro Rondelecio\". Participou activamente na construci\u00f3n dun anfiteatro na facultade que mandou constru\u00edr Henrique II de Francia. Este anfiteatro, tan renacentista, permitiu a Rondelet facer as s\u00faas demostraci\u00f3ns coa disecci\u00f3n de numerosos cad\u00e1veres. Converteuse, en 1556, en reitor da facultade tras a morte de Jean Schyron. Incluso sen ter publicado ningunha obra de bot\u00e1nica curativa, exerceu neste dominio unha influencia consider\u00e1bel.\nPero o seu \"Libri de Piscibus Marinis\". \"Histoire des poissons\" (\"Historia dos peixes\"), foi o que lle deu o maior renome. Nel describiu 244 especies do Mediterr\u00e1neo, ao tempo que criticaba os textos antigos polos seus erros. Rexeitou todo o que pod\u00eda parecer ser unha f\u00e1bula. As ilustraci\u00f3ns, xilografadas, permit\u00edan reco\u00f1ecer perfectamente as diferentes especies.\nRuniuse especialmente con Ulisse Aldrovandi, e foi o mestre de Jean e Gaspard Bauhin, de Conrad Gessner, de Charles de l'\u00c9cluse, de L\u00e9onard Rauwolf, de Mathias de l'Obel \u2014Rondelet legoulle os seus manuscritos\u2014, de Jacques Dal\u00e9champs, ou de Pierre Richer de Belleval.\nFoi o modelo do personaxe do doutor Rondibilis no libro \"Tiers livre\" de Fran\u00e7ois Rabelais (1483 ou 1494-1553).\nPrincipais obras.\nEntre as obras que publicou, destacan:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cient\u00edficos de Francia]]\n[[Categor\u00eda:Bot\u00e1nicos de Francia]]\n[[Categor\u00eda:M\u00e9dicos de Francia]]\n[[Categor\u00eda:Zo\u00f3logos de Francia]]\n[[Categor\u00eda:Nados en 1507]]\n[[Categor\u00eda:Nados en Montpellier]]\n[[Categor\u00eda:Finados en 1566]]\n[[Categor\u00eda:Escritores en lingua latina]]\n[[Categor\u00eda:Escritores en lingua francesa]]"}
{"id": "343284", "revid": "22795", "url": "https://gl.wikipedia.org/wiki?curid=343284", "title": "Era secundaria", "text": ""}
{"id": "343285", "revid": "4817", "url": "https://gl.wikipedia.org/wiki?curid=343285", "title": "POLAR", "text": "Polar ou POLAR \u00e9 un sat\u00e9lite artificial da NASA lanzado o 24 de febreiro de 1996 mediante un foguete Delta 7925 desde a Base Vandenberg da Forza A\u00e9rea para estudar a magnetosfera terrestre e a s\u00faa interacci\u00f3n co Sol.\nCaracter\u00edsticas.\nPOLAR foi unha das catro naves do programa GGS (\"Global Geospace Science\"), \u00e1 s\u00faa vez parte das seis naves do programa ISTP (\"International Solar Terrestrial Physics\") dirixido \u00f3 estudo da interacci\u00f3n entre a Terra e o Sol.\nA misi\u00f3n de POLAR foi estudar as auroras polares, medir a interacci\u00f3n do plasma na zona polar da magnetosfera terrestre e a cola xeomagn\u00e9tica, o fluxo de plasmas cara e desde a ionosfera e a introduci\u00f3n de enerx\u00eda procedende das part\u00edculas solares na ionosfera e a atmosfera superior.\nNave.\nPOLAR ten forma de cilindro de 2,8 m de di\u00e1metro e 1,25 m de altura con c\u00e9lulas solares recubriendo a superficie e producindo ata 333 vatios de potencia. A nave ten unha masa de 1250\u00a0kg e estabil\u00edzase mediante xiro a 10 r.p.m. Disp\u00f3n de antenas de cable, mastros inerciais soportes para instrumentos no plano de xiro.\nA nave leva d\u00faas plataformas de contrarrestaci\u00f3n de xiro para instrumentos que necesitan situarse estaticamente. Os datos gard\u00e1banse en d\u00faas grabadoras de a bordo e transmit\u00edanse a terra a un m\u00e1ximo de 600 kbps e m\u00e1is habitualmente a 250 kbps, a\u00ednda que a velocidade media de env\u00edo en tempo real era de 41,6 kbps.\nA\u00ednda que foi dese\u00f1ada para durar entre 3 e 5 anos, POLAR funcionou durante 12 anos ata que foi desactivada en 2008.\nInstrumentos.\nPOLAR levaba os seguintes instrumentos a bordo:"}
{"id": "343286", "revid": "4817", "url": "https://gl.wikipedia.org/wiki?curid=343286", "title": "Polar (sat\u00e9lite)", "text": ""}
{"id": "343289", "revid": "1576", "url": "https://gl.wikipedia.org/wiki?curid=343289", "title": "StarCraft 64", "text": ""}
{"id": "343290", "revid": "1131", "url": "https://gl.wikipedia.org/wiki?curid=343290", "title": "Estaci\u00f3n de Zamora", "text": "A estaci\u00f3n de Zamora \u00e9 unha estaci\u00f3n de tren de Adif situada na cidade de Zamora, en Castela e Le\u00f3n. Foi inaugurada en 1958 despois dun longo per\u00edodo de obras que se iniciaron en 1927. \u00c9 de estilo neoplateresco e ten a consideraci\u00f3n de estaci\u00f3n hist\u00f3rica.\nSituaci\u00f3n ferroviaria.\nA estaci\u00f3n que se atopa a 640,1 metros de altitude forma parte do trazado das seguintes li\u00f1as f\u00e9rreas:\nAdemais formaba parte da li\u00f1a f\u00e9rrea de ancho convencional Plasencia-Astorga que foi pechada en 1985 tras permitirse o peche das li\u00f1as altamente deficitarias por parte do Goberno de Espa\u00f1a.\nHistoria.\nA estaci\u00f3n foi inaugurada o 28 de maio de 1864 coa chegada do primeiro tren desde Medina del Campo ao conclu\u00edrse as obras entre Medina del Campo e Zamora. A s\u00faa explotaci\u00f3n inicial quedou a cargo da Compa\u00f1\u00eda de Medina del Campo a Zamora quen rapidamente se converter\u00eda en Compa\u00f1\u00eda do Ferrocarril de Medina a Zamora e de Ourense a Vigo ou MZOV. A estaci\u00f3n ti\u00f1a unha estrutura sinxela formada por tres corpos realizados en ladrillo con amplas xanelas. Engad\u00eduselle unha marquesi\u00f1a met\u00e1lica de tres alturas que se adaptaba \u00e1 altura dos tres corpos que formaban o edificio de viaxeiros. O que inicialmente era unha estaci\u00f3n termo transformouse nun n\u00f3 ferroviario pola chegada as li\u00f1as f\u00e9rreas que un\u00edan Palazuelos con Astorga e Zamora con Galicia.\nEn 1927 decidiuse constru\u00edr o actual edificio. A obra encargouse a Marcelino Enr\u00edquez. Foi un proceso longo que sufriu varias interrupci\u00f3ns ata culminar en 1958 coa inauguraci\u00f3n do edificio xa baixo a xesti\u00f3n de Renfe e coa li\u00f1a Medina del Campo-A Coru\u00f1a operativa na s\u00faa totalidade desde o ano anterior. O recinto \u00eda contar cunha ampla marquesi\u00f1a de 32 metros que finalmente se descartou dado que supo\u00f1\u00eda elevar a\u00ednda as\u00ed o custo dun edificio que xa alcanzara 12 mill\u00f3ns de pesetas. En 2013 a estaci\u00f3n preparouse para a chegada da alta velocidade.\nO 17 de decembro de 2015 p\u00faxose en servizo a li\u00f1a de alta velocidade Olmedo-Zamora-Galicia no seu tramo Olmedo-Zamora de 99\u00a0km permitindo melloras nos tempos de viaxe pero s\u00f3 alcanzando unha velocidade de 200\u00a0km/h ata que estea instalado o sistema de sinalizaci\u00f3n e seguridade ERTMS e poidan circular os trens AVE. Ata ese momento a li\u00f1a \u00e9 operada por trens Alvia.\nA estaci\u00f3n.\nA estaci\u00f3n at\u00f3pase no barrio de Las Vi\u00f1as, a uns 600 m da Avenida das Tres Cruces. O edificio de estilo neoplateresco e constru\u00eddo con pedra dourada de Villamayor pos\u00fae unha fachada principal de 88 metros de lonxitude formada por tres corpos que incl\u00faen catro torres cadradas e tres pisos. O corpo central claramente diferenciado dos laterais serve para acceder ao edificio para viaxeiros. Conta cunha terraza no segundo piso decorada cun front\u00f3n triangular, un reloxo e dous escudos. A planta baixa compl\u00e9tase con arcadas de estilo renacentista que debuxan unha longa galer\u00eda. Unha crester\u00eda completa a ornamentaci\u00f3n que en xeral garda unha gran similitude co palacio de Monterrey en Salamanca.\nDisp\u00f3n de tres plataformas, un lateral e dous centrais, todas cubertas con marquesi\u00f1as, \u00e1s que acceden cinco v\u00edas. Moitas m\u00e1is v\u00edas completan o complexo ferroviario.\nTen venda de billetes, atenci\u00f3n ao cliente, aseos e cafeter\u00eda. Todo o recinto est\u00e1 equipado con servizos adaptados para as persoas con minusval\u00eda. No exterior existe un aparcadoiro, unha parada de taxi e outra de autobuses urbanos.\nServizos.\nLonga Distancia.\n\"Actualizados a 6 de xu\u00f1o de 2016.\"\nMedia Distancia.\n\"Actualizados a 6 de xu\u00f1o de 2016.\""}
{"id": "343293", "revid": "1131", "url": "https://gl.wikipedia.org/wiki?curid=343293", "title": "Estaci\u00f3n de Medina del Campo", "text": "A estaci\u00f3n de Medina del Campo \u00e9 unha estaci\u00f3n de tren de Adif, situada na cidade de Medina del Campo, na provincia de Valladolid. \u00c9 un dos principais n\u00f3s ferroviarios da rede ao conflu\u00edr nela ata tres li\u00f1as f\u00e9rreas. Conta con amplos servizos de media e longa distancia. Cumpre tam\u00e9n funci\u00f3ns lox\u00edsticas.\nSituaci\u00f3n ferroviaria.\nA estaci\u00f3n, que se atopa a 724,73 metros de altitude, forma parte do trazado das seguintes li\u00f1as f\u00e9rreas:\nTam\u00e9n formaba parte da desmantelada li\u00f1a de ferrocarr\u00edl que un\u00eda Villalba con Medina del Campo, punto quilom\u00e9trico 092,305.\nHistoria.\nA estaci\u00f3n foi aberta o 15 de setembro de 1860 coa posta en marcha do tramo Medina del Campo-Valladolid da li\u00f1a radial Madrid-Hendaia. A s\u00faa explotaci\u00f3n inicial quedou a cargo da Compa\u00f1\u00eda dos Cami\u00f1os de Ferro do Norte de Espa\u00f1a, que constru\u00edu un edificio para viaxeiros, dous peiraos para mercador\u00edas e un dep\u00f3sito para locomotoras. Con todo, a chegada de novas li\u00f1as f\u00e9rreas, como a Medina del Campo-Zamora en 1863 ou a Villalba-Segovia, absorbida pola compa\u00f1\u00eda en 1884, supuxeron un aumento crecente do tr\u00e1fico que converteu rapidamente as instalaci\u00f3ns existentes en pequenas. Por iso, en 1896, Norte decidiu encargar a Vicente Salga, un dos seus mellores enxe\u00f1eiros, a construci\u00f3n dunha nova estaci\u00f3n de tipo monumental e estilo franc\u00e9s dotada dunha marquesi\u00f1a met\u00e1lica de grandes proporci\u00f3ns, que se inaugurou en 1902.\nEn 1941, a nacionalizaci\u00f3n do ferrocarr\u00edl en Espa\u00f1a supuxo o final de Norte e o nacemento de Renfe, que xestionar\u00eda a estaci\u00f3n ata o 31 de decembro de 2004,cando foi dividida en Renfe Operadora e Adif, sendo esta \u00faltima a titular das instalaci\u00f3ns ferroviarias.\nDentro dos plans de alta velocidade e tras a apertura en decembro de 2007 da li\u00f1a de alta velocidade Madrid-Segovia-Valladolid, est\u00e1 previsto constru\u00edr un ramal ata Medina, que se prolongar\u00e1 despois cara a Zamora e Salamanca.\nA estaci\u00f3n.\nMedina del Campo \u00e9 unha estaci\u00f3n monumental de estilo ecl\u00e9ctico con inspiraci\u00f3ns clasicistas. Mostra un dese\u00f1o ortogonal e sim\u00e9trico baseado no modelo franc\u00e9s da \u00e9poca. En total, todo o complexo ferroviario abarca 18 hect\u00e1reas.\nO edificio para viaxeiros destaca polas s\u00faas grandes dimensi\u00f3ns (102 x 12,5 metros) e componse dun bloque central ao que se unen dous pavill\u00f3ns e dous anexos laterais. O seu esquema compositivo \u00e9 marcadamente ortogonal e sim\u00e9trico tanto en planta como en alzado, seguindo o modelo de estaci\u00f3ns francesas similares.\nA fachada principal est\u00e1 decorada con tres arcos peraltados con xenerosas claves e pilastras corintias. Un front\u00f3n curvo co escudo de armas da cidade completa a parte ornamental.\nSobre as plataformas destaca unha ampla marquesi\u00f1a de d\u00faas vertentes constru\u00edda en ferro e cristal de 356 toneladas de peso e unhas medidas de 102 x 35 metros. Conta con elementos decorativos tanto nos capiteis das columnas que soste\u00f1en a estrutura como nos corpos mensulados ou nos broches de remate.\nDisp\u00f3n de catro plataformas, unha lateral e tres centrais \u00e1s que acceden sete v\u00edas. A marquesi\u00f1a cobre as v\u00edas 1, 2, 3 e 4 e d\u00faas plataformas. O resto das plataformas tam\u00e9n pos\u00fae marquesi\u00f1a propia con tellado en uve. M\u00e1is v\u00edas destinadas a funci\u00f3ns lox\u00edsticas completan as instalaci\u00f3ns.\nConta con venda de billetes, atenci\u00f3n ao cliente, aseos, cafeter\u00eda e restaurante. Todo o recinto est\u00e1 equipado con servizos adaptados para as persoas con minusval\u00eda. No exterior existe un recentemente ampliado aparcadoiro e unha parada de taxi.\nServizos.\nLonga Distancia.\n\"Actualizados a 10 de xu\u00f1o de 2016.\"\nMedia Distancia.\n\"Actualizados a 10 de xu\u00f1o de 2016.\""}
{"id": "343295", "revid": "17467", "url": "https://gl.wikipedia.org/wiki?curid=343295", "title": "Estaci\u00f3n de Ourense - San Francisco", "text": ""}
{"id": "343296", "revid": "12452", "url": "https://gl.wikipedia.org/wiki?curid=343296", "title": "Capit\u00e1n Xeneral de Galicia", "text": ""}
{"id": "343297", "revid": "88215", "url": "https://gl.wikipedia.org/wiki?curid=343297", "title": "Emilio de Dios", "text": "Emilio Jos\u00e9 de Dios Merino, m\u00e1is co\u00f1ecido como Emilio de Dios, nado o 29 de outubro de 1971 en Xix\u00f3n, Asturias, \u00e9 un director deportivo espa\u00f1ol, que tras formar parte do Sporting de Gij\u00f3n, o Racing de Santander e o Club Deportivo Lugo, onde substitu\u00edu no cargo a Toni Otero, actualmente est\u00e1 sen equipo.\nTraxectoria.\nEmilio de Dios comezou a traballar no Sporting de Gij\u00f3n, exercendo como director e mesmo adestrador nas categor\u00edas inferiores do club. No ano 2006 faise cargo da direcci\u00f3n deportiva do primeiro equipo. Xa no cargo contrata a Manolo Preciado como adestrador e consegue subir ao equipo \u00e1 Primeira Divisi\u00f3n. Na m\u00e1xima categor\u00eda consegue manter durante varios anos ao club cun dos orzamentos m\u00e1is modestos da liga. No ano 2012 abandona o club tras 18 anos na entidade. Posteriomente exercer\u00eda como director deportivo do Racing de Santander durante unha temporada. O 10 de xu\u00f1o de 2016 faise cargo da direcci\u00f3n do Club Deportivo Lugo, asinando contrato por unha temporada.nuevo secretario de \u00c9lite en el Sevilla f\u00fatbol club"}
{"id": "343300", "revid": "10599", "url": "https://gl.wikipedia.org/wiki?curid=343300", "title": "Estaci\u00f3n da Alberguer\u00eda - Prado", "text": ""}
{"id": "343301", "revid": "17467", "url": "https://gl.wikipedia.org/wiki?curid=343301", "title": "Estaci\u00f3n de Cabanas - Areal", "text": ""}
{"id": "343302", "revid": "10599", "url": "https://gl.wikipedia.org/wiki?curid=343302", "title": "Estaci\u00f3n do Burgo - Santiago", "text": ""}
{"id": "343303", "revid": "10599", "url": "https://gl.wikipedia.org/wiki?curid=343303", "title": "Estaci\u00f3n de Castrelo do Val - Ver\u00edn", "text": ""}
{"id": "343304", "revid": "10599", "url": "https://gl.wikipedia.org/wiki?curid=343304", "title": "Estaci\u00f3n da Coru\u00f1a - San Diego", "text": ""}
{"id": "343305", "revid": "17467", "url": "https://gl.wikipedia.org/wiki?curid=343305", "title": "Estaci\u00f3n de Elvi\u00f1a - Universidade", "text": ""}
{"id": "343306", "revid": "10599", "url": "https://gl.wikipedia.org/wiki?curid=343306", "title": "Estaci\u00f3n da Friela - Maside", "text": ""}
{"id": "343307", "revid": "10599", "url": "https://gl.wikipedia.org/wiki?curid=343307", "title": "Estaci\u00f3n de Gorgullos - Tordoia", "text": ""}
{"id": "343308", "revid": "10599", "url": "https://gl.wikipedia.org/wiki?curid=343308", "title": "Estaci\u00f3n de Laza - Cerdedelo", "text": ""}
{"id": "343309", "revid": "10599", "url": "https://gl.wikipedia.org/wiki?curid=343309", "title": "Estaci\u00f3n de Louredo - Valos", "text": ""}
{"id": "343310", "revid": "10599", "url": "https://gl.wikipedia.org/wiki?curid=343310", "title": "Estaci\u00f3n da Mezquita - A Vilavella", "text": ""}
{"id": "343311", "revid": "10599", "url": "https://gl.wikipedia.org/wiki?curid=343311", "title": "Estaci\u00f3n de Mi\u00f1o - Castro", "text": ""}
{"id": "343312", "revid": "10599", "url": "https://gl.wikipedia.org/wiki?curid=343312", "title": "Estaci\u00f3n de Ordes - A Pontraga", "text": ""}
{"id": "343314", "revid": "17467", "url": "https://gl.wikipedia.org/wiki?curid=343314", "title": "Estaci\u00f3n de Oroso - Vilacide", "text": ""}
{"id": "343316", "revid": "10599", "url": "https://gl.wikipedia.org/wiki?curid=343316", "title": "Estaci\u00f3n de Paderne - Canto\u00f1a", "text": ""}
{"id": "343317", "revid": "10599", "url": "https://gl.wikipedia.org/wiki?curid=343317", "title": "Estaci\u00f3n de Pedrelo - C\u00e9ltigos", "text": ""}
{"id": "343318", "revid": "10599", "url": "https://gl.wikipedia.org/wiki?curid=343318", "title": "Apeadoiro de Pontevedra - Universidade", "text": ""}
{"id": "343319", "revid": "10599", "url": "https://gl.wikipedia.org/wiki?curid=343319", "title": "Estaci\u00f3n da Pousa - Crecente", "text": ""}
{"id": "343320", "revid": "10599", "url": "https://gl.wikipedia.org/wiki?curid=343320", "title": "Estaci\u00f3n de Queixas - Londo\u00f1o", "text": ""}
{"id": "343321", "revid": "17467", "url": "https://gl.wikipedia.org/wiki?curid=343321", "title": "Estaci\u00f3n de Redondela - Picota", "text": ""}
{"id": "343322", "revid": "10599", "url": "https://gl.wikipedia.org/wiki?curid=343322", "title": "Estaci\u00f3n de Sold\u00f3n - Sequeiros", "text": ""}
{"id": "343323", "revid": "10599", "url": "https://gl.wikipedia.org/wiki?curid=343323", "title": "Estaci\u00f3n de Vedra - Ribadulla", "text": ""}
{"id": "343324", "revid": "10599", "url": "https://gl.wikipedia.org/wiki?curid=343324", "title": "Estaci\u00f3n de Vilari\u00f1o de Conso - A Capela", "text": ""}
{"id": "343325", "revid": "10599", "url": "https://gl.wikipedia.org/wiki?curid=343325", "title": "Estaci\u00f3n de Par\u00eds - Austerlitz", "text": ""}
{"id": "343327", "revid": "27155", "url": "https://gl.wikipedia.org/wiki?curid=343327", "title": "The Plant List", "text": "The Plant List \u00e9 unha lista de nomes bot\u00e1nicos de especies de plantas creada polos Royal Botanic Gardens, Kew e o Missouri Botanical Garden lanzada en 2010. Pretende ser completa, \u00e9 dicir, conter todos os nomes das especies co\u00f1ecidas.\nExiste tam\u00e9n un proxecto complementario chamado International Plant Names Index (IPNI, \u00cdndice de Nomes de Plantas Internacional), no cal os xard\u00edns de Kew est\u00e1n tam\u00e9n implicados. O IPNI ten como obxectivo proporcionar detalles da publicaci\u00f3n do nome e non pretende determinar cales son os nomes aceptados para as especies. Os novos nomes que se publican son engadidos automaticamente desde o IPNI ao World Checklist of Selected Plant Families (Lista de Comprobaci\u00f3n Mundial de Familias de Plantas Seleccionadas), unha base de datos que \u00e9 a base de The Plant List.\nDescubrimentos.\nEn 2014 The Plant List ti\u00f1a 1.064.035 nomes cient\u00edficos de plantas co rango de especie, dos cales 350.699 eran nomes de especies aceptados, pertencentes a especies de 642 familias e 17.020 x\u00e9neros.\nThe Plant List acepta aproximadamente 350.699 especies \u00fanicas, e 470.624 sin\u00f3nimos para esas especies, o que indica que moitas especies foron denominadas na literatura con m\u00e1is dun nome. En 2014, The Plant List determinou que outros 243.000 nomes m\u00e1is est\u00e1n \"sen resolver\", o que significa que os bot\u00e1nicos non foron quen ata agora de determinar se son especies separadas ou unha duplicaci\u00f3n das 350.699 especies \u00fanicas.\nRepercusi\u00f3n p\u00fablica.\nCando se lanzou The Plant List en 2010 (o Ano Internacional da Biodiversidade), atraeu a aenci\u00f3n dos medios de comunicaci\u00f3n polos seus obxectivos tan completos. Por exemplo, Fox News salientou o n\u00famero de nomes sin\u00f3nimos que se encontraron, suxerindo que isto reflect\u00eda unha \"falta sorprendente\" de biodiversidade na Terra.\" The Plant List tam\u00e9n suscitou atenci\u00f3n por estar constru\u00edda sobre os traballos do naturalista ingl\u00e9s Charles Darwin, quen na d\u00e9cada de 1880 comezou unha lista de plantas chamada Index Kewensis (IK).\nOs xard\u00edns de Kew engadiron unha media de 6.000 especies por ano desde a primeira publicaci\u00f3n do IK con 400.000 nomes de especies. Por\u00e9n, o Index Kewensis (que dende o ano 1913 evitaba realizar xu\u00edzos taxon\u00f3micos nas s\u00faas citas) forma parte actualmente do IPNI en vez de \"The Plant List\"."}
{"id": "343328", "revid": "10599", "url": "https://gl.wikipedia.org/wiki?curid=343328", "title": "El Caso. Cr\u00f3nica de sucesos", "text": ""}
{"id": "343329", "revid": "27155", "url": "https://gl.wikipedia.org/wiki?curid=343329", "title": "Pimp\u00edns de Darwin", "text": "Os pimp\u00edns de Darwin (tam\u00e9n chamados pimp\u00edns das Gal\u00e1pagos) son un grupo formado por unhas catorce especies de aves paseriformes. Clasif\u00edcanse xeralmente na subfamilia Geospizinae tribo Geospizini. A\u00ednda que se co\u00f1ecen como pimp\u00edns, foron clasificados durante moito tempo na familia Emberizidae (escribentes), e m\u00e1is modernamente alg\u00fans autores consid\u00e9ranos pertencentes \u00e1 familia Thraupidae, polo que non ser\u00edan \"verdadeiros pimp\u00edns\" (frinx\u00edlidos) nin ember\u00edcidos (ver secci\u00f3n de taxonom\u00eda m\u00e1is abaixo). Nun estudo xen\u00e9tico atopouse que a especie de ave estudada que est\u00e1 m\u00e1is estreitamente emparentada cos pimp\u00edns das Gal\u00e1pagos \u00e9 \"Tiaris obscurus.\" Foron recollidos por prmeira vez por Charles Darwin nas Illas Gal\u00e1pagos durante a segunda viaxe do \"Beagle\". Ag\u00e1s o pimp\u00edn da illa do Coco, que vive na illa do Coco, os outros pimp\u00edns deste grupo (13 especies) s\u00f3 se encontran nas Illas Gal\u00e1pagos.\nO termo \"pimp\u00edns de Darwin\" foille aplicado por primeira vez a estas aves por Percy Lowe en 1936, e popularizado en 1947 por David Lack no seu libro \"Darwin's Finches\". David Lack baseou a s\u00faa an\u00e1lise na gran colecci\u00f3n dos exemplares de museo recollidos na expedici\u00f3n \u00e1s Gal\u00e1pagos de 1905\u201306 da Academia de Ciencias de California, \u00e1 cal Lack lle dedicou o seu libro de 1947. Estes paxaros var\u00edan en tama\u00f1o desde os 10 aos 20\u00a0cm e pesan entre 8 e 38\u00a0g. Os menores son os \"Certhidea\" e os maiores os \"Platyspiza crassirostris\" (tam\u00e9n chamados \"Camarhynchus crassirostris\"). As diferenzas m\u00e1is importantes entre as especies son de tama\u00f1o e na forma dos peteiros, xa que os peteiros est\u00e1n adaptados \u00e1s s\u00faas diferentes formas de alimentaci\u00f3n. As cores destes paxaros son apagadas.\nTeor\u00eda de Darwin.\nDurante a segunda viaxe do \"Beagle\", Darwin non se decatou da importancia dos paxaros das Gal\u00e1pagos. Aprendera como conservar especies de paxaros na Universidade de Edinburgo e era entusiasta da caza, pero non era experto en ornitolox\u00eda e nesa viaxe concentrouse principalmente en estudos de xeolox\u00eda. Nas Gal\u00e1pagos deixou a caza en mans do seu criado Syms Covington. Non obstante, estas aves xogar\u00edan un importante papel no comezo da teor\u00eda de Darwin da evoluci\u00f3n por selecci\u00f3n natural.\nNa s\u00faa estad\u00eda nas illas Gal\u00e1pagos e a partir de ent\u00f3n, Darwin pensou en \"centros de creaci\u00f3n\" e rexeitou as ideas sobre a transmutaci\u00f3n de especies. Base\u00e1ndose nas ensinanzas de Henslow, estaba interesado na distribuci\u00f3n xeogr\u00e1fica das especies, particularmente nas ligaz\u00f3ns entre especies das illas oce\u00e1nicas e dos continentes pr\u00f3ximos. Na illa de San Crist\u00f3bal (illa Chatham), rexistrou que un m\u00edmido era similar aos que vira en Chile, e despois de atopar outro similar na illa Floreana (illa Charles) anotou coidadosamente onde capturara os m\u00edmidos. A diferenza disto, prestou pouca atenci\u00f3n aos pimp\u00edns. Cando examinou os seus esp\u00e9cimes cami\u00f1o de Tahit\u00ed, Darwin decatouse de que todos os m\u00edmidos da illa Floreana eran dunha soa especie, os da illa Isabela (illa Albemarle) eran doutra, e os da illa de Santiago (illa James) e illa de San Crist\u00f3bal (Chatham) eran dunha terceira especie. Cando navegaba de volta \u00e1 casa uns nove meses despois, isto, xunto con outros feitos, inclu\u00edndo o que o\u00edra sobre as tartarugas das Gal\u00e1pagos, fixeron que se preguntase sobre a estabilidade das especies.\nDespois de retornar da s\u00faa viaxe, Darwin presentou os pimp\u00edns ante a Sociedade Xeol\u00f3xica de Londres na s\u00faa xuntanza do 4 de xaneiro de 1837, xunto con outros esp\u00e9cimes de mam\u00edferos e aves que el recollera. Os esp\u00e9cimes de aves, inclu\u00edndo os pimp\u00edns, f\u00f3ronlle entregados a John Gould, un famoso ornit\u00f3logo ingl\u00e9s, para que os identificase. Gould interrompeu momentaneamente o seu traballo habitual e na seguinte xuntanza da Sociedade do 10 de xaneiro, informou que as aves das illas Gal\u00e1pagos que Darwin pensaba que eran ict\u00e9ridos, \"pimp\u00edns de peteiro groso\" e outros pimp\u00edns, eran en realidade \"unha serie de pimp\u00edns do chan que son tan peculiares [como para formar] un grupo enteiramente novo, que cont\u00e9n doce especies\".\nDarwin estivera en Cambridge nese per\u00edodo. A principios de marzo, encontrouse con Gould outra vez e por primeira vez deulle un informe completo sobre os descubrimentos, inclu\u00edndo que o seu \"troglod\u00edtido\" de Gal\u00e1pagos era outra especies estreitamente relacionada cos pimp\u00edns. Os m\u00edmidos que Darwin etiquetara co nome das illas onde se atoparan eran especies distintas e non simplemente variedades. Gould encontrou m\u00e1is especies que as que Darwin esperaba, e chegou \u00e1 conclusi\u00f3n de que 25 das 26 aves de terra eran formas novas e distintas, que non se atopaban en ningunha outra parte do mundo pero estaban estreitamente relacionadas coas encontradas no continente suramericano. Agora Darwin puido ver que se as especies de pimp\u00edns estaban confinadas en illas individuais, igual que ocorr\u00eda cos m\u00edmidos, e isto axudar\u00eda a explicar o n\u00famero de especies das illas, e procurou informaci\u00f3n doutros membros da expedici\u00f3n. Tam\u00e9n recolleran esp\u00e9cimes o capit\u00e1n Robert FitzRoy, o sobrecargo de FitzRoy Harry Fuller e o criado de Darwin Syms Covington, que os etiquetara por illas. A partir destes, Darwin tratou de reconstru\u00edr as localizaci\u00f3ns de onde recollera os seus propios esp\u00e9cimes. As conclusi\u00f3ns apoiaban a s\u00faa idea da transmutaci\u00f3n das especies.\nTexto de \"The Voyage of the Beagle\".\nCando Darwin reescribiu o seu diario para a publicaci\u00f3n co t\u00edtulo \"Journal and Remarks\" (m\u00e1is tarde \"The Voyage of the Beagle\", A viaxe do Beagle), describiu os descubrimentos de Gould sobre o n\u00famero de especies destas aves, indicando que \"A\u00ednda que as especies son peculiares do arquip\u00e9lago, case todo na s\u00faa estrutura xeral, h\u00e1bitos, cores das plumas, e mesmo ton de voz, \u00e9 estritamente americano\". Na primeira edici\u00f3n de \"The Voyage of the Beagle\", Darwin dic\u00eda que \"\u00c9 moi salientable que unha gradaci\u00f3n case perfecta da estrutura neste grupo pode ser rastreada na forma do peteiro, desde un que excede en dimensi\u00f3ns ao do maior pimp\u00edn de peteiro groso, a outro que difire pouco do dos \"warblers\" [silvioides]\".\nNa \u00e9poca en que se publicou a primeira edici\u00f3n deste libro o desenvolvemento da teor\u00eda evolutiva de Darwin por selecci\u00f3n natural estaba en progreso. Para a segunda edici\u00f3n de 1845 de \"The Voyage\" (agora titulado \"Journal of Researches\"), Darwin engadiu m\u00e1is detalles sobre os peteiros das aves, e d\u00faas frases finais que reflect\u00edan os cambios producidos nas s\u00faas ideas: \"Vendo esta gradaci\u00f3n e diversidade de estrutura nun pequeno e intimamente relacionado grupo de paxaros, un poder\u00eda realmente imaxinar que a partir dun n\u00famero escaso orixinal de paxaros neste arquip\u00e9lago, tomouse e modificouse unha especie para dar diferentes resultados finais.\nTexto de \"On the Origin of Species\".\nDarwin discutiu a diverxencia das especies das Gal\u00e1pagos m\u00e1is explicitamente no seu cap\u00edtulo sobre a distribuci\u00f3n xeogr\u00e1fica en \"On the Origin of Species\":\nPolimorfismo nos pimp\u00edns de Darwin.\nMentres que Darwin pasou s\u00f3 cinco semanas nas Gal\u00e1pagos, e David Lack tres meses, Peter and Rosemary Grant e os seus colegas fixeron viaxes de investigaci\u00f3n \u00e1s Gal\u00e1pagos durante uns trinta anos, especialmente para estudar os pimp\u00edns de Darwin. Examinaremos brevemente o caso do pimp\u00edn dos cactos grande \"Geospiza conirostris\" da illa Genovesa (ou illa Tower), que est\u00e1 formada por un escudo volc\u00e1nico, e \u00e9 o fogar de varias especies de aves. Estas aves, igual que todos os grupos ben estudados, mostran varios tipos de morfismos.\nOs machos son dim\u00f3rficos no seu tipo de canto: os cantos A e B son bastante distintos. Ademais, os machos con canto A te\u00f1en peteiros m\u00e1is curtos que os machos B, o que sup\u00f3n unha clara difeenza. Con estes bicos, os machos poden alimentarse de maneira diferente nos seus cactos favoritos \"Opuntia\". Os que te\u00f1en bicos longos poden facer buratos no froito do cacto e comer a polpa carnosa do arilo, que rodea as sementes, mentres que os que te\u00f1en bicos m\u00e1is curtos desgarran a base do cacto e comen a polpa e calquera larva ou pupa de insecto que atopen al\u00ed (ambos os grupos comen flores e casulos). Este dimorfismo maximiza claramente as s\u00faas oportunidades de alimentarse durante a tempada non reprodutora cando o alimento escasea.\nSe a poboaci\u00f3n \u00e9 panm\u00edtica, ent\u00f3n \"Geospiza conirostris\" mostra un polimofismo xen\u00e9tico equilibrado e non, como se supo\u00f1\u00eda orixinalmente, un caso de especiaci\u00f3n simp\u00e1trica nos seus inicios. O mantemento do polimorfismo pola selecci\u00f3n maximiza o nicho da especie ao ampliar as s\u00faas oportunidades de alimentarse. A xen\u00e9tica desta situaci\u00f3n non pode esclarecerse sen un detallado programa de reproduci\u00f3n, pero unha posibilidade \u00e9 que dependa de dous loci con desequilibrio de ligamento.\nOutro dimorfismo interesante \u00e9 o dos peteiros dos pimp\u00edns xoves, que poden ser 'rosas' ou 'amarelos'. Todas as especies de pimp\u00edns de Darwin mostran este morfismo, que perdura durante dous meses. Non se co\u00f1ece ningunha interpretaci\u00f3n deste fen\u00f3meno.\nTaxonom\u00eda.\nFamilia.\nA\u00ednda que a estas aves se lles chamou pimp\u00edns e ese nome foi o que perdurou, en realidade non son aut\u00e9nticos pimp\u00edns (frinx\u00edlidos). Durante varias d\u00e9cadas os taxonomistas situaron estes paxaros na familia (Emberizidae) xunto coas escribentas do Novo e Vello Mundo (Sulloway 1982 ). Por\u00e9n, a taxonom\u00eda das aves de Sibley\u2013Ahlquist col\u00f3caos na familia Thraupidae (ver opini\u00f3n de Monroe e Sibley 1993 ), e alg\u00fans traballos recentes seguen ese exemplo (Burns e Skutch 2003 ). A Uni\u00f3n de Ornit\u00f3logos Americana, sit\u00faa na s\u00faa lista de especies de Norteam\u00e9rica ao pimp\u00edn da illa do Coco (\u00fanico pimp\u00edn de Darwin que vive f\u00f3ra das Gal\u00e1pagos) na familia Emberizidae pero cun asterisco que indica que esta clasificaci\u00f3n \u00e9 probablemente incorrecta (AOU 1998\u20132006); ademais, na s\u00faa lista provisoria de aves de Suram\u00e9rica, os pimp\u00edns das Gal\u00e1pagos est\u00e1n sinalados como \"incertae sedis\", de clasificaci\u00f3n insegura (Remsen et al. 2007 ).\nBase molecular da evoluci\u00f3n do peteiro.\nInvestigaci\u00f3ns sobre o desenvolvemento destas aves feitas en 2004 encontraron que os efectos da prote\u00edna morfoxen\u00e9tica \u00f3sea 4 (BMP4), e a s\u00faa expresi\u00f3n diferencial durante o desenvolvemento, te\u00f1en como resultado unha variaci\u00f3n do tama\u00f1o e forma do peteiro entre os pimp\u00edns. A BMP4 act\u00faa no desenvolvemento do embri\u00f3n para establecer as caracter\u00edsticas do esqueleto, inclu\u00edndo o peteiro. O mesmo grupo de investigadores mostrou que o desenvolvemento das diferentes formas do bico nos pimp\u00edns de Darwin est\u00e1n tam\u00e9n influenciadas por unha temporalizaci\u00f3n e expresi\u00f3ns espaciais diferentes do xene da calmodulina (CaM). A calmodulina act\u00faa de modo similar \u00e1 BMP4, afectando a algunhas das caracter\u00edsticas do crecemento do peteiro. Os autores suxiren que os cambios na expresi\u00f3n temporal e espacial destes dous factores son posibles controis do desenvolvemento da morfolox\u00eda do peteiro.\nNun estudo recente a secuenciaci\u00f3n do xenoma revelou un haplotipo de 240 kb que comprend\u00eda o xene ALX1, que codifica un factor de transcrici\u00f3n que afecta ao desenvolvemento craniofacial, o cal est\u00e1 fortemente asociado coa diversidade de formas de peteiros."}
{"id": "343330", "revid": "27155", "url": "https://gl.wikipedia.org/wiki?curid=343330", "title": "Pimp\u00edn de Darwin", "text": ""}
{"id": "343331", "revid": "27155", "url": "https://gl.wikipedia.org/wiki?curid=343331", "title": "Pimp\u00edns das Gal\u00e1pagos", "text": ""}
{"id": "343332", "revid": "10599", "url": "https://gl.wikipedia.org/wiki?curid=343332", "title": "Seine Saint-Denis", "text": ""}
{"id": "343333", "revid": "5863", "url": "https://gl.wikipedia.org/wiki?curid=343333", "title": "Xos\u00e9 Manuel Pita Andrade", "text": ""}
{"id": "343334", "revid": "5863", "url": "https://gl.wikipedia.org/wiki?curid=343334", "title": "Vello Testamento", "text": ""}
{"id": "343335", "revid": "98629", "url": "https://gl.wikipedia.org/wiki?curid=343335", "title": "Nivel macrosc\u00f3pico", "text": "Na f\u00edsica, o nivel macrosc\u00f3pico ou escala macrosc\u00f3pica \u00e9 o nivel de descrici\u00f3n no que a posici\u00f3n particular ou estado f\u00edsico das part\u00edculas que compo\u00f1en un corpo pode ser resumida nunha ecuaci\u00f3n de estado que incl\u00fae s\u00f3 magnitudes extensas (volume, lonxitude, masa) e magnitudes intensivas (presi\u00f3n, temperatura). Normalmente, debido ao gran tama\u00f1o do sistema poden desprezarse os efectos cu\u00e1nticos e pode usarse a f\u00edsica estat\u00edstica e as leis de Newton como unha boa aproximaci\u00f3n.\nAdemais, a enerx\u00eda total do sistema pode ser considerada como unha magnitude continua, no canto de como unha magnitude cuantizada. Estendendo a definici\u00f3n, f\u00e1lase de obxecto ou fen\u00f3meno macrosc\u00f3pico cando as dimensi\u00f3ns xeom\u00e9tricas ou a cantidade f\u00edsica supera un determinado tama\u00f1o. Normalmente, todos os obxectos que se poden enxergar a ollo nu ou simple vista son para todos os efectos macrosc\u00f3picos, ao contrario dos obxectos e fen\u00f3menos microsc\u00f3picos non visibles a simple vista e onde a mec\u00e1nica cu\u00e1ntica pode desempe\u00f1ar un papel importante na s\u00faa descrici\u00f3n."}
{"id": "343337", "revid": "47527", "url": "https://gl.wikipedia.org/wiki?curid=343337", "title": "Asubiote", "text": ""}
{"id": "343339", "revid": "89787", "url": "https://gl.wikipedia.org/wiki?curid=343339", "title": "Pedro Bartolom\u00e9 Casal", "text": "Pedro Bartolom\u00e9 Casal, O.F.M., nado en San Xurxo de Sacos (Cerdedo-Cotobade) o 20 de setembro de 1816 e finado en Santiago de Compostela o 12 de novembro de 1886, foi un humanista galego.\nTraxectoria.\nCon dezaseis anos ingresou no convento de San Francisco do Val de Deus, do que marchou en 1835 trala desamortizaci\u00f3n. Estudou na Universidade de Santiago de Compostela, e exerceu durante corenta anos como catedr\u00e1tico de literatura cl\u00e1sica.\nEn 1862, trala desamortizaci\u00f3n, foi un dos testamenteiros de Manuel Garc\u00eda-Pan Aldao y Andeiro que volveron a mercar ao estado e a diferentes particulares o Convento de San Francisco do Val de Deus, o Convento de Santo Agosti\u00f1o, o Convento das Orfas e outros edificios relixiosos de Santiago de Compostela."}
{"id": "343340", "revid": "23204", "url": "https://gl.wikipedia.org/wiki?curid=343340", "title": "Miqueas", "text": "Miqueas foi un profeta de orixe campesi\u00f1a de finais do s\u00e9culo VIII\u00a0a.\u00a0C., proveniente de M\u00f3rexet, unha pequena aldea da f\u00e9rtil chaira de Shfelat a uns 30 quil\u00f3metros ao suroeste de Xerusal\u00e9n. Foi autor do libro da Biblia que leva o seu nome.\nEn lingua hebrea, o seu nome \u05de\u05b4\u05d9\u05db\u05b8\u05d4, Mika ou Miy\u00e1 ou Mich\u00e1, significa \u2018quen como Yahveh?\u2019.\nProfec\u00eda.\nO seu labor cumpriuse en tempos dos reis Jot\u00e1n de Xud\u00e1, Acaz e Ezequ\u00edas e foi contempor\u00e1neo dos profetas Isa\u00edas, Oseas e Am\u00f3s. Demostrou un gran celo polo pacto con Yahveh e considerou que a infidelidade ao amor de Deus faise sentir na explotaci\u00f3n do pr\u00f3ximo. Amou ao seu pobo campesi\u00f1o e pastoril e viu nel o interese de Yahveh. Denunciou aos ricos e poderosos e aos sacerdotes e falsos profetas que actuaban para conseguir poder e privilexios. Rexeitou o abuso dos arist\u00f3cratas de Xerusal\u00e9n contra a maior\u00eda do pobo campesi\u00f1o e a instrumentalizaci\u00f3n da relixi\u00f3n para ocultar as inxustizas sociais.\nA predicaci\u00f3n de Miqueas foi de tal alcance que influ\u00edu para que Ezequ\u00edas tentase algunhas reformas en Xud\u00e1.\nEspecial significado e valor representa o vers\u00edculo \"Miqueas 5:1\" citado expresamente no Evanxeo de Mateu como profec\u00eda do lugar do nacemento do Mes\u00edas, Bel\u00e9n de Xud\u00e1."}
{"id": "343345", "revid": "1888", "url": "https://gl.wikipedia.org/wiki?curid=343345", "title": "Carlos Caba", "text": "Carlos Caba Landa, nado en Zaragoza o 2 de decembro de 1900 e finado en Donostia o 23 de outubro de 1992, foi un polic\u00eda e escritor estreme\u00f1o.\nTraxectoria.\nPasou a s\u00faa infancia en Arroyo de la Luz (C\u00e1ceres) e estudou en Madrid. Como polic\u00eda formou parte do servizo de seguridade nas embaixadas espa\u00f1olas de Francia, Su\u00edza, Italia e alg\u00fans pa\u00edses balc\u00e1nicos; despois estivo destinado en Pontevedra como inspector de polic\u00eda (1944-1957), ascendendo a comisario en 1948; e xa ascendido a comisario de primeira en 1957, pasou a Donostia.\nEn 1933 publicou xunto co seu irm\u00e1n o volume \"Andaluc\u00eda: su comunismo libertario y su cante jondo\", sobre o flamenco. Durante a s\u00faa estancia en Galicia colaborou en peri\u00f3dicos galegos como \"El Pueblo Gallego\" (onde mantivo a secci\u00f3n \"\u00c1ngulo de la Peregrina\"), \"Vida Gallega\" ou \"La Noche\". Amais publicou tres novelas sobre o contrabando e a espionaxe en Galicia: \"\u00a1Wolfram, Wolfram! La diplomacia de la bocamina\" (1947), \"Caucho a la deriva\" (1950) e \"Crimen en la frontera\" (1957). Deixou varios orixinais in\u00e9ditos.\nFoi membro correspondente da Real Academia Galega.\nVida persoal.\nFoi pai de Carlos, Mar\u00eda de la Concepci\u00f3n e Mar\u00eda Victoria Caba Moral."}
{"id": "343346", "revid": "624", "url": "https://gl.wikipedia.org/wiki?curid=343346", "title": "Crem\u00f3nidas", "text": "Crem\u00f3nidas foi un pol\u00edtico ateniense do partido democr\u00e1tico (s\u00e9culo III a.\u00a0C.). Adepto ao estoicismo, foi disc\u00edpulo de Zen\u00f3n de Citio.. Alma da oposici\u00f3n nacionalista a Ant\u00edgono II G\u00f3natas, conseguiu derrotar ao partido pro-maced\u00f3nico e facerse co goberno.\nA instigaci\u00f3n s\u00faa, Atenas votou declarar a guerra ao rei de Macedonia, polo que dita guerra co\u00f1\u00e9cese como guerra de Crem\u00f3nidas (266\u00a0a.\u00a0C. - 261\u00a0a.\u00a0C.) Con ela pretend\u00edase evocar o pasado glorioso da tradicional loita ateniense contra os tiranos, pero os tempos cambiaran. Agora, Atenas era un simple pe\u00f3n na loita estrat\u00e9xica entre Macedonia e Exipto. En efecto, Ant\u00edgono invadiu o \u00c1tica, e os esforzos combinados de Atenas, Esparta, Exipto e o Epiro, non bastaron para conterlle.\nTolomeo II Filadelfo enviou unha frota, que en combinaci\u00f3n co ex\u00e9rcito do rei espartano Areo I deb\u00eda atacar o \u00c1tica, pero nin sequera puideron penetrar nela, ao estar dominado Corinto por Cr\u00e1tero, irm\u00e1n de Ant\u00edgono. Os aliados retir\u00e1ronse e Atenas tivo que renderse no transcurso do inverno entre 262 e 261\u00a0a.\u00a0C. Crem\u00f3nidas foi deposto e substitu\u00eddo por un estratego de Ant\u00edgono.\nA autonom\u00eda de Atenas terminou para sempre. Perdeu a facultade de acu\u00f1ar moeda e a de elixir aos seus maxistrados. En diante, o \u00fanico papel que lle reservar\u00e1 o futuro ser\u00e1 o de cidade da cultura, papel que conservar\u00e1 at\u00e9 a conquista romana e m\u00e1is al\u00f3."}
{"id": "343348", "revid": "5312", "url": "https://gl.wikipedia.org/wiki?curid=343348", "title": "RMS Republic (1903)", "text": "O RMS Republic foi un transatl\u00e1ntico de vapor constru\u00eddo en 1903 polos estaleiros Harland and Wolff en Belfast, que afundiu tras unha colisi\u00f3n seis anos m\u00e1is tarde, en 1909, mentres estaba en servizo para a White Star Line. Unha chamada de socorro foi emitida durante o afundimento do barco utilizando o novo dispositivo de radio Marconi, que foi o primeiro rexistro.\nHistoria.\nConstruci\u00f3n e carreira.\nO \"Republic\" foi constru\u00eddo en Belfast, Irlanda do Norte, para a Dominion Line (unha empresa irm\u00e1 da White Star Line, ambas pertencentes \u00e1 International Mercantil Marine Co.) e foi ent\u00f3n nomeado \"Columbus\". Despois de d\u00faas viaxes para a Dominion Line, o barco foi vendido \u00e1 White Star Line, e renomeado \"Republic\". A s\u00faa primeira viaxe baixo este nome tivo lugar o &lt;time class=\"nowrap date-lien\" datetime=\"1903-12-17\"&gt;17 de decembro de 1903&lt;/time&gt;&lt;time class=\"nowrap date-lien\" datetime=\"1903-12-17\"&gt;&lt;/time&gt; entre Liverpool e Nova York. Pouco despois, foi trasladado a ruta entre os Estados Unidos e o Mediterr\u00e1neo.\nNaufraxio.\nNo inicio da ma\u00f1\u00e1 do &lt;time class=\"nowrap date-lien\" datetime=\"1909-01-23\"&gt;23 de xaneiro de 1909&lt;/time&gt;&lt;time class=\"nowrap date-lien\" datetime=\"1909-01-23\"&gt;&lt;/time&gt;, mentres navegan entre Nova York e Xibraltar, o \"Republic\" entrou nun banco de espesa n\u00e9boa f\u00f3ra da illa de Nantucket. Reduciu a s\u00faa velocidade e marcou a s\u00faa presenza cun asub\u00edo. De entre a n\u00e9boa xurdiu o que colidiu co Republic no medio, formando un \u00e1ngulo recto. A sala de m\u00e1quinas e caldeiras do RMS \"Republic\" comezaron a inundarse de inmediato e o barco a afundir. O capit\u00e1n Sealby ordenou a tripulaci\u00f3n subir \u00e1 ponte para a evacuaci\u00f3n.\nO buque estaba equipado co novo sistema de tel\u00e9grafo sen f\u00edos Marconi, e foi o primeiro barco da historia en emitir un sinal de socorro CQD enviado por Jack R. Binns. A garda costeira dos Estados Unidos respondeu \u00e1 petici\u00f3n de socorro. Tras isto, os pasaxeiros foron divididos entre os dous buques, o \"SS Florida\", levou a bordo a maior\u00eda deles. O , comandado polo capit\u00e1n J. B. Ranson, tam\u00e9n respondeu \u00e1 chamada CQD, pero por mor da n\u00e9boa, non puido atopar ao Republic na escuridade da noite. Unha vez que logrou achegarse, os pasaxeiros de ambos transatl\u00e1nticos foron trasladados ao \"Baltic\".\u00a0\nCando todos os pasaxeiros estaban xa a bordo do \"Baltic\", este volveu a Nova York. A pesar dun intento de remolque polo \"Nova York\" e o \"Campania\", o \"Republic\" afundiuse. Todos os membros da tripulaci\u00f3n restantes foron rescatados antes de que o barco afundise. Houbo cinco v\u00edtimas: dous a bordo do \"Republic\", e tres no \"Florida\", todo por mor da colisi\u00f3n.\nO tesouro do \"Republic\".\nHai unha serie de rumores dicindo que o \"Republic\" levaba un cargamento de ouro e outros obxectos de valor cando se afundiu. Segundo estes rumores o valor do cargamento equival\u00eda a entre 250 000 e 265 000 d\u00f3lares da \u00e9poca. Hoxe, o valor deste tesouro poder\u00eda ter un valor de centos de mill\u00f3ns de d\u00f3lares e alg\u00fans expertos estiman que a recuperaci\u00f3n (coa mercadotecnia necesaria para tratar con pezas recuperadas) poder\u00eda traer case $ 5 mill\u00f3ns, ou m\u00e1is, facendo o RMS \"Republic\" o naufraxio con m\u00e1is valor no mundo.\nO naufraxio do \"Republic\" foi atopado polo capit\u00e1n Martin Bayerle en 1981. Est\u00e1 situado na vertical para preto de 50 millas (80\u00a0km) ao sur da illa de Nantucket preto de 82 m baixo a auga. Dous intentos de recuperaci\u00f3n tiveron lugar na d\u00e9cada de 1980 para tentar recuperar o ouro, pero en balde. Con todo, o buque cont\u00e9n moitos outros tesouros. Ata a data, con todo, ningunha parte do tesouro foi atopado. En 2005, un tribunal de xustiza estadounidense deu \u00f3 capit\u00e1n Bayerle exclusiva de dereitos para a explotaci\u00f3n do naufraxio."}
{"id": "343350", "revid": "47401", "url": "https://gl.wikipedia.org/wiki?curid=343350", "title": "A Coru\u00f1a, A Coru\u00f1a", "text": ""}
{"id": "343352", "revid": "197", "url": "https://gl.wikipedia.org/wiki?curid=343352", "title": "Compa\u00f1\u00eda do Ferrocarril de Medina a Zamora e de Ourense a Vigo", "text": "A Compa\u00f1\u00eda do Ferrocarril de Medina a Zamora e de Ourense a Vigo (en castel\u00e1n: \"Compa\u00f1\u00eda del Ferrocarril de Medina a Zamora y de Orense a Vigo\"), tam\u00e9n co\u00f1ecida polas siglas MZOV, foi unha empresa de transporte ferroviario espa\u00f1ola que tivo o seu per\u00edodo de operaci\u00f3ns de 1862 a 1928, cando as s\u00faas infraestruturas quedaron integradas na empresa p\u00fablica Compa\u00f1\u00eda Nacional dos Ferrocarr\u00eds do Oeste.\nHistoria.\nO 19 de febreiro de 1861 concedeuse a Rafael Beltr\u00e1n de Lis unha concesi\u00f3n ferroviaria ao amparo da Lei Xeral de Ferrocarr\u00eds de 1855 para crear a sociedade Compa\u00f1\u00eda do Ferrocarril de Medina a Zamora. O proxecto iniciou a desexada conexi\u00f3n de Galicia coa Meseta Central. No trazado da li\u00f1a interviron diversos enxe\u00f1eiros debido \u00e1 cantidade de t\u00faneles e pontes que salvan a orograf\u00eda das provincias de Zamora e Valladolid entre Medina del Campo e Zamora.\nPosteriormente iniciouse a construci\u00f3n do segundo tramo, entre Vigo e Ourense. A empresa recibiu ent\u00f3n o nome Compa\u00f1\u00eda do Ferrocarril de Medina del Campo a Zamora e de Ourense a Vigo ou MZOV. No proxecto participou Juan Fl\u00f3rez.\nEn 1928 o Estado nacionalizou as empresas ferroviarias e as infraestruturas de MZOV quedaron integradas na Compa\u00f1\u00eda Nacional dos Ferrocarr\u00eds do Oeste. Con todo, a divisi\u00f3n construtora da compa\u00f1\u00eda continuou e fusionouse con Cubiertas y Tejados en Cubiertas y MZOV, a cal xuntouse en 1997 con Entrecanales y T\u00e1vora para crear Acciona (que, por certo, ten unha divisi\u00f3n ferroviaria)."}
{"id": "343355", "revid": "23204", "url": "https://gl.wikipedia.org/wiki?curid=343355", "title": "G\u00e9rard de Nerval", "text": "G\u00e9rard Labrunie, co\u00f1ecido polo pseud\u00f3nimo G\u00e9rard de Nerval, nado en Par\u00eds o 22 de maio de 1808 e finado na mesma cidades o 26 de xaneiro de 1855, foi un poeta, ensa\u00edsta, novelista e tradutor franc\u00e9s, cuxa obra se inscribe principalmente no per\u00edodo rom\u00e1ntico. Est\u00e1 soterrado no cemiterio do P\u00e8re-Lachaise."}
{"id": "343356", "revid": "10599", "url": "https://gl.wikipedia.org/wiki?curid=343356", "title": "Compa\u00f1\u00eda del Ferrocarril de Medina a Zamora y de Orense a Vigo", "text": ""}
{"id": "343357", "revid": "10599", "url": "https://gl.wikipedia.org/wiki?curid=343357", "title": "MZOV", "text": ""}
{"id": "343359", "revid": "56817", "url": "https://gl.wikipedia.org/wiki?curid=343359", "title": "Compa\u00f1\u00eda Nacional dos Ferrocarr\u00eds do Oeste", "text": "A Compa\u00f1\u00eda Nacional dos Ferrocarr\u00eds do Oeste (en castel\u00e1n: \"Compa\u00f1\u00eda Nacional de los Ferrocarriles del Oeste\") foi unha empresa ferroviaria espa\u00f1ola constitu\u00edda en 1928 cuxa creaci\u00f3n veu motivada pola necesidade de facerse cargo das distintas li\u00f1as ferroviarias que, tras a quebra dos seus anteriores donos, quedaran baixo control do Estado.\nHistoria.\nA compa\u00f1\u00eda naceu no contexto de crise que atravesou o ferrocarril espa\u00f1ol durante a d\u00e9cada de 1920. Seguindo os principios do Estatuto Ferroviario de 1924, o Estado decretou a creaci\u00f3n desta compa\u00f1\u00eda, en parte para ir ao rescate de ferrocarr\u00eds do Oeste de Espa\u00f1a que atravesaban unha grave situaci\u00f3n econ\u00f3mica e en parte para aglutinar outras li\u00f1as ferroviarias controladas xa polo Estado, concretamente as li\u00f1as Betanzos-Ferrol e \u00c1vila-Salamanca. O resto de li\u00f1as formaban parte das seguintes empresas:\nA s\u00faa existencia foi curta, dado que tras a Guerra Civil Espa\u00f1ola foi integrada na Rede Nacional dos Ferrocarr\u00eds Espa\u00f1ois (RENFE) en 1941."}
{"id": "343360", "revid": "10599", "url": "https://gl.wikipedia.org/wiki?curid=343360", "title": "Compa\u00f1\u00eda Nacional de los Ferrocarriles del Oeste", "text": ""}
{"id": "343362", "revid": "23204", "url": "https://gl.wikipedia.org/wiki?curid=343362", "title": "Misery (novela)", "text": "Misery \u00e9 unha novela de terror psicol\u00f3xico de Stephen King que foi publicada en 1987. Esta novela foi nomeada \u00f3 Premio Mundial de Fantas\u00eda \u00e1 mellor novela no ano 1988, e foi adaptada posteriormente nun filme e nunha obra teatral hom\u00f3nima. Cando King estaba a escribir \"Misery\" en 1985, pensou en publicar o libro baixo o pseud\u00f3nimo de \"Richard Bachman\", mais a identidade do pseud\u00f3nimo foi descuberta antes do lanzamento.\nA novela c\u00e9ntrase na personaxe de Paul Sheldon, un famoso escritor de novelas rom\u00e1nticas da era vitoriana creador da serie de Misery Chastain. Un d\u00eda, \u00e9 restacado dun accidente de coche por unha fan\u00e1tica tola polos seus libros, Annie Wilkes, que o leva \u00f3 seu fogar, e que unha vez que descobre o que lle ocorre a Misery na derradeira entrega, obr\u00edgalle a escribir un novo libro para cambiar a historia."}
{"id": "343363", "revid": "23204", "url": "https://gl.wikipedia.org/wiki?curid=343363", "title": "Lingua de sinais de Colombia", "text": ""}
{"id": "343364", "revid": "1131", "url": "https://gl.wikipedia.org/wiki?curid=343364", "title": "Museo Picasso de Barcelona", "text": "O Museo Picasso de Barcelona (en ), \u00e9 un museo que pos\u00fae unha colecci\u00f3n de 4\u00a0249 obras do pintor malague\u00f1o Pablo Picasso nos m\u00faltiples medios que abordou (pintura, escultura, debuxo, gravado) a cal \u00e9 a m\u00e1is completa do mundo en obras da s\u00faa xuventude. At\u00f3pase na r\u00faa Montcada e abriu as s\u00faas portas \u00f3 p\u00fablico por vez primeira o 9 de marzo de 1963. Est\u00e1 declarado museo de interese nacional pola Generalitat de Catalu\u00f1a."}
{"id": "343365", "revid": "23204", "url": "https://gl.wikipedia.org/wiki?curid=343365", "title": "Museu Picasso de Barcelona", "text": ""}
{"id": "343366", "revid": "27155", "url": "https://gl.wikipedia.org/wiki?curid=343366", "title": "Illa do Coco", "text": ""}
{"id": "343367", "revid": "1505", "url": "https://gl.wikipedia.org/wiki?curid=343367", "title": "Xeado de mochi", "text": "O xeado de mochi \u00e9 un prato elaborado a partir do mochi xapon\u00e9s (arroz glutinoso esmagado) con recheo de xeado. Foi inventado polo home de negocios e activista estadounidense Frances Hashimoto."}
{"id": "343375", "revid": "89787", "url": "https://gl.wikipedia.org/wiki?curid=343375", "title": "Panx\u00e9nese", "text": "A panx\u00e9nese foi unha teor\u00eda defendida por Charles Darwin que propo\u00f1\u00eda un mecanismo hipot\u00e9tico para explicar a herdanza. Darwin presentou esta \"hip\u00f3tese provisional\" no seu libro de 1868 \"The Variation of Animals and Plants under Domestication\" dicindo que reun\u00eda \"unha multitude de feitos que quedaron actualmente desconectados por calquera causa eficiente'. A etimolox\u00eda da palabra v\u00e9n do grego \"pan\" (que significa \"todo\") e \"genesis\" (\"nacemento\") ou \"genos\" (\"orixe\"). A hip\u00f3tese viuse que era incorrecta e foi finalmente substitu\u00edda polas leis da herdanza mendeliana.\nA teor\u00eda da panx\u00e9nese, similar \u00e1s ideas de Hip\u00f3crates sobre este asunto, implicaban que todo o organismo completo de ambos os proxenitores participa na herdanza (de a\u00ed o prefixo \"pan\") pero adapt\u00e1ndose \u00e1 teor\u00eda celular. A maior parte do modelo de Darwin estaba baseado especulativamente na herdanza de diminutas part\u00edculas hereditarias que el chamou x\u00e9mulas, que pod\u00edan transmitirse de pais a fillos. Darwin enfatizou que s\u00f3 as c\u00e9lulas pod\u00edan rexenerar novos tecidos ou xerar novos organismos. Propuxo que esas x\u00e9mulas de tama\u00f1o at\u00f3mico formadas polas c\u00e9lulas difundir\u00edan e agregar\u00edanse nos \u00f3rganos reprodutores.\nHistoria inicial.\nA hip\u00f3tese da panx\u00e9nese foi desenvolvida inicialmente polos antigos fil\u00f3sofos gregos como Hip\u00f3crates e Dem\u00f3crito. Darwin escribiu que a panx\u00e9nese de Hip\u00f3crates era \"case id\u00e9ntica \u00e1 mi\u00f1a (simplemente cambiando de termos) e unha aplicaci\u00f3n a clases de feitos necesariamente desco\u00f1ecidos polo vello fil\u00f3sofo.\"\nO historiador da ciencia Conway Zirkle sinalou:\nA hip\u00f3tese da panx\u00e9nese \u00e9 tan vella coma a crenza na herdanza dos caracteres adquiridos. Foi apoiada por Hip\u00f3crates, Dem\u00f3crito, Galeno (?), Clemente de Alexandr\u00eda, Lactancio, San Isidoro de Sevilla, Bartholomeus Anglicus, San Alberto Magno, San Tom\u00e9 de Aquino, Pietro Crescenzi (?), Paracelso, Gerolamo Cardano, Levinus Lemnius, Venette, John Ray, Buffon, Bonnet, Maupertuis, von Haller e Herbert Spencer.\nUnha hip\u00f3tese moi similar \u00e1 panx\u00e9nese de Darwin foi defendida polo naturalista franc\u00e9s Georges-Louis Leclerc, conde de Buffon, que desenvolveu a explicaci\u00f3n dun sistema de herdanza. Comentando o punto de vista de Buffon, Darwin indicou: \"Se Buffon tivese asumido que as s\u00faas mol\u00e9culas org\u00e1nicas eran formadas por cada unidade separada ao longo de todo o corpo, a s\u00faa visi\u00f3n e a mi\u00f1a ter\u00edan sido moi similares.\"\nEn 1801, Erasmus Darwin avogaba por unha hip\u00f3tese da panx\u00e9nese na terceira edici\u00f3n do seu libro \"Zoonomia\".\nO f\u00edsico irland\u00e9s Henry Freke no seu libro \"Origin of Species by Means of Organic Affinity\" (1861) desenvolveu unha variante da panx\u00e9nese.\nEn 1864, Herbert Spencer no seu libro \"Principles of Biology\", propuxo uha teor\u00eda de \"unidades fisiol\u00f3xicas\". Estas unidades hereditarias hipot\u00e9ticas eran similares \u00e1s x\u00e9mulas de Darwin.\nA teor\u00eda.\nA teor\u00eda da panx\u00e9nese de Darwin era complexa xa que trataba de explicar o proceso de reproduci\u00f3n sexual, a transmisi\u00f3n dos trazos complexos e os fen\u00f3menos do desenvolvemento, como a rexeneraci\u00f3n celular.\nAlgunhas x\u00e9mulas permanec\u00edan dormentes durante xeraci\u00f3ns, mentres que outras eran rutineiramente levadas por toda a descendencia. El pensou nisto literalmente \"case como se as x\u00e9mulas fosen cartas no sistema postal\". Cada neno era constru\u00eddo a partir dunha mestura das x\u00e9mulas dos seus pais e av\u00f3s procedentes de ambos os sexos. Darwin comparaba isto coa xardiner\u00eda: un parterre de flores pod\u00eda ser espolvoreada con sementes a \"maior\u00eda das cales axi\u00f1a xerminan, algunhas permanecen dormentes durante un per\u00edodo, mentres que outras perecen.\". Non afirmaba que as x\u00e9mulas estivesen no sangue, a\u00ednda que a s\u00faa teor\u00eda era a mi\u00fado interpretada as\u00ed. Respondendo \u00e1 revisi\u00f3n de Fleming Jenkin de \"On the Origin of Species\", argumentou que a panx\u00e9nese permitir\u00eda a preservaci\u00f3n dalgunhas variaci\u00f3ns favorables nunha poboaci\u00f3n para que non se extinguisen por mestura.\nHugo de Vries caracterizou a teor\u00eda en d\u00faas proposici\u00f3ns, das cales s\u00f3 aceptaba a primeira:\nA teor\u00eda da panx\u00e9nese de Darwin foi criticada pola s\u00faa premisa lamarckista de que os proxenitores pod\u00edan transmitir os trazos adquiridos durante as s\u00faas vidas. O lamarckismo deixou de aceptarse a partir das investigaci\u00f3ns de August Weismann na d\u00e9cada de 1880 que indicaban que os cambios relacionados con usar (como levantar pesos para incrementar a masa muscular) ou non usar (como ser preguiceiro e quedar esmirrado) non eran herdables. Por\u00e9n, alg\u00fans principios lamarckistas non foran a\u00ednda eneiramente desbotados daquela e alg\u00fans dos principios da panx\u00e9nese de Darwin (a este respecto) relacion\u00e1banse cos aspectos herdables da plasticidade fenot\u00edpica, mentres que o status das x\u00e9mulas fora firmemente rexeitado. O propio Darwin indicou que \"a existencia de x\u00e9mulas libres \u00e9 unha asunci\u00f3n gratu\u00edta\"; nalgunhas interpretaci\u00f3ns modernas, as x\u00e9mulas poden ser consideradas unha clarividente mestura do ADN, ARN, prote\u00ednas, pri\u00f3ns, e outros elementos m\u00f3biles que son herdables dunha maneira non mendeliana ao nivel molecular.\nExperimentos de Galton con coellos.\nO medio curm\u00e1n de Darwin Francis Galton realizou investigaci\u00f3ns de amplo rango sobre herdanza, que o levaron a refutar a teor\u00eda hipot\u00e9tica de Charles Darwin de panx\u00e9nese. En consulta con Darwin, dese\u00f1ou experimentos para ver se as x\u00e9mulas eran transportadas polo sangue. Nunha longa serie de experimentos realizados de 1869 a 1871, transfundiu o sangue entre razas diferentes de coellos, e examinou as caracter\u00edsticas da descendencia. Non atopou evidencias de caracteres transmitidos no sangue transfundido. \nDarwin discutiu a validez dos experimentos de Galton, dando as s\u00faas raz\u00f3ns nun artigo publicado en 'Nature' onde escribiu: \"Agora, no cap\u00edtulo da Panx\u00e9nese na mi\u00f1a \"Variation of Animals and Plants under Domestication,\" non dixen unha palabra sobre o sangue, ou sobre calquera flu\u00eddo propio de calquera sistema circulatorio. \u00c9, abof\u00e9, obvio que a presenza de x\u00e9mulas no sangue poden non formar parte necesariamente da mi\u00f1a hip\u00f3tese; pois referinme para ilustrala aos animais inferiores, como os Protozoa, que non pos\u00faen sangue ou ning\u00fan vaso; e referinme \u00e1s plantas nas cales o flu\u00eddo, cando est\u00e1 presente nos vasos, non pode considerarse verdadeiro sangue.\" Seguiu admitindo: \"Non obstante, cando o\u00edn por primeira vez dos experimentos do Sr. Galton, non reflexionei dabondo no asunto, e non vin a dificultade de crer na presenza de x\u00e9mulas no sangue.\""}
{"id": "343376", "revid": "5863", "url": "https://gl.wikipedia.org/wiki?curid=343376", "title": "Jos\u00e9 Gil Gil", "text": ""}
{"id": "343378", "revid": "89787", "url": "https://gl.wikipedia.org/wiki?curid=343378", "title": "Nate Parker", "text": "Nate Parker, nado en Norfolk (Virxinia) o 18 de novembro de 1979 \u00e9 un actor, director, produtor e guionista estadounidense.\nTraxectoria.\nParker naceu en Virxinia, fillo de Carolyn, de dezasete anos. A s\u00faa nai nunca casou co seu pai biol\u00f3xico, mais si co home que lle deu o apelido Parker. Cando Parker estaba na escola media a s\u00faa nai casou con Walter Whitfield, da forza a\u00e9rea, e mudouse a Main. Parker viuse envolto en pelexas no colexio e na casa co seu padrasto, polo que marchou a Virginia Beach, Virxinia para vivir co seu t\u00edo materno, Jay Combs, aos catorce anos. Parker volveu reunirse coa s\u00faa nai cando esta volveu a Virxinia para coidar da s\u00faa avoa.\nParker foi acusado de violaci\u00f3n en 1999 cando estaba na Universidade Estatal de Pensilvania e liberado dos cargos en 2001. En 2007 casou con Sarah DiSanto, orixinaria de Erie, Pennsylvania.\nCarreira deportiva.\nSeguindo o seu t\u00edo Combs, antigo loitador, Parker comezou a practicar loita no instituto, e quedou terceiro no campionato estatal j\u00fanior. Conseguiu ademais unha bolsa completa para a Penn State University. En 2002 quedou quinto nun campionato nacional universitario. O ano seguinte graduouse en programaci\u00f3n de ordenadores e traballou como programador ata que o descubriron nunha convenci\u00f3n de modelos en Dallas, Texas mentres acompa\u00f1aba unha amiga.\nCarreira interpretativa.\nO descubridor de talentos Jon Simmons viu a Parker e preguntoulle se era actor ou modelo. Cando lle dixo que ningunha das d\u00faas pediulle que lese un mon\u00f3logo de \"The Fast and The Furious\". Parker mudouse logo aos \u00c1nxeles e axi\u00f1a apareceu nun anuncio de televisi\u00f3n.\nDenzel Washington seleccionou a Parker para interpretar a Henry Lowe no seu filme \"The Great Debaters\". Parker o\u00edra que Washington requir\u00eda biograf\u00edas das s\u00faas personaxes e escribiu unha biograf\u00eda de cen p\u00e1xinas sobre Lowe. A partir de ent\u00f3n seguiu participando en numerosos filmes.\nDirecci\u00f3n.\nDurante anos Parker estivo interesado en realizar un filme baseado na vida de Nat Turner. En 2014 anunciou que atopara financiamento e traballaba no filme, que se chamar\u00eda \"The Birth of a Nation\" como homenaxe ir\u00f3nica ao c\u00e9lebre e racista filme hom\u00f3nimo. En 2016 logrou a marca de converterse no filme m\u00e1is pagado (17,5 mill\u00f3ns de d\u00f3lares) no Festival de Cinema de Sundance, superando \"Little Miss Sunshine\"."}
{"id": "343379", "revid": "1131", "url": "https://gl.wikipedia.org/wiki?curid=343379", "title": "Estaci\u00f3n de Liubliana", "text": "A estaci\u00f3n de Liubliana (en lingua eslovena \"\u017delezni\u0161ka postaja Ljubljana\") \u00e9 a principal estaci\u00f3n de ferrocarril da cidade de Liubliana, a capital de Eslovenia.\nHistoria.\nA construci\u00f3n rematouse o 18 de abril de 1848 e as s\u00faas primeiras conexi\u00f3ns foron con Viena e Trieste. O edificio renovouse en 1980 polo arquitecto Marko Mu\u0161i\u010d.\nO escritor irland\u00e9s James Joyce pasou unha noite nela para ir \u00e1 cidade de Trieste en outubro de 1904. Na s\u00faa honra, f\u00edxoselle un pequeno monumento creado polo escultor Jakov Brdar e este foi erixido no evento anual do Bloomsday no ano 2003.\nNas proximidades local\u00edzase o Museo Ferroviario Esloveno."}
{"id": "343380", "revid": "56817", "url": "https://gl.wikipedia.org/wiki?curid=343380", "title": "Donji grad", "text": "O distrito de Donji grad (en galego \"cidade baixa\") \u00e9 un dos 17 distritos da cidade de Zagreb, a capital de Croacia.\nEst\u00e1 localizado na parte central da cidade e contaba con 37.024 habitantes no censo de 2011.\nRaramente \u00e9 empregado o nome oficial do distrito, no seu lugar, a maior\u00eda dos residentes din \"centar\" (en galego \"o Centro\")."}
{"id": "343381", "revid": "6939", "url": "https://gl.wikipedia.org/wiki?curid=343381", "title": "R\u00edo T\u00e1mesis", "text": ""}
{"id": "343382", "revid": "98629", "url": "https://gl.wikipedia.org/wiki?curid=343382", "title": "Gran Premio do Canad\u00e1 de 1988", "text": "O Gran Premio do Canad\u00e1 de 1988 (oficialmente o 1988 Formula 1 Grand Prix du Canada) foi unha carreira de F\u00f3rmula 1 que se celebrou o 12 de xu\u00f1o de 1988 no Circu\u00edto Gilles Villeneuve, Montreal, Canad\u00e1. A carreira foi a quinta rolda da tempada .\nInforme.\nCualificaci\u00f3n.\nA F\u00f3rmula Un regresou ao Canad\u00e1 logo dunha ausencia dun ano do calendario. Durante ese per\u00edodo os boxes e as instalaci\u00f3ns do circu\u00edto Gilles Villeneuve melloraran e traslad\u00e1ronse m\u00e1is arriba na pista e lev\u00e1ronse a cabo algunhas modificaci\u00f3ns como a eliminaci\u00f3n de d\u00faas curvas co fin de facer unha nova recta de boxes. Como era habitual, a sesi\u00f3n de cualificaci\u00f3n foi para os McLaren. Ayrton Senna logrou a s\u00faa quinta pole consecutiva sobre Alain Prost cun tempo de 1:21.681, 2\u00b44 segundos m\u00e1is r\u00e1pido que o tempo da pole de Nigel Mansell en 1986 cando non hab\u00eda restrici\u00f3ns nos turbos, a\u00ednda que hab\u00eda d\u00faas curvas menos no circu\u00edto. Como era de esperar os Ferraris de Gerhard Berger e Michele Alboreto ocuparon a segunda fila, seguido polo Benetton - Ford de Alessandro Nannini no quinto, o m\u00e1is r\u00e1pido dos coches con motor de aspiraci\u00f3n natural cun tempo de 1:23.968, 2\u00b43 segundos m\u00e1is lento que Senna.\nAmbos pilotos de Williams sufriron continuos problemas coa suspensi\u00f3n reactiva do FW12 deixando a Mansell e Riccardo Patrese 9\u00ba e 11\u00ba, respectivamente, con Mansell, 3\u00b42 segundos m\u00e1is lento que o tempo da pole de Senna e 0\u00b48 m\u00e1is lento que o seu tempo na pole de 1986 no Williams - Honda.\nDerek Warwick sufriu un grave accidente na nova recta de boxes na sesi\u00f3n do s\u00e1bado cando o seu coche voou por encima dos bordos logo de que o seu Arrows A10B perdera o control na zona de freada da chicana nunha mancha de aceite que deixara momentos antes o AGS de Philippe Streiff. Thierry Boutsen no Benetton - Ford segu\u00eda ao AGS viu o que pasou e evitou a sucidade que Streiff deixara na pista. Warwick foi o seguinte en chegar momentos m\u00e1is tarde sen poder evitar o derramo de aceite o Arrows foise da parte traseira, Warwick estaba negociando a chicana dereita-esquerda. O Arrows rebotou sobre a beirarr\u00faa interior e levantouse no aire. Cando golpeou o chan o impacto causoulle a Warwick un desmaio. O coche, seguiu volveu a sa\u00edr polo aire antes de aterrar de novo e golpear o que \u00e9 agora o \"Mur du Qu\u00e9bec\" (Muro do Quebec) ou \"O Muro dos Campi\u00f3ns\", xunto aos novos boxes sen diminu\u00edr a velocidade. Xusto en fronte estaba o box Williams, Nigel Mansell, que sufrira un accidente similar na pr\u00e1ctica para o Gran Premio do Xap\u00f3n de 1987. Sabendo que o mellor que Warwick pod\u00eda facer era non moverse, inmediatamente saltou a vala que separaba a pista dos boxes e foi o primeiro en axuda a un Warwick agora consciente, quit\u00e1ndose o casco e d\u00e1ndolle instruci\u00f3ns para permanecer no coche ata a chegada do equipo m\u00e9dico da F1 na pista dirixido polo profesor Sid Watkins. Valentemente, Warwick, que se lesionou as costas no accidente e admitiu nunha entrevista na ma\u00f1\u00e1 da carreira que estaba moi r\u00edxido e dorido, comezou na s\u00faa 16\u00aa posici\u00f3n de cualificaci\u00f3n ao d\u00eda seguinte no mesmo coche co que chocou, o equipo Arrows logrou reparalo durante a noite.\nResumo da carreira.\nNeste circu\u00edto notoriamente consumidor de combustible para os coches turbos, os enxe\u00f1eiros de Honda decidiron po\u00f1er a v\u00e1lvula de sobrepresi\u00f3n a 2\u00b43 bar para diminu\u00edr a posibilidade de quedar sen combustible. A\u00ednda que isto deixou tanto a McLaren como a Lotus aproximadamente con 40 CV (30\u00a0kW; 41 PS) menos dos que utilizaron na clasificaci\u00f3n, esper\u00e1base que a potencia dos Honda permitir\u00eda a McLaren funcionar unha vez m\u00e1is comodamente fronte aos seus rivais. Malia isto, no equipo l\u00edder con motor atmosf\u00e9rico, Benetton, estaban razoablemente confiados na carreira e os B188s de Nannini e Boutsen supostamente present\u00e1ronse na grella con 215 litros de combustible a bordo. A teor\u00eda era que o tempo inicialmente m\u00e1is lento debido ao peso, cando se alixeirara a carga de combustible os coches atmo pod\u00edan seguir empuxando, mentres que os coches turbo ir\u00edan m\u00e1is lentos co fin de terminar antes de quedar sen combustible.\nProst liderou desde o principio, diante de Senna, os Ferrari e os Benetton, a\u00ednda que logo de dez voltas Gerhard Berger comezou a ter problemas co sistema de combustible do seu Ferrari. Na volta 19, Senna logrou pasar ao seu compa\u00f1eiro de equipo na forquita L'Epingle para tomar unha vantaxe que non perder\u00eda. Alessandro Nannini retirouse da cuarta posici\u00f3n con problemas el\u00e9ctricos na volta 15, mentres que Berger retirouse por problemas de motor na volta 23. Mentres tanto, Nigel Mansell gozou pasando ao seu antigo compa\u00f1eiro de equipo Nelson Piquet no Honda turbo de Lotus, a\u00ednda que isto s\u00f3 durou seis voltas antes de que o seu motor fallara deixando ao brit\u00e1nico co seu sexto abandono en seis carreiras. O mesmo ocorreu cinco voltas m\u00e1is tarde ao seu compa\u00f1eiro de equipo Riccardo Patrese.\nNa volta 34, retirouse Michele Alboreto, o seu Ferrari experimentou un problema de motor similar ao de Berger permitindo a Thierry Boutsen tomar o terceiro lugar, que mantivo ata o final da carreira. Con moitos dos pilotos de cabeza f\u00f3ra, os equipos menores ti\u00f1an unha clara ocasi\u00f3n de sumar puntos. No medio da carreira Philippe Streiff levou o seu AGS ata a quinta posici\u00f3n, por diante de Andrea de Cesaris no Rial sexto. A s\u00faa sorte non durou, Streiff retirouse logo de fallo na suspensi\u00f3n traseira que causoulle un trompo na volta 41, mentres que de Cesaris, cun coche co\u00f1ecido por ter un dep\u00f3sito de combustible demasiado pequeno, quedou sen combustible a 3 voltas do final. Isto permitiu a Ivan Capelli facer a m\u00e1is sorprendente actuaci\u00f3n do d\u00eda, levando o seu March-Judd ao quinto lugar.\nAyrton Senna ga\u00f1ou, 5\u00b49 segundos por diante de Prost con Boutsen 45,5 segundos detr\u00e1s de Prost en terceiro lugar. Piquet foi cuarto no Lotus, a\u00ednda que cunha volta perdida con Senna, Capelli terminou quinto no March. O \u00faltimo punto foi sorprendentemente para Jonathan Palmer no problem\u00e1tico Tyrrell 017. O ferido Derek Warwick logrou co seu Arrows - Megatron terminar xusto f\u00f3ra dos puntos no s\u00e9timo posto logo dun longo duelo de media carreira co seu compa\u00f1eiro de equipo Eddie Cheever, que terminou cando Cheever se retirou co cable do acelerador roto na volta 31. Warwick tam\u00e9n tivo que soportar o corte da v\u00e1lvula pop-off do turbo ao principio que o deixou con menos potencia da desexable no seu motor turbo e unha dor nas costas cada vez maior debido ao seu accidente do d\u00eda anterior.\nSenna fixou o r\u00e9cord de volta no circu\u00edto con 1:24.973 na volta 53 das 69 da carreira. En comparaci\u00f3n coa anterior marca da pista establecida por Nelson Piquet en 1986 de 1:25.443, nun Williams-Honda cando os coches turbo ti\u00f1an aproximadamente 400 CV (298\u00a0kW; 406 PS) m\u00e1is que en 1988. Con todo , os cambios no circu\u00edto entre as carreiras de 1986 e 1988 eliminaran as curvas 5 e 6 que foron substitu\u00eddas ao facer a nova recta de boxes m\u00e1is longa, deixando s\u00f3 un xiro \u00e1 esquerda que conduce \u00e1 curva 2 a forquita L\u00b4Epingle.\nO terceiro posto de Boutsen foi a primeira vez desde o Gran Premio dos Pa\u00edses Baixos de 1983 de que un coche con motor de aspiraci\u00f3n natural terminaba legalmente nun podio de F\u00f3rmula Un."}
{"id": "343383", "revid": "5863", "url": "https://gl.wikipedia.org/wiki?curid=343383", "title": "Gobernador Civil de Ourense", "text": ""}
{"id": "343384", "revid": "5863", "url": "https://gl.wikipedia.org/wiki?curid=343384", "title": "Gobernador civil de Pontevedra", "text": ""}
{"id": "343385", "revid": "5863", "url": "https://gl.wikipedia.org/wiki?curid=343385", "title": "Gobernador Civil de Pontevedra", "text": ""}
{"id": "343386", "revid": "5863", "url": "https://gl.wikipedia.org/wiki?curid=343386", "title": "Gobernador civil de Ourense", "text": ""}
{"id": "343387", "revid": "5863", "url": "https://gl.wikipedia.org/wiki?curid=343387", "title": "Gobernador civil de Lugo", "text": ""}
{"id": "343388", "revid": "5863", "url": "https://gl.wikipedia.org/wiki?curid=343388", "title": "Gobernador Civil de Lugo", "text": ""}
{"id": "343389", "revid": "5863", "url": "https://gl.wikipedia.org/wiki?curid=343389", "title": "Gobernador Civil da Coru\u00f1a", "text": ""}
{"id": "343390", "revid": "5863", "url": "https://gl.wikipedia.org/wiki?curid=343390", "title": "Gobernador civil da Coru\u00f1a", "text": ""}
{"id": "343391", "revid": "6939", "url": "https://gl.wikipedia.org/wiki?curid=343391", "title": "T\u00e1mesis", "text": ""}
{"id": "343395", "revid": "5863", "url": "https://gl.wikipedia.org/wiki?curid=343395", "title": "Marieta Quesada Legido", "text": "Mar\u00eda Teresa Quesada Legido, nada en Vigo o 21 de xu\u00f1o de 1962, \u00e1 unha pintora galega.\nTraxectoria.\n\u00c9 filla do debuxante Fernando Quesada Porto e da pintora Ana Legido.\nEstudou na Facultade de Belas Artes Santa Isabel de Hungr\u00eda de Sevilla e comezou a s\u00faa andaina no mundo da pintura en Santiago de Compostela en 1980."}
{"id": "343396", "revid": "92340", "url": "https://gl.wikipedia.org/wiki?curid=343396", "title": "Antonio Fuentes Fern\u00e1ndez", "text": "Antonio Fuentes Fern\u00e1ndez, finado en Ourense a principios de marzo de 1914, foi un m\u00e9dico e xornalista galego.\nTraxectoria.\nFillo dun militar da primeira guerra carlista. Ti\u00f1a consulta en Ourense dende 1872. Foi m\u00e9dico do cabido de Ourense entre 1880 e 1914. Segundo Otero Pedrayo foi presidente da Academia de Medicina en Ourense en 1883 e presidente do Colexio M\u00e9dico-Farmac\u00e9utico de Ourense en 1887. Foi concelleiro de Ourense (1889-1893) e volveu ser concelleiro at\u00e9 1899, cando renunciou ao ser nomeado m\u00e9dico titular. Colaborou en \"El Eco de Orense\" asinando co pseud\u00f3nimo Wanderer as s\u00faas cr\u00f3nicas de supostas viaxes, e f\u00edxose cargo da s\u00faa direcci\u00f3n en 1908."}
{"id": "343397", "revid": "47527", "url": "https://gl.wikipedia.org/wiki?curid=343397", "title": "Umeiro de monta\u00f1a", "text": ""}
{"id": "343399", "revid": "23204", "url": "https://gl.wikipedia.org/wiki?curid=343399", "title": "Barreiro, Lavadores, Vigo", "text": "Barreiro \u00e9 un lugar da parroquia de Lavadores, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 80 habitantes (1.024 homes e 1.158 mulleres).\nNo Estadio Municipal de Barreiro xogaba o Turista e agora xogan o Gran Pe\u00f1a e o Celta B.\nEn Barreiro estaba o Cuartel do \"Regimiento de Infanter\u00eda Murcia\", xa desaparecido."}
{"id": "343400", "revid": "12452", "url": "https://gl.wikipedia.org/wiki?curid=343400", "title": "Umeiro", "text": ""}
{"id": "343402", "revid": "1131", "url": "https://gl.wikipedia.org/wiki?curid=343402", "title": "El Viejo Pancho", "text": ""}
{"id": "343404", "revid": "17467", "url": "https://gl.wikipedia.org/wiki?curid=343404", "title": "Umeiro de Holanda", "text": ""}
{"id": "343405", "revid": "23204", "url": "https://gl.wikipedia.org/wiki?curid=343405", "title": "Newton Aduaka", "text": "Newton Ifeanyi Aduaka, nado no ano 1966 en Ogidi, \u00e9 un director de cine nixeriano radicado en Inglaterra.\nTraxectoria.\nEn 1970 a s\u00faa familia trasladouse a Lagos por mor da Guerra Civil de Nixeria. En 1985 marchou a Inglaterra e estudou na Escola de Cine de Londres."}
{"id": "343407", "revid": "25871", "url": "https://gl.wikipedia.org/wiki?curid=343407", "title": "Newton Ifeanyi Aduaka", "text": ""}
{"id": "343409", "revid": "89787", "url": "https://gl.wikipedia.org/wiki?curid=343409", "title": "Efecto fundador", "text": "En xen\u00e9tica de poboaci\u00f3ns, o efecto fundador \u00e9 a perda de variabilidade xen\u00e9tica que ocorre cando se establece unha nova poboaci\u00f3n a partir dun n\u00famero moi pequeno de individuos procedentes dunha poboaci\u00f3n m\u00e1is grande. O concepto foi ideado por Ernst Mayr en 1942, base\u00e1ndose en traballos te\u00f3ricos existentes como os feitos por Sewall Wright. Como resultado da perda de variabilidade xen\u00e9tica, a nova poboaci\u00f3n pode ser claramente diferente da de procedencia, tanto xenot\u00edpica coma fenotipicamente. En casos extremos, o efecto fundador crese que causa especiaci\u00f3n e evoluci\u00f3n de novas especies.\nNa figura mostrada, a poboaci\u00f3n orixinal ten un n\u00famero case igual de individuos azuis e vermellos. Nas tres poboaci\u00f3ns fundadoras m\u00e1is pequenas pode predominar unha ou a outra das cores (efecto fundador), debido \u00e1 mostraxe aleatoria da poboaci\u00f3n orixinal. Un pescozo de botella poboacional pode tam\u00e9n causar un efecto fundador mesmo se a poboaci\u00f3n resultante non \u00e9 estritamente falando unha nova poboaci\u00f3n.\nO efecto fundador ocorre cando un pequeno grupo de migrantes que non \u00e9 xeneticamente representativo da poboaci\u00f3n da cal procede se establece nunha nova \u00e1rea. Ademais dos efectos fundadores, a nova poboaci\u00f3n \u00e9 xeralmente de tama\u00f1o moi pequeno e as\u00ed mostra un incremento da sensibilidade \u00e1 deriva xen\u00e9tica, un incremento da endogamia, e unha variabilidade xen\u00e9tica relativamente baixa. Isto pode observarse nas limitadas pozas x\u00e9nicas dos islandeses, filipinos, xudeus asquenac\u00eds, habitantes das illas Faroe, ou da illa de Pascua, e os nativos das illas Pitcairn. Outro exemplo \u00e9 a notablemente alta poboaci\u00f3n de persoas xordas (por unha mutaci\u00f3n xen\u00e9tica) na illa de Martha's Vineyard (Massachusetts), ata o punto que crearon unha linguaxe de signos especial para comunicarse.\nMutaci\u00f3n fundadora.\nEn xen\u00e9tica, unha mutaci\u00f3n fundadora \u00e9 unha mutaci\u00f3n que aparece no ADN dun ou m\u00e1is individuos que son o(s) fundador(es) dunha nova poboaci\u00f3n. As mutaci\u00f3ns fundadoras in\u00edcianse con cambios que ocorren no ADN e poden transmitirse a outras xeraci\u00f3ns.\nAs mutaci\u00f3ns fundadoras orix\u00ednanse en longos tramos de ADN dun s\u00f3 cromosoma; de feito, o haplotipo orixinal \u00e9 o cromosoma completo. A medida que as xeraci\u00f3ns pasan, a proporci\u00f3n do haplotipo que \u00e9 com\u00fan a todos os portadores da mutaci\u00f3n vaise ver reducida (debido \u00e1 recombinaci\u00f3n xen\u00e9tica). Esta reduci\u00f3n permite aos cient\u00edficos estimar de forma aproximada a idade da mutaci\u00f3n.\nXeral.\nO efecto fundador \u00e9 un caso especial de deriva xen\u00e9tica, que ocorre cando un pequeno grupo nunha poboaci\u00f3n se separa da poboaci\u00f3nn orixinal e forma outra nova. A nova colonia pode ter menos variabilidade xen\u00e9tica que a poboaci\u00f3n orixinal, e por medio dunha mostraxe aleatoria dos alelos durante a reproduci\u00f3n das seguintes xeraci\u00f3ns, avanza rapidamente cara \u00e1 fixaci\u00f3n. Esta consecuencia da endogamia fai que a colonia sexa m\u00e1is vulnerable \u00e1 extinci\u00f3n.\nCando unha colonia de nova formaci\u00f3n \u00e9 pequena, os seus fundadores poden afectar fortemente \u00e1 composici\u00f3n xen\u00e9tica da poboaci\u00f3n ata moito tempo despois no futuro. Como os humanos te\u00f1en unha taxa de reproduci\u00f3n baixa, a poboaci\u00f3n permanecer\u00e1 pequena durante moitas xeraci\u00f3ns, amplificando efectivamente o efecto da deriva xeraci\u00f3n tras xeraci\u00f3n ata que a poboaci\u00f3n acade un determinado tama\u00f1o. Os alelos que est\u00e1n presentes pero son relativamente raros na poboaci\u00f3n orixinal poden moverse a un dos extremos ou a ambos. O m\u00e1is com\u00fan \u00e9 que o alelo se perda axi\u00f1a, mais a outra posibilidade \u00e9 que o alelo sobreviva e en poucas xeraci\u00f3ns se espalle moito m\u00e1is pola poboaci\u00f3n. A nova colonia pode experimentar tam\u00e9n un incremento na frecuencia de alelos recesivos, e como resultado, un incremento do n\u00famero dos homocigotos para certos trazos recesivos.\nA variaci\u00f3n na frecuencia x\u00e9nica entre a poboaci\u00f3n orixinal e a colonia pode tam\u00e9n impulsar que os dous grupos diverxan significativamente no curso de moitas xeraci\u00f3ns. A medida que a varianza ou a distancia xen\u00e9tica aumenta, as d\u00faas poboaci\u00f3ns separadas poden facerse claramente diferentes, tanto xenotipicamente coma fenotipicamente, a\u00ednda que non s\u00f3 contrib\u00fae a esta diverxencia a deriva xen\u00e9tica sen\u00f3n tam\u00e9n a selecci\u00f3n natural, fluxo x\u00e9nico e mutaci\u00f3n. Este potencial para que se produzan cambios relativamente r\u00e1pidos na frecuencia x\u00e9nica da colonia fixo pensar a moitos cient\u00edficos que o efecto fundador (e por extensi\u00f3n, deriva xen\u00e9tica) era unha forza impulsora significativa na evoluci\u00f3n de novas especies. Sewall Wright foi o primeiro en asociar isto \u00e1 deriva aleatoria e a poboaci\u00f3ns illadas pequenas novas coa s\u00faa teor\u00eda do equilibrio cambiante da especiaci\u00f3n. Seguindo os traballos de Wright, Ernst Mayr creou moitos modelos convincentes para mostrar que o declive na variaci\u00f3n xen\u00e9tica e o tama\u00f1o pequeno de poboaci\u00f3n que acompa\u00f1an ao efecto fundador eran fundamentalmente importantes para o desenvolvemento de novas especies. Por\u00e9n, hoxe hai moito menos apoio para este punto de vista, xa que a hip\u00f3tese foi posta a proba repetidamente en investigaci\u00f3ns experimentais, e os resultados non foron claros no mellor dos casos. A especiaci\u00f3n por deriva xen\u00e9tica \u00e9 un caso espec\u00edfico de especiaci\u00f3n parap\u00e1trica, que \u00e9 un tipo de especiaci\u00f3n que se d\u00e1 en raros casos. Ten lugar cando un cambio aleatorio na frecuencia xen\u00e9tica da poboaci\u00f3n favorece a supervivencia de poucos individuos da especie que leven os xenes raros que causan a mutaci\u00f3n reprodutiva. Estes individuos superviventes despois cr\u00fazanse entre eles durante un longo per\u00edodo de tempo para xerar unha especie completamente nova cuxos sistemas de reproduci\u00f3n ou comportamento xa non son compatibles cos da poboaci\u00f3n orixinal.\nEfecto fundador en serie.\nOs efectos fundadores en serie ocorren cando as poboaci\u00f3ns migran a lugares que est\u00e1n a gran distancia. Estas migraci\u00f3ns a longa distancia normalmente implican movementos relativamente r\u00e1pidos seguidos de per\u00edodos de asentamento. As poboaci\u00f3ns en cada migraci\u00f3n portan s\u00f3 un subconxunto da diversidade xen\u00e9tica portada en migraci\u00f3ns anteriores. Como resultado, a diferenciaci\u00f3n xen\u00e9tica tende a incrementarse coa distancia xeogr\u00e1fica como se describe no modelo de \"Illamento por distancia\". A migraci\u00f3n dos humanos f\u00f3ra de \u00c1frica caracter\u00edzase polos efectos fundadores en serie. \u00c1frica ten o grao m\u00e1is alto de diversidade xen\u00e9tica, o que \u00e9 consistente coa orixe africana dos modernos humanos. Despois da emigraci\u00f3n inicial desde \u00c1frica, o primeiro punto principal de asentamento dos humanos modernos foi o subcontinente indio. En consecuencia, India \u00e9 o lugar onde se observa a segunda diversidade xen\u00e9tica m\u00e1is alta do mundo. En xeral, a diversidade xen\u00e9tica do subcontinente indio \u00e9 un subconxunto da de \u00c1frica, e a diversidade xen\u00e9tica f\u00f3ra de \u00c1frica \u00e9 un subconxunto da da India.\nEfectos fundadores na ecolox\u00eda das illas.\nAs poboaci\u00f3ns fundadoras son esenciais para o estudo da bioxeograf\u00eda de illas e ecolox\u00eda de illas. Non \u00e9 doado atopar para o seu estudo un caso en que a natureza tivese que empezar de cero, pero f\u00edxose unha serie cl\u00e1sica de estudos sobre efectos de poboaci\u00f3ns fundadoras despois da cat\u00e1strofe do volv\u00e1n Krakatoa de 1883, que erradicou a vida na illa hom\u00f3nima. Outro estudo continuado f\u00edxose sobre a biocolonization de Surtsey, Islandia, unha illa neovolc\u00e1nica xurdida do mar debido a unha erupci\u00f3n en 1963 e 1967.\nPor\u00e9n, non todos os efectos fundadores estudados se inician despois dun desastre natural; alg\u00fans cient\u00edficos estudan o restablecemento de especies que se extinguiran localmente. Hajji e outros e Hundertmark e Van Daele estudaron os status actuais nas poboaci\u00f3ns de pasados efectos fundadores no cervo de C\u00f3rsega (\"Cervus elaphus corsicanus\") e no alce de Alasca, respectivamente.\nO cervo corso est\u00e1 a\u00ednda na lista de especies en perigo, d\u00e9cadas despois de que sufrira un forte pescozo de botella. Habita as illas do Tirreno e terras continentais que o rodean, tanto actualmente coma antes do pescozo de botella, pero Hajji e outros quer\u00edan saber como chegaran \u00e1s illas as poboaci\u00f3ns de cervos orixinais, e de que poboaci\u00f3n parental ou especie derivaban. Por medio dunha an\u00e1lise molecular puideron determinar unha posible li\u00f1axe, e os m\u00e1is relacionados entre si eran os cervos de C\u00f3rsega e Sarde\u00f1a. Estes resultados son prometedores, xa que a illa de C\u00f3rsega foi repoboada con cervos de Sarde\u00f1a despois de que a poboaci\u00f3n orixinal corsa se extinguise, e os cervos que habitan agora a illa de C\u00f3rsega est\u00e1n diverxendo dos que habitan Sarde\u00f1a. As consecuencias do seu efcto fundador a\u00ednda se seguen estudando.\nHundertmark e Van Daele examinaron as diferenzas xen\u00e9ticas entre unha poboaci\u00f3n parental de alces do estado de Washington de terras continentais americanas e a crecente poboaci\u00f3n xerada por seis alces fundadores nunha illa de Alasca. Pasados oitenta anos, esta poboaci\u00f3n da illa diverxeu xeneticamente de forma significativa a partir da poboaci\u00f3n parental de Washington, como resultado da menor diversidade xen\u00e9tica dos individuos fundadores. Cando analizaron estatisticamente o r\u00e1pido crecemento da poboaci\u00f3n das illas, Hundertmark e Van Daele chegaron \u00e1 conclusi\u00f3n de \u201c\u2026que un forte pescozo de botella seguido dun r\u00e1pido crcemento da poboaci\u00f3n pode ser indetectable usando os tests dispo\u00f1ibles.\u201d\nKolbe e outros estableceron un par de lagartos xeneticamene secuenciados e morfoloxicamente examinados en sete pequenas illas para observar o crcemento das novas poboaci\u00f3ns e a adaptaci\u00f3ns ao seu novo ambiente. Especificamente, examinaron os efectos sobre a lonxitude das patas, que variaban amplamante nos seus rangos fenot\u00edpicos na poboaci\u00f3n parental. Desafortunadamente, produciuse inmigraci\u00f3n, pero o efecto fundador e a diferenciaci\u00f3n adaptativa, que pod\u00edan finalmente levar \u00e1 especiaci\u00f3n perip\u00e1trica, eran estat\u00edstica e bioloxicamente significativos entre as poboaci\u00f3ns das illas despois de poucos anos. Os autores tam\u00e9n sinalan que, a\u00ednda que a diferenciaci\u00f3n adaptativa \u00e9 significativa, as diferenzas entre as poboaci\u00f3ns das illas reflicten mellor as diferenzas entre os fundadores e a s\u00faa diversidade xen\u00e9tica inicial que foi transmitida ao longo das xeraci\u00f3ns.\nEfectos fundadores en poboaci\u00f3ns humanas.\nDebido \u00e1s moitas migraci\u00f3ns que houbo na historia humana, os efectos fundadores son algo com\u00fan nos humanos en diferentes tempos e lugares. Os canadenses de orixe francesa do Quebec son un cl\u00e1sico exemplo de poboaci\u00f3n fundadora. Nos 150 anos da colonizaci\u00f3n francesa, entre 1608 e 1760, est\u00edmase que 8.500 pioneiros casaron e deixaron polo menos un descendente no territorio. Despois de que a colonia pasase a mans brit\u00e1nicas en 1760, a inmigraci\u00f3n desde Francia cesou, pero os descendentes dos colonizadores franceses seguiron crecendo en n\u00famero principalmente debido \u00e1 s\u00faa alta taxa de fertilidade. Produc\u00edronse tam\u00e9n matrimonios mixtos principalmente entre eles e os acadianos deportados e os migrantes procedentes das Illas Brit\u00e1nicas. A partir do s\u00e9culo XX, a inmigraci\u00f3n no Quebec aumentou e a mestura dos canadenses de orixe francesa empezou a facerse con xente de todo o mundo, pero a\u00ednda as\u00ed a contribuci\u00f3n xen\u00e9tica dos fundadores franceses orixinais \u00e9 a predominante, e explica o 90% das pozas x\u00e9nicas rexionais.\nOs efectos fundadores poden tam\u00e9n ocorrer de forma natural a medida que as li\u00f1as xen\u00e9ticas se van extinguindo. Isto significa que unha poboaci\u00f3n fundadora efectiva consta s\u00f3 daqueles cuxa pegada xen\u00e9tica \u00e9 identificable nas seguintes poboaci\u00f3ns. Como na reproduci\u00f3n sexual, a recombinaci\u00f3n xen\u00e9tica asegura que con cada xeraci\u00f3n, s\u00f3 a metade do material xen\u00e9tico dun proxenitor est\u00e1 representado na descendencia, algunhas li\u00f1as xen\u00e9ticas poden desaparecer por completo, mesmo se te\u00f1en numerosa proxenie. Por exemplo, a \"Eva mitocondrial\" non era a \u00fanica muller do seu tempo, pero dela derivaron as poboaci\u00f3ns posteriores (ver figura).\nNos humanos, os efectos fundadores poden orixinarse polo illamento cultural, e a inevitable endogamia. Por exemplo, as poboaci\u00f3ns amish nos Estados Unidos mostran efectos fundadores. Isto d\u00e9bese a que as poboaci\u00f3ns creceron a partir de moi poucos fundadores, non recibiron novos membros alleos, e tenden a casar dentro da comunidade. Un fen\u00f3meno como a polidactilia (n\u00famero excesivo de dedos, un s\u00edntoma de s\u00edndrome de Ellis-van Creveld), a\u00ednda non sendo com\u00fan, \u00e9 m\u00e1is com\u00fan nas comunidades Amish que na poboaci\u00f3n americana xeral. A enfermidade da urina do xarope de arce (MSUD) afecta aproximadamente a 1 de cada 180.000 nenos na poboaci\u00f3n xeral, pero, debido en parte ao efecto fundador, a s\u00faa frecuencia \u00e9 moito maior en nenos de ascendencia amish, mennonita, e xud\u00eda. De xeito similar, hai unha alta frecuencia de deficiencia de fumarase entre os 10.000 membros dunha seita fundamentalista derivada da corrente principal do mormonismo chamada Igrexa Fundamentalista de Xesucristo dos Santos dos \u00daltimos D\u00edas, unha comunidade que practica tanto a endogamia coma a polixinia, na que se estima que do 75 ao 80 por cento da comunidade son parentes de sangue de s\u00f3 dous membros fundadores chamados John Y. Barlow e Joseph Smith Jessop.\nEn 1814, un pequeno grupo de colonos brit\u00e1nicos fundaron unha colonia na illa oce\u00e1nica do Atl\u00e1ntico sur de Trist\u00e1n da Cunha. Un dos primeiros colonizadores parece que era portador dun alelo recesivo raro causante da retinite pigmentosa, unha forma progresiva de cegueira que afecta aos homocigotos. En 1961, a maior\u00eda dos xenes da poza x\u00e9nica da illa a\u00ednda derivaban dos quince antepasados fundadores orixinais; e como consecuencia da endogamia, das 232 persoas examinadas en 1961, catro sufr\u00edan retinite pigmentosa.\nExisten doenzas m\u00e1is graves entre certos grupos xudeus. Os xudeus asquenac\u00eds, por exemplo, te\u00f1en unha probabilidade especialmente alta de sufrir a enfermidade de Tay-Sachs, unha condici\u00f3n fatal nos nenos.\nA taxa anormalmente alta de nacementos de xemelgos en C\u00e2ndido God\u00f3i (Brasil) poder\u00eda explicarse polo efecto fundador."}
{"id": "343412", "revid": "23204", "url": "https://gl.wikipedia.org/wiki?curid=343412", "title": "Frederico I, Emperador", "text": ""}
{"id": "343413", "revid": "1131", "url": "https://gl.wikipedia.org/wiki?curid=343413", "title": "Pero Garcia de Ambroa", "text": ""}
{"id": "343414", "revid": "5863", "url": "https://gl.wikipedia.org/wiki?curid=343414", "title": "Bego\u00f1a Mu\u00f1oz Saa", "text": ""}
{"id": "343416", "revid": "1131", "url": "https://gl.wikipedia.org/wiki?curid=343416", "title": "Campionato do Mundo de F\u00fatbol Ga\u00e9lico 2015", "text": "O Campionato do Mundo de F\u00fatbol Ga\u00e9lico 2015 foi a primeira edici\u00f3n do Campionato do Mundo de F\u00fatbol Ga\u00e9lico. Tivo lugar en Abu Zabi entre o 5 e o 7 de marzo, ao mesmo tempo que se celebrou a copa mundial de clubs. Competiron catro equipos masculinos e catro femininos nunha fase de grupos; nas semifinais xogan o primeiro fronte ao cuarto, e o segundo fronte ao terceiro, e os equipos ga\u00f1adores pasan \u00e1 final.\nNa competici\u00f3n masculina ga\u00f1ou Arxentina, logo de vencer na final \u00e1 selecci\u00f3n de f\u00fatbol ga\u00e9lico de Galicia. Na competici\u00f3n feminina venceu Canad\u00e1, mentres que Galicia quedou en cuarta posici\u00f3n."}
{"id": "343417", "revid": "839", "url": "https://gl.wikipedia.org/wiki?curid=343417", "title": "Campionato do Mundo de F\u00fatbol Ga\u00e9lico 2016", "text": "O Campionato do Mundo de F\u00fatbol Ga\u00e9lico 2016 \u00e9 un certame mundial deportivo de f\u00fatbol ga\u00e9lico. \u00c9 a segunda edici\u00f3n do Campionato do Mundo de F\u00fatbol Ga\u00e9lico, e cel\u00e9brase en Dubl\u00edn entre o 9 e o 12 de agosto. Nesta ocasi\u00f3n non se celebrar\u00e1 a copa mundial de clubs. Tanto no campionato masculino coma no feminino compite a selecci\u00f3n de f\u00fatbol ga\u00e9lico de Galicia.\nCampionato masculino.\nA competici\u00f3n consiste nunha fase de grupos, e en funci\u00f3n dos resultados os equipos clasif\u00edcanse para dous trofeos diferentes, a Copa e Escudo. Os ga\u00f1adores do grupo D e E disputar\u00e1n a final da copa. O campi\u00f3n e subcampi\u00f3n do grupo F enfrontaranse pola final do Escudo. Haber\u00e1 tam\u00e9n un torneo de repesca para o resto de equipos.\nCampionato feminino.\nO campionato feminino ten tam\u00e9n tres torneos. Tras a fase de grupos inicial, o campi\u00f3n e subcampi\u00f3n do grupo C disputar\u00e1n a final da Copa, mentres que o campi\u00f3n e o subcampi\u00f3n do grupo D disputar\u00e1n a final do Escudo. Haber\u00e1 tam\u00e9n un torneo de repesca, para o resto de equipos."}
{"id": "343418", "revid": "1131", "url": "https://gl.wikipedia.org/wiki?curid=343418", "title": "Pedro Amigo de Sevilha", "text": ""}
{"id": "343419", "revid": "1576", "url": "https://gl.wikipedia.org/wiki?curid=343419", "title": "Macrosc\u00f3pico", "text": ""}
{"id": "343422", "revid": "18868", "url": "https://gl.wikipedia.org/wiki?curid=343422", "title": "Carami\u00f1a", "text": ""}
{"id": "343423", "revid": "5863", "url": "https://gl.wikipedia.org/wiki?curid=343423", "title": "S\u00e9culo VIII a. C.", "text": ""}
{"id": "343424", "revid": "102241", "url": "https://gl.wikipedia.org/wiki?curid=343424", "title": "Lingua maldivana", "text": "A lingua maldivana (\u078b\u07a8\u0788\u07ac\u0780\u07a8, \"divehi\" ou \u078b\u07a8\u0788\u07ac\u0780\u07a8\u0784\u07a6\u0790\u07b0, \"divehi-bas\") \u00e9 unha lingua indoaria falada por preto de 350\u00a0000 persoas nas Maldivas, onde \u00e9 a lingua nacional. Tam\u00e9n \u00e9 a lingua materna dunhas 10\u00a0000 persoas na illa de Minicoy no territorio de Lakshadweep, na India, onde se fala o dialecto mahl da lingua maldivana. O maldivano escr\u00edbese en escrita Thaana."}
{"id": "343425", "revid": "23204", "url": "https://gl.wikipedia.org/wiki?curid=343425", "title": "Lingua divehi", "text": ""}
{"id": "343426", "revid": "23204", "url": "https://gl.wikipedia.org/wiki?curid=343426", "title": "Lingua dhivehi", "text": ""}
{"id": "343427", "revid": "5863", "url": "https://gl.wikipedia.org/wiki?curid=343427", "title": "Arist\u00f3crata", "text": ""}
{"id": "343434", "revid": "1131", "url": "https://gl.wikipedia.org/wiki?curid=343434", "title": "Parc Olympique Lyonnais", "text": "O Parc Olympique Lyonnais, tam\u00e9n co\u00f1ecido como Grand Stade de Lyon ou Stade des Lumi\u00e8res, \u00e9 un estadio de f\u00fatbol situado en D\u00e9cines-Charpieu, nas aforas da cidade de Li\u00f3n, en Francia.\nTen capacidade para 59.186 espectadores, sendo o terceiro m\u00e1is grande de Francia. \u00c9 propiedade do Olympique Lyonnais, que ata a s\u00faa inauguraci\u00f3n o 9 de xaneiro de 2016 xogaba no Stade Gerland.\n\u00c9 unha das sedes da Eurocopa 2016 e da Copa Mundial Feminina de 2019."}
{"id": "343435", "revid": "10599", "url": "https://gl.wikipedia.org/wiki?curid=343435", "title": "Grand Stade de Lyon", "text": ""}
{"id": "343436", "revid": "10599", "url": "https://gl.wikipedia.org/wiki?curid=343436", "title": "Stade des Lumi\u00e8res", "text": ""}
{"id": "343437", "revid": "89787", "url": "https://gl.wikipedia.org/wiki?curid=343437", "title": "D\u00e9cines-Charpieu", "text": "D\u00e9cines-Charpieu \u00e9 unha comuna do leste de Francia, situada na Metr\u00f3pole de Li\u00f3n, na rexi\u00f3n da Auvernia-R\u00f3dano-Alpes. En 2012 ti\u00f1a 25.912 habitantes."}
{"id": "343442", "revid": "1131", "url": "https://gl.wikipedia.org/wiki?curid=343442", "title": "Stadium de Toulouse", "text": "O Stadium Municipal \u00e9 un recinto deportivo da cidade de Tolosa, en Francia. At\u00f3pase na illa do Ramier, no r\u00edo Garona, preto do centro da cidade.\nTen capacidade para 33.150 espectadores e nel xoga os seus partidos o Toulouse FC, principal equipo de f\u00fatbol da cidade. Tam\u00e9n acolle os partidos de grande afluencia do Stade Toulousain de rugby.\nFoi unha das sedes do Mundial de 1998 e da Eurocopa 2016, ademais da Copa do Mundo de Rugby 2007."}
{"id": "343445", "revid": "1131", "url": "https://gl.wikipedia.org/wiki?curid=343445", "title": "Xuno (deusa)", "text": "Na mitolox\u00eda romana, Xuno era unha deusa, equivalente \u00e1 Hera grega, deusa do matrimonio e ra\u00ed\u00f1a dos deuses. Filla de Saturno e Ops, irm\u00e1 e esposa de X\u00fapiter, co que tivo dous fillos, Marte e Vulcano e unha filla, Lucina. Xuno foi unha deidade maior da relixi\u00f3n romana e formou parte, xunto a X\u00fapiter e Minerva, da Tr\u00edade Capitolina, un importante culto romano. Na mitolox\u00eda romana Xuno representa a maternidade.\nEtimolox\u00eda e orixe.\nHai unha probable etimolox\u00eda para Xuno na ra\u00edz protoindoeuropa *\"yeu-\", \u2018forza vital\u2019. A\u00ednda que tal derivaci\u00f3n poder\u00eda ser consistente cunha orixe como Deusa Nai, \u00e9 m\u00e1is probable que esta ra\u00edz se usase no mesmo sentido que outras palabras latinas derivadas dela, como \"iuvenis\" (\u2018home novo\u2019, con derivados tales como \u00abxuvenil\u00bb ou \u00abrexuvenecer\u00bb), o que implicar\u00eda que a natureza da mitolox\u00eda grecorromana era m\u00e1is pr\u00f3xima \u00e1 Diana como deusa doncela dos nacementos ou a parter\u00eda. Con todo, a absorci\u00f3n romana do mito grego substitu\u00edu caracter\u00edsticas primitivas de Xuno con outras de Hera, estendendo o seu dominio do nacemento ao matrimonio e promocion\u00e1ndoa ao papel de esposa de X\u00fapiter e ra\u00ed\u00f1a dos deuses. Tam\u00e9n pod\u00eda botar raios como este.\nTam\u00e9n existe a posibilidade, por inmediatez xeogr\u00e1fica, dunha influencia etrusca. A equivalente etrusca de Xuno era Uni. \u00c9 probable que unha destas deusas se inspirase na outra, pero non est\u00e1 claro en que direcci\u00f3n. A\u00ednda que actualmente hai m\u00e1is apoio \u00e1 teor\u00eda de que Uni derivou de Xuno, se fose ao rev\u00e9s, o nome de Xuno non poder\u00eda ter un v\u00ednculo protoindoeuropeo con *\"yeu-\" e a s\u00faa ra\u00edz sem\u00e1ntica permanecer\u00eda ambigua. Hai alg\u00fan apoio \u00e1 teor\u00eda de que Uni fose a orixinal: Livio afirma que Xuno era unha deusa etrusca de Veies que foi ceremonialmente adoptada polo pante\u00f3n romano cando a cidade foi saqueada no 396 a. C..\nEp\u00edtetos e funci\u00f3ns.\nMesmo m\u00e1is que outras deidades romanas maiores, Xuno ostentou un gran n\u00famero de ep\u00edtetos significativos e variados, nome e t\u00edtulos que representaban diversos aspectos e papeis da deusa.\nDe acordo co seu papel central como deusa do matrimonio, recib\u00eda os seguintes t\u00edtulos:\nA\u00ednda que moitos outros dos seus ep\u00edtetos te\u00f1en moita menos relaci\u00f3n tem\u00e1tica:\nCon todo, alg\u00fans destes t\u00edtulos poden ser inventados como descrici\u00f3ns po\u00e9ticas e poida que realmente non sexan usados no culto a Xuno.\nCulto.\nO 1 de marzo de cada ano, as mulleres celebraban unhas festas en honra de Xuno chamadas Matronalia. Outras festas na s\u00faa honra, as Nonas Caprotinas, celebr\u00e1banse o 7 de xullo. Moitos consideraban o mes de xu\u00f1o, que toma o seu nome de Xuno, patroa do matrimonio, o m\u00e1is favorable para casar. Os Calendas de cada mes tam\u00e9n estaban consagrados a esta deusa, que ti\u00f1a festas o 1 de xullo e o 13 de setembro.\nXuno ti\u00f1a en ocasi\u00f3ns un car\u00e1cter guerreiro que se fac\u00eda aparente nas s\u00faas roupas. A mi\u00fado aparec\u00eda armada e levando unha capa de pel de cabra, que era a peza preferida polos soldados romanos en campa\u00f1a. Este aspecto guerreiro foi asimilado da deusa grega Atenea, cuxa pel de cabra recib\u00eda o nome de \u00e9xida.\nReferencias literarias.\nQuizais a m\u00e1is prominente aparici\u00f3n de Xuno na literatura romana sexa como principal forza antagonista na \"Eneida\" de Virxilio, onde a presenta como unha cruel e salvaxe deusa determinada a axudar primeiro a Dido e logo a Turno e os r\u00fatulos contra o intento de Eneas de achar unha nova Troia en Italia. Houbo algunhas especulaci\u00f3ns (como as de Mauro Honorato Servio, un antigo comentarista sobre a \"Eneida\") de que quizais se trate dunha fusi\u00f3n de Hera coa deusa das tormentas cartaxinesa Tanit nalg\u00fans dos aspectos do seu retrato na obra.\nXuno \u00e9 mencionada en \"A tempestade\" de Shakespeare xunto con Ceres e Iris.\nOdio de Xuno a Eneas.\nXuno odiaba aos troianos porque o seu marido o enganara con Gan\u00edmedes, un pr\u00edncipe troiano, e converteuno no copeiro dos deuses. Tam\u00e9n os odiaba polo Xu\u00edzo de Paris, un mozo troiano que elixiu a Venus como a m\u00e1is fermosa no canto da ela.\nPor iso quere impedir que Eneas funde unha nova Troia en Italia, despois da s\u00faa destruci\u00f3n. Para impedilo vai a Eolia e p\u00eddelle a Eolo, se\u00f1or dos ventos, que os mova en contra de Eneas e fai que cheguen a Cartago. Daquela, Neptuno fai que as augas se acouguen por provocar ondas sen a s\u00faa indicaci\u00f3n.\nMentres os troianos estaban en Cartago, terra onde reinaba Dido, Xuno fai un pacto con Venus dicindo que ti\u00f1an un obxectivo en com\u00fan: que Eneas reinase en Cartago con Dido. Venus sab\u00eda que ese non era o destino de Eneas, pero eng\u00e1naa. Venus xa fixera que Cupido namore a Dido de Eneas, para que ela non o traizoe. As\u00ed acepta o pacto con Xuno e deixa que esta organice unha tormenta onde Eneas e Dido deban durmir baixo o mesmo teito e contraian matrimonio.\nMercurio, enviado por X\u00fapiter, l\u00e9mbralle que ese non \u00e9 o seu destino, ent\u00f3n decide partir. Xuno, d\u00e1ndose conta de que se rompeu o seu pacto, env\u00eda a Iris a queimar a frota de Eneas. Finalmente, poden chegar ao Lacio e, enfurecida, Xuno, desexa desatar a guerra xa prevista entre latinos e troianos. Por iso enviou \u00e1s deidades do inferno para que convenzan a Amata de que por culpa de Eneas Turno non \u00eda poder ser o seu xenro e a Turno inv\u00e1deo a furia para que queira tomar vinganza. Xuno abre as portas da guerra e esta comeza. Daquela, Xuno e X\u00fapiter pactan que ela non intervir\u00e1 m\u00e1is, as\u00ed como tampouco Venus para axudar a ning\u00fan dos heroes, que atrasar\u00e1 a morte de Turno pero non cambiar\u00e1 o destino da guerra. Con todo, Xuno p\u00eddelle a Xaturna, irm\u00e1 de Turno, que rompa o pacto e axude ao seu irm\u00e1n. Finalmente d\u00e1se conta de que non pode facer nada para impedir o destino marcado polos fados, ent\u00f3n pide que os latinos mante\u00f1an o seu nome, os seus traxes e o seu idioma e que desapareza o nome de Troia. X\u00fapiter concede o seu desexo para que deixe de molestar aos troianos e di que s\u00f3 agregar\u00e1 deuses e culto."}
{"id": "343451", "revid": "17467", "url": "https://gl.wikipedia.org/wiki?curid=343451", "title": "Stade de Toulouse", "text": ""}
{"id": "343452", "revid": "27155", "url": "https://gl.wikipedia.org/wiki?curid=343452", "title": "Mutaci\u00f3n fundadora", "text": ""}
{"id": "343453", "revid": "1131", "url": "https://gl.wikipedia.org/wiki?curid=343453", "title": "Allianz Riviera", "text": "O Allianz Riviera \u00e9 un estadio situado no barrio de Saint-Isidore de Niza, en Francia. Nel xoga os seus partidos o OGC Nice en substituci\u00f3n do antigo Stade du Ray.\nTen unha capacidade de 35.000 espectadores e foi inaugurado o 22 de setembro de 2013 despois de dous anos de obras. Foi unha das sedes da Eurocopa 2016."}
{"id": "343454", "revid": "23204", "url": "https://gl.wikipedia.org/wiki?curid=343454", "title": "Lens, Paso de Calais", "text": "Lens \u00e9 unha cidade e comuna do norte de Francia, situada no departamento do Paso de Calais, na rexi\u00f3n de Norte-Paso de Calais. En 2013 ti\u00f1a 31.647 habitantes."}
{"id": "343455", "revid": "1131", "url": "https://gl.wikipedia.org/wiki?curid=343455", "title": "Lens", "text": "O top\u00f3nimo Lens pode referirse a:"}
{"id": "343456", "revid": "1131", "url": "https://gl.wikipedia.org/wiki?curid=343456", "title": "Stade Geoffroy-Guichard", "text": "O Stade Geoffroy-Guichard \u00e9 un estadio da cidade de Saint-\u00c9tienne, na rexi\u00f3n francesa de Auvernia-R\u00f3dano-Alpes. Nel xoga os seus partidos a AS Saint-\u00c9tienne.\nTen capacidade para 42.000 espectadores e foi inaugurado o 13 de setembro de 1931. O estadio debe o seu nome a Geoffroy Guichard, propietario dos terreos nos que foi constru\u00eddo o estadio, e director da sociedade Casino que deu orixe ao club."}
{"id": "343457", "revid": "10599", "url": "https://gl.wikipedia.org/wiki?curid=343457", "title": "Stade Geoffroy Guichard", "text": ""}
{"id": "343462", "revid": "23204", "url": "https://gl.wikipedia.org/wiki?curid=343462", "title": "Aleksandr Kolchak", "text": "Aleksandr Vasilevich Kolchak (en ), nado en San Petersburgo o e finado en Irkutsk o 7 de febreiro de 1920, foi un mari\u00f1eiro, militar e explorador do \u00c1rtico ruso, caudillo do movemento antibolxevique co\u00f1ecido como Movemento branco durante a guerra civil rusa, que dirixiu en Siberia un goberno oposto ao de Lenin desde novembro de 1918 ata febreiro de 1920.\nKolchak comezou a s\u00faa carreira como oficial, ocean\u00f3grafo e hidr\u00f3logo da Armada Imperial Rusa e foi membro e logo comandante de varias exploraci\u00f3ns polares auspiciadas pola Academia de Ciencias de Rusia. A illa Kolchak, situada no mar de Kara, foi bautizada na s\u00faa honra. Durante a guerra ruso-xaponesa (1904-1905) distinguiuse no sitio de Port Arthur cando unha mina lanzada desde o destrutor ao seu mando afundiu o cruceiro xapon\u00e9s Takasago. Despois da guerra foi un dos renovadores da frota rusa e participou na creaci\u00f3n do Estado Maior da Armada, o equivalente da Stavka. Durante os primeiros anos do s\u00e9culo XX, alternou os seus estudos cient\u00edficos e exploraci\u00f3ns coas s\u00faas tarefas de modernizaci\u00f3n da Mari\u00f1a rusa no Estado Maior.\nUnha vez comenzada a primeira guerra mundial, tomou parte en diversas acci\u00f3ns en defensa do B\u00e1ltico, a cuxa frota estaba asignado como capit\u00e1n do buque insignia. En 1916, grazas aos seus actos de hero\u00edsmo e habilidades, converteuse no m\u00e1is novo vicealmirante da Armada Imperial de todos os tempos e obtivo o mando da frota do mar Negro, onde se distinguiu de novo ao lograr controlar este e asegurar os transportes aos ex\u00e9rcitos que combat\u00edan no C\u00e1ucaso. Despois da Revoluci\u00f3n de Febreiro de 1917, apoiou ao Goberno provisional ruso, confiando en que axudar\u00eda a reforzar a moral e continuar\u00eda as operaci\u00f3ns militares contra os Imperios Centrais ata a vitoria. A radicalizaci\u00f3n da situaci\u00f3n pol\u00edtica f\u00edxolle, por\u00e9n, abandonar o seu mando a finais do ver\u00e1n.\nDebido \u00e1 Revoluci\u00f3n de Outubro e a firma do tratado de paz con Alema\u00f1a, aceptou converterse en ministro de Guerra do goberno ruso antibolxevique con sede en Omsk. En novembro de 1918, os social-revolucionarios foron expulsados do goberno antibolxevique de Omsk nun golpe de Estado e Kolchak foi elixido \u00abgobernante supremo\u00bb de Rusia. Pese aos seus \u00e9xitos militares iniciais, mal apoiado polos seus aliados, cun mando militar mal coordinado e en ocasi\u00f3ns insubordinado, unha administraci\u00f3n ineficaz, corrupta e percibida como reaccionaria, tensas relaci\u00f3ns coa Lexi\u00f3n Checoslovaca e os atam\u00e1ns cosacos, perdeu o apoio da poboaci\u00f3n local, cada vez m\u00e1is propensa ao levantamento, e de parte das s\u00faas propias tropas durante a dura evacuaci\u00f3n do inverno de 1919 a trav\u00e9s de Siberia. A finais de 1919, os restos do seu ex\u00e9rcito e centos de milleiros de civ\u00eds retir\u00e1ronse en desorde para escapar da ofensiva bolxevique que tomou Omsk en novembro. Atrapado no ferrocarril na retirada e acosado por revoltas, levantamentos e o abandono dos checoslovacos que controlaban o Transiberiano, Kolchak foi arrestado por estes e entregado en Irkutsk aos rebeldes que se levantaran na s\u00faa contra, os cales o entregaron aos bolxeviques. Interrogado polas autoridades bolxeviques da cidade, a proximidade de tropas fieis \u00e1 s\u00faa persoa e o temor a que fose rescatado levaron a que se decidise o seu fusilamento pouco despois, en febreiro de 1920.\nConsiderado un inimigo do pobo, totalmente esquecido como explorador do \u00c1rtico polos historiadores e periodistas sovi\u00e9ticos, a s\u00faa figura veuse rehabilitada na Rusia postsovi\u00e9tica.\nFoi condecorado coas ordes de Santa Ana de primeira clase, San Xurxo de terceira clase, San Vladimiro de terceira clase e Santo Estanislau de primeira clase.\nVida e carreira temper\u00e1s.\nAleksandr naceu na f\u00e1brica de armamento de Obukhov, \u00e1s aforas de San Petersburgo, o , nunha familia de clase media con tradici\u00f3n na armada, de ideas conservadoras e patri\u00f3ticas. Fillo dun oficial naval procedente da pequena nobreza ucra\u00edna, Vasili Ivanovich Kolchak, xeneral de divisi\u00f3n da artiller\u00eda de mari\u00f1a retirado, o mozo Aleksandr foi educado para seguir os pasos do seu pai. A s\u00faa nai, Olga Ilinichna Posokhova, provi\u00f1a de Odesa e descend\u00eda da nobreza de Khers\u00f3n. Asistiu \u00e1 escola secundaria da capital rusa (ent\u00f3n San Petersburgo), graduouse segundo da s\u00faa promoci\u00f3n na Academia Naval de San Petersburgo en 1894 \u2014tras seis anos de estudos\u2014 e uniuse ao 7\u00ba Batall\u00f3n Naval da cidade. Aos poucos meses foi transferido ao Extremo Oriente a bordo do cruceiro acoirazado \"Riurik\". A finais de 1896, en Vladivostok, trasladouse ao cruceiro \"Kreiser\", no que realizou diversas viaxes polo oc\u00e9ano Pac\u00edfico. Serviu nesta cidade de 1895 a 1899. O tempo libre que lle deixaban as s\u00faas tarefas na armada adic\u00e1bao aos estudos oceanogr\u00e1ficos e chamou a atenci\u00f3n do explorador e almirante Makarov.\nDe volta ao oeste, foi destinado \u00e1 base naval de Kronstadt. Kolchak sempre tivera interese polas exploraci\u00f3ns do \u00c1rtico, e solicitou unirse \u00e1 expedici\u00f3n polar do almirante Makarov. Por\u00e9n, foi destinado ao novo acoirazado \"Petropavlovsk\" e m\u00e1is tarde ao \"Kniaz Pozharsky\" durante o ver\u00e1n de 1900, para volver de novo ao \"Petropavlovsk\", asignado \u00e1 Frota do Pac\u00edfico. Ao facer escala no Pireo, Kolchak recibiu a noticia de que fora admitido na expedici\u00f3n polar do bar\u00f3n Toll de 1900, e retornou inmediatamente a San Petersburgo. Al\u00ed entregouse por completo aos seus estudos no Observatorio F\u00edsico Xeral e o Observatorio Magn\u00e9tico de Pavlovsk para prepararse para a expedici\u00f3n. A continuaci\u00f3n, trasladouse a Oslo para aprender t\u00e9cnicas de exploraci\u00f3n con Fridtjof Nansen. A expedici\u00f3n partiu cara \u00e1 pen\u00ednsula de Taimyr e as illas do \u00c1rtico en xu\u00f1o de 1900, con Kolchak como participante. Pasou os dous anos seguintes no \u00c1rtico. Ante a imposibilidade de continuar o avance en barco, Toll decidiu seguir a expedici\u00f3n a p\u00e9 con tres homes mentres ordenaba o regreso do resto. Tras enfrontarse a considerables dificultades, Kolchak retornou en decembro de 1902 \u00e1 capital; o outro grupo, Toll inclu\u00eddo, desapareceu nos xeos. Kolchak dirixiu voluntariamente unha expedici\u00f3n de rescate que finalmente descubriu indicios da morte de todo o grupo na primavera de 1903. Con caracter\u00edstica lealdade e valent\u00eda, Kolchak pasou dezaoito meses no \u00c1rtico tratando de atopar aos membros da expedici\u00f3n e percorreu en bote m\u00e1is de catrocentos quil\u00f3metros.\nAtop\u00e1base en Yakutsk recuper\u00e1ndose dos rigores da expedici\u00f3n, cando en marzo de 1904 estalou a guerra ruso-xaponesa. Solicitou e obtivo o permiso da Academia de Ciencias para reincorporarse \u00e1 Armada. Cami\u00f1o do Pac\u00edfico, det\u00edvose brevemente para casar en Irkutsk coa que fora a s\u00faa prometida durante os \u00faltimos catro anos, Sofia Fedorovna Omirova. Kolchak presentouse voluntario malia a s\u00faa mala sa\u00fade, e foi enviado a Port Arthur, onde foi asignado ao cruceiro \"Askold\" e posteriormente ao destrutor \"Amur\". Finalmente foi trasladado ao destrutor \"Serdity\", o primeiro buque ao seu mando; distinguiuse na defensa do acoirazado \"Sebastopol\" e ga\u00f1ou a Espada da Orde de San Xurxo por despregar o campo de minas que afundiu ao cruceiro xapon\u00e9s \"Takasago\". Cando se intensificou o asedio da base rusa, asign\u00f3uselle o mando dunha bater\u00eda de 75\u00a0mm en terra. Posteriormente ferido, foi feito prisioneiro cando a cidade se rendeu en decembro de 1904. Permaneceu ingresado en Port Arthur ata o seu traslado a un hospital en Nagasaki, en abril de 1905. A s\u00faa mala sa\u00fade, con gromos de pneumon\u00eda e reumatismo, conduciu \u00e1 s\u00faa repatriaci\u00f3n polo Canad\u00e1 na primavera de 1905.\nTrala guerra e cun permiso de catro meses, a comezos de 1906, adicouse ao estudo do material recollido durante as s\u00faas d\u00faas expedici\u00f3ns ao \u00c1rtico na Academia de Ciencias. En reco\u00f1ecemento aos seus esforzos e exploraci\u00f3ns, a Sociedade Xeogr\u00e1fica Imperial outorgoulle a Medalla Constantino, admitiuno como membro de pleno dereito e deu o seu nome a unha illa do mar de Kara. Por un tempo foi alcumado \"Kolchak-Poliarny\" (\u00abKolchak o Polar\u00bb).\nMembro do novo Estado Maior da Armada desde abril de 1906 ata 1909, Kolchak converteuse nun dos modernizadores da mari\u00f1a de guerra rusa, afiliado ao grupo de mozos oficiais reformistas co\u00f1ecido como \u00abC\u00edrculo Naval Petersburgu\u00e9s\u00bb. Defendeu en balde un ambicioso proxecto de construci\u00f3n naval para o que consideraba unha segura guerra con Alema\u00f1a no futuro pr\u00f3ximo. Isto levouno a dimitir do seu traballo na Escola naval e no Estado Maior e volver \u00e1 exploraci\u00f3n.\nEntre 1908 e 1910, estivo ao mando do crebaxeos \"Vaigach\", un dos dous buques de casco met\u00e1lico constru\u00eddos para unha nova expedici\u00f3n \u00e1rtica que deb\u00eda probar a posibilidade de percorrer o \u00c1rtico durante o ver\u00e1n. Encargouse a preparaci\u00f3n da expedici\u00f3n a Kolchak pola s\u00faa anterior experiencia na rexi\u00f3n. Chamado de volta \u00e1 capital imperial en novembro de 1910, antes de poder continuar a expedici\u00f3n, para seguir co seu traballo na Armada ante a posibilidade dunha guerra con Alema\u00f1a, formou parte de novo do Estado Maior da Armada desde 1910 ata 1912. Kolchak convenceu \u00e1 Duma para que incrementase os orzamentos navais, e tivo boas relaci\u00f3ns coa c\u00e1mara lexislativa. O principal cometido de Kolchak no Estado Maior era a modernizaci\u00f3n da frota e a s\u00faa preparaci\u00f3n para a guerra con Alema\u00f1a.\nEsgotado polo seu traballo no Estado Maior, cesou neste para unirse \u00e1 frota do B\u00e1ltico tras recibir o ofrecemento do seu comandante en 1912. F\u00edxose cargo do destrutor \"Ussuriets\", principal buque da secci\u00f3n de minado da frota. Tras unha estancia en Libau, principal base da secci\u00f3n de minado, foi nomeado xefe de operaci\u00f3ns pola s\u00faa capacidade e en 1913 comandante do destrutor \"Pogranichnik\" e capit\u00e1n do cruceiro \"Rurik\". En 1914 deixou o \"Pogranichnik\" e mantivo o mando do buque insignia da Frota do B\u00e1ltico que mandaba o almirante Von Essen, o \"Rurik\".\nA primeira guerra mundial.\nDurante a guerra, Kolchak foi un dos oficiais m\u00e1is activos da Frota do B\u00e1ltico. Supervisou os vastos campos de minas da costa, tendidos para protexer a inferior frota rusa dos ataques da alem\u00e1, participou nas operaci\u00f3ns de minado das bases navais alem\u00e1s de Kiel e Danzig e comandou as forzas navais no golfo de Riga. En abril de 1915 foi ascendido a capit\u00e1n. Pola s\u00faa participaci\u00f3n na defensa de Riga, recibiu a m\u00e1is alta condecoraci\u00f3n militar rusa, a Orde de San Xurxo e ascendeu m\u00e1is tarde a vicealmirante en xu\u00f1o de 1916, sendo o home m\u00e1is novo en obter tal rango, e d\u00e9uselle o mando da Frota do Mar Negro (), en substituci\u00f3n do almirante Andrai Eberhart.\nO obxectivo prioritario de Kolchak era garantir o abastecemento dos ex\u00e9rcitos do xeneral Iudenich que estaban no C\u00e1ucaso loitando contra os otom\u00e1ns (poucos meses antes da s\u00faa chegada ao mar Negro, o asalto combinado das forzas de Iudenich e a Frota do Mar Negro permitiu a captura da importante cidade de Trebisonda), e que os nav\u00edos otom\u00e1ns po\u00f1\u00edan en perigo. Logrou que o \"Yavuz Sultan Selim\" (o \"G\u00f6ben\" que, con tripulaci\u00f3n e mandos alem\u00e1ns, se unira \u00e1 frota otom\u00e1) e o \"Midilli\" (\"Breslau\") tivesen que abandonar o seu ataque no mar Negro e minou a entrada ao B\u00f3sforo. Tam\u00e9n combateu eficazmente a ameaza dos U-boot alem\u00e1ns, que tiveron que limitar severamente as s\u00faas actividades desde a s\u00faa base na cidade b\u00falgara de Varna, e as\u00ed mellorou notablemente a seguridade dos mercantes rusos que abastec\u00edan as frontes cauc\u00e1sica e suroccidental; encarg\u00f3uselle as\u00ed mesmo planear a invasi\u00f3n do estreito do B\u00f3sforo, que xamais tivo lugar. A frota de Kolchak tivo grande \u00e9xito afundindo barcos carboeiros turcos e, posto que non hab\u00eda li\u00f1as f\u00e9rreas que unisen as minas de carb\u00f3n do leste de Turqu\u00eda con Constantinopla, causou un gran dano ao esforzo b\u00e9lico turco. Durante o per\u00edodo de mando de Kolchak, a s\u00faa frota logrou unha superioridade total fronte \u00e1 do inimigo.\nO maior desastre que tivo lugar baixo o seu mando foi a explosi\u00f3n do acoirazado tipo \"dreadnought\" \"Emperatriz Mar\u00eda\" no porto de Sebastopol o 7 de novembro de 1916. Levouse a cabo unha coidadosa investigaci\u00f3n que indicou que a explosi\u00f3n foi probablemente accidental.\nO per\u00edodo revolucionario.\nA comezos de 1917, a situaci\u00f3n pol\u00edtica do Imperio ruso deterior\u00e1base por momentos, e Kolchak viaxou a Batum para entrevistarse co comandante supremo do C\u00e1ucaso, o gran duque Nicolao, sobre o acondicionamento dos portos do C\u00e1ucaso e de Trebisonda para abastecer \u00e1s forzas rusas na zona. Ao recibir un telegrama coas primeiras noticias da revoluci\u00f3n en Petrogrado apresurouse a volver a Sebastopol. \u00c1 s\u00faa chegada xa se producira a abdicaci\u00f3n do tsar Nicolao como consecuencia da Revoluci\u00f3n de Febreiro de 1917. A diferenza das revoltas na Frota do B\u00e1ltico, na que o seu comandante foi asasinado, a reputaci\u00f3n de Kolchak e o respecto que inspiraba evitou a repetici\u00f3n destes feitos na do Mar Negro.\nAo comezo, convencido da incapacidade do \u00faltimo Goberno tsarista, viu con bos ollos a revoluci\u00f3n, crendo que dar\u00eda paso a un gabinete liberal capaz de levar ao pa\u00eds \u00e1 vitoria militar. Kolchak defend\u00eda a guerra como catarse purificadora, as\u00ed como o nacionalismo e o militarismo, aos que consideraba principais virtudes humanas, \u00e1 vez que se opo\u00f1\u00eda ao pacifismo, o socialismo e o internacionalismo, que asociaba \u00e1 democracia occidental, en cuxa conveniencia para ser implantada en Rusia non cr\u00eda. A s\u00faa ideolox\u00eda pol\u00edtica era m\u00e1is pr\u00f3xima a unha monarqu\u00eda constitucional de tipo brit\u00e1nico. As primeiras semanas, antes da radicalizaci\u00f3n da situaci\u00f3n, Kolchak puido traballar conxuntamente cos novos soviets de soldados ata que a axitaci\u00f3n fixo que se convencese de que a propaganda entre as tropas minaba o esforzo de guerra. Trala Revoluci\u00f3n de Febreiro, Kolchak recibiu diversas invitaci\u00f3ns de grupos pol\u00edticos liberais e conservadores para entrar en pol\u00edtica grazas \u00e1 s\u00faa fama de patriotismo e liderado durante a guerra.\nEn abril, a Frota do Mar Negro sumiuse no caos, coa radicalizaci\u00f3n dos soviets de mari\u00f1eiros. En maio, Kolchak viaxou brevemente \u00e1 capital onde lle ofreceron o mando da Frota do B\u00e1ltico, para tratar de conter a delicada situaci\u00f3n revolucionaria nesta, pero finalmente non foi transferido. Durante a s\u00faa estancia en Petrogrado, mostrouse de acordo co uso das tropas que fora ordenado polo gobernador militar da cidade, o xeneral Lavr Korn\u00edlov, durante a crise de abril. De volta ao mar Negro, o , rexeitou entregar a s\u00faa espada como esixiron os soviets aos oficiais da frota, que demandaran o desarme dos mesmos crendo que hab\u00eda unha conspiraci\u00f3n contrarrevolucionaria entre os oficiais, lanz\u00e1ndoa ao mar e partindo pouco despois \u00e1 capital para tratar de convencer ao Goberno da necesidade de restaurar a disciplina no ex\u00e9rcito.\nO ministro de Defensa, Kerenskii, \u00f3 descubrir unha conspiraci\u00f3n para converter a Kolchak en ditador, e existindo unha solicitude estadounidense para que este lles asesorase sobre unha posible operaci\u00f3n contra Constantinopla, Kerenskii ordenoulle sa\u00edr do pa\u00eds para que exercese como asesor militar do Reino Unido e os EE. UU. Partiu cara aos Estados Unidos en agosto, a trav\u00e9s de Bergen, Londres e o Canad\u00e1, invitado non polo Goberno estadounidense, sen\u00f3n pola delegaci\u00f3n naval americana que estaba de visita en Rusia. O , chegou \u00e1 capital estadounidense. O Goberno de Washington, que non solicitara a viaxe de Kolchak, non chegou a entender o prop\u00f3sito da s\u00faa misi\u00f3n, que resultou un fracaso. Kolchak supuxera polas s\u00faas conversas coa delegaci\u00f3n naval estadounidense en Rusia que Washington planeaba emprender unha misi\u00f3n anfibia contra os estreitos otom\u00e1ns e desexaba o seu consello nesta operaci\u00f3n pero, unha vez nos Estados Unidos, quedou claro que non era as\u00ed. Por conseguinte, tras varias semanas de visitas a diversos centros da Armada e de asesoramento naval xeral, preparouse para regresar a Rusia. Co B\u00e1ltico bloqueado polo inimigo, decidiu regresar a Rusia por Asia a finais do mes seguinte. O 26 de outubro a delegaci\u00f3n rusa chegou a San Francisco e o 9 de novembro partiu rumbo a Vladivostok nun buque xapon\u00e9s.\nA guerra civil rusa.\nPrimeiras actividades contrarrevolucionarias.\nKolchak atop\u00e1base nos Estados Unidos, a punto de embarcar en San Francisco para regresar a Rusia a trav\u00e9s do Xap\u00f3n, cando tivo lugar a Revoluci\u00f3n de Outubro, en novembro de 1917. Completamente entregado \u00e1 loita contra os Imperios Centrais, ofreceuse \u00e1 \"Royal Navy\" para continuar a loita. A pesar do seu convencemento da necesidade de implantar unha ditadura en Rusia, Kolchak, contrario a encabezar a\u00ednda un movemento favorable a esta, preferiu alistarse cos brit\u00e1nicos para continuar a guerra, que aceptaron a s\u00faa oferta en decembro de 1917. Op\u00faxose firmemente ao Tratado de Brest-Litovsk e estaba decidido a continuar combatendo a Alema\u00f1a ata a vitoria militar.\nInicialmente, os brit\u00e1nicos pensaron en envialo a Mesopotamia, pero ao final o Goberno brit\u00e1nico decidiu que ser\u00eda m\u00e1is \u00fatil para os aliados que axudara a acabar cos bolxeviques e volvera introducir a Rusia na guerra. Cami\u00f1o de Rusia, en Pequ\u00edn recibira o encargo brit\u00e1nico, que non puido levar a cabo pola oposici\u00f3n xaponesa, de reunir as unidades rusas en Manchuria para apoiar a contrarrevoluci\u00f3n. Desde finais de abril de 1918 e durante cerca de dous meses tratou sen \u00e9xito de reunir as forzas rusas, chinesas e mongois que estaban na concesi\u00f3n rusa ao longo do ferrocarril transmanchuriano. Durante este per\u00edodo Kolchak tivo que enfrontarse con alg\u00fans dos l\u00edderes contrarrevolucionarios da rexi\u00f3n, os atam\u00e1ns cosacos, Grigorii Semionov e Iv\u00e1n Kalmykov, cos que m\u00e1is adiante mantivo tensas relaci\u00f3ns.\nO 15 de maio de 1919, como encargado militar do pseudogoberno formado polo xeneral Horvat en Harbin con apoio xapon\u00e9s, tratou en balde de someter a Semionov, que trala s\u00faa entrevista con Kolchak se proclamou independente de Horvat e rompeu con este e Kolchak, quen tratou de que abandonase a s\u00faa colaboraci\u00f3n co Xap\u00f3n. Trala disputa con Semionov, Kolchak rompeu a s\u00faa anterior inclinaci\u00f3n temporal cara ao Xap\u00f3n. Ante a s\u00faa incapacidade de entenderse cos xaponeses, Horvat relevouno do seu posto a finais de maio outorg\u00e1ndolle o mando dunha unidade militar menor. Kolchak tratou de utilizala para marchar sobre Vladivostok pero Kalmykov bloqueoulle o paso.\nDerrocamento do Directorio de Omsk e ascenso a gobernante supremo.\nO 30 de xu\u00f1o, decidiu abandonar a empresa ante a oposici\u00f3n xeral. De novo enfermo, partiu a descansar ao Xap\u00f3n, onde renovou os seus contactos cos brit\u00e1nicos. No Xap\u00f3n forxou amizade co xeneral Alfred Knox, antigo agregado militar brit\u00e1nico en Rusia e xefe da misi\u00f3n militar brit\u00e1nica, que estaba no pa\u00eds cami\u00f1o de Siberia e que, ademais de ser considerado o m\u00e1is agudo observador da situaci\u00f3n do pa\u00eds, era un home de tendencia autoritaria e hostil aos movementos socialistas. Acompa\u00f1ado de Knox, Kolchak regresou a Rusia e desembarcou en Vladivostok, o .\nDe al\u00ed trasladouse a Omsk (), cami\u00f1o de Crimea onde resid\u00eda a s\u00faa familia e pensaba unirse \u00e1 loita contra o Goberno sovi\u00e9tico. Nesta cidade recibiu o ofrecemento do novo Directorio de converterse no seu ministro de Defensa, que aceptou o , coa aprobaci\u00f3n de Knox. O Directorio form\u00e1rase por acordo do Goberno provisional siberiano e do Komuch, conform\u00e1ndose unha inestable alianza de grupos de tendencias liberais, conservadoras e socialdem\u00f3cratas (socialrevolucionarios e menxeviques), unida polo seu antibolxevismo. Kolchak era a figura m\u00e1is prestixiosa deste gabinete de catorce homes; o Directorio esperaba xogar a baza do respecto que lle ti\u00f1an os aliados, en especial o xefe da misi\u00f3n militar brit\u00e1nica, o xeneral Alfred Knox. O seu aspecto marcial, o seu patriotismo, o seu anticuado c\u00f3digo de valores que lle daban un aura de integridade nunha cidade corrupta, a s\u00faa fama como explorador e como un dos mellores oficiais da mari\u00f1a, favorec\u00e9rono.\nA pesar de formar finalmente un Goberno os \u00faltimos d\u00edas de outubro, o final do Directorio era inminente; importantes forzas conspiraban xa ent\u00f3n para o seu derrocamento e a proclamaci\u00f3n dunha ditadura, coa simpat\u00eda de Knox, que, segundo o diario do comandante das forzas do Directorio, o xeneral Boldyrev, xa puxera os seus ollos en Kolchak como candidato ao cargo de ditador. Knox, xa antes de partir de Vladivostok cara a Omsk, comunicara ao director da espionaxe brit\u00e1nica que Kolchak era \u00abo mellor ruso para o noso prop\u00f3sito no Extremo Oriente\u00bb.\nPoucos d\u00edas despois, o 18 de novembro, un oficial cosaco, o esaul Iv\u00e1n Kras\u00edlnikov arrestou a Nikolai Avksentiev, Vladimir Zenzinov e a outros dirixentes socialrevolucionarios. O golpe contou coa connivencia de Knox e a misi\u00f3n militar brit\u00e1nica, a\u00ednda que a s\u00faa participaci\u00f3n directa \u00e9 controvertida. Os brit\u00e1nicos, que asignaran un batall\u00f3n das s\u00faas tropas como escolta de Kolchak (\u00fanico ministro que recibiu semellante trato), protexeron ademais os edificios oficiais e patrullaron as r\u00faas da cidade tralo golpe para evitar posibles acci\u00f3ns armadas en defensa do Directorio por parte da Lexi\u00f3n Checoslovaca. Polo xeral, os representantes aliados na zona favorec\u00edan a implantaci\u00f3n dunha ditadura militar.\nOs restantes membros do gabinete nomearon a Kolchak \u2013recentemente chegado dunha inspecci\u00f3n da fronte\u2013 gobernante supremo (\"Verjovny Prav\u00edtel\") con poderes ditatoriais e \u00abcomandante en xefe das forzas de mar e terra\u00bb tras sopesar e descartar ao xeneral Vasili B\u00f3ldyrev, comandante das forzas do Directorio. Kolchak, que favorec\u00eda a implantaci\u00f3n dunha ditadura militar, non tomara parte no golpe de Estado, e ach\u00e1base \u00e1 mantenta ausente de Omsk. Ao mesmo tempo, o Consello de Ministros ascendeuno a almirante. Pouco despois os dirixentes socialrevolucionarios detidos durante o golpe foron deportados, coa condici\u00f3n de que abandonasen a actividade pol\u00edtica, mentres que os principais militares que participaran no mesmo eran ascendidos.\nAs reacci\u00f3ns ao pronunciamento foron variadas, desde a hostilidade de socialrevolucionarios e menxeviques ou dos lexionarios checoslovacos, do primeiro ministro brit\u00e1nico ou do presidente estadounidense, pasando polo escepticismo dos partidarios da autonom\u00eda de Siberia dentro do Imperio ruso, de Semionov ou dos xaponeses, ou a indiferenza da maior\u00eda do campesi\u00f1ado, ata o apoio entusiasta dos \"kadetes\" e os partidos de dereita, os oficiais, os c\u00edrculos empresariais ou diversos representantes aliados na rexi\u00f3n.\nA ditadura: Kolchak e o seu r\u00e9xime.\nPrimeiras medidas.\nOs socialrevolucionarios arrestados durante o golpe foron expulsados de Siberia, e Kolchak publicou o seguinte manifesto:\nOutra medida aprobada pronto polo novo Goberno foi a privatizaci\u00f3n de parte do comercio, nacionalizado antes polos bolxeviques, para satisfacci\u00f3n dos Congresos Siberianos de Comercio e Industria, que desencadeou unha onda de especulaci\u00f3n e de escaseza de produtos. Os empresarios, que apoiaran o golpe de Estado, mantiveron grande influencia en cuesti\u00f3ns econ\u00f3micas na ditadura, tanto desde dentro como desde f\u00f3ra do Goberno.\nKolchak e os aliados.\nPara ga\u00f1arse o favor dos aliados e da opini\u00f3n p\u00fablica estranxeira a ditadura mantivo unha continua propaganda a favor da democracia, de escasa credibilidade na zona. Tam\u00e9n como xesto aos aliados, o novo r\u00e9xime comprometeuse ao pago da enorme d\u00e9beda exterior rusa, que fora rexeitada polo Goberno bolxevique. A misi\u00f3n militar brit\u00e1nica converteuse nun dos piares fundamentais do novo r\u00e9xime siberiano de Kolchak. O xeneral Knox quedou como responsable das unidades da retagarda mentres que o xeneral franc\u00e9s Maurice Janin mandaba as tropas estranxeiras da fronte (). Os brit\u00e1nicos convert\u00e9ronse no primeiro subministrador de armas e di\u00f1eiro para o r\u00e9xime de Kolchak. Dada a pronta retirada dos checoslovacos da fronte para pasar a vixiar o Transiberiano a comezos de 1919, o mando e a influencia de Janin quedaron en puramente nominais fronte aos de Knox.\nOs oito mil soldados estadounidenses en Siberia ti\u00f1an orde de ser estritamente neutrais con respecto aos \u00abasuntos internos de Rusia\u00bb, limit\u00e1ndose a manter o funcionamento do ferrocarril Transiberiano no Extremo Oriente. O comandante estadounidense, William S. Graves, sent\u00eda desagrado polo goberno de Kolchak, ao que consideraba reaccionario e autocr\u00e1tico, unha opini\u00f3n compartida polo ent\u00f3n presidente dos Estados Unidos, Woodrow Wilson. A pesar dos receos cara \u00e1 ditadura de Kolchak, os estadounidenses envi\u00e1ronlle armamento e conced\u00e9ronlle cr\u00e9ditos, pero non reco\u00f1eceron oficialmente o seu Goberno.\nOs checoslovacos mostr\u00e1ronse host\u00eds a Kolchak desde o comezo. O Consello Nacional Checo aprobou unha moci\u00f3n o que condenaba o seu golpe de Estado e neg\u00e1ndose en principio a colaborar co seu r\u00e9xime. Pronto houbo mot\u00edns entre as tropas e Radola Gajda, ao que o consello prohibiulle castigar aos axitadores, abandonou a Lexi\u00f3n e pasouse ao servizo de Kolchak. En xaneiro de 1919, unidades enteiras neg\u00e1ronse a regresar \u00e1 fronte e a Lexi\u00f3n houbo de pasar \u00e1 retagarda, encarg\u00e1ndose de patrullar o Transiberiano entre Ekaterimburgo, Cheli\u00e1binsk e Irkutsk.\nNaquel momento, preto de cen mil tropas aliadas atop\u00e1banse en Siberia, oficialmente enviadas para axudar \u00e1 Lexi\u00f3n Checoslovaca a restablecer a fronte oriental contra os Imperios Centrais, pero na pr\u00e1ctica para loitar contra o Goberno sovi\u00e9tico. A Lexi\u00f3n Checa e as misi\u00f3ns militares brit\u00e1nica, estadounidense, italiana e francesa defend\u00edan a retagarda de Kolchak e manti\u00f1an aberta unha ruta de abastecemento de seis mil catrocentos quil\u00f3metros, desde Vladivostok a Omsk, ao longo do Transiberiano. Kolchak nunca aprobou o repartimento das zonas de vixilancia polos aliados, pero non se opuxo con firmeza a ela porque era unha v\u00eda de abastecemento esencial para o seu goberno e os aliados garant\u00edan o seu funcionamento.\nA finais de 1918, Kolchak enviou ao antigo primeiro ministro liberal do Goberno provisional ruso, o pr\u00edncipe Georgii Lvov, como representante do seu Goberno, para tratar de obter o reco\u00f1ecemento internacional deste por parte dos aliados, sen \u00e9xito. Os aliados, con todo, si sostiveron a Kolchak militarmente con amplas subministraci\u00f3ns: nos seis primeiros meses de 1919, o ex\u00e9rcito branco do almirante obtivo dos aliados un mill\u00f3n de fus\u00eds, quince mil metralladoras, setecentos can\u00f3ns, oitocentos mill\u00f3ns de cartuchos e roupa e equipo militar para medio mill\u00f3n de homes, a\u00ednda que \u00e9 dif\u00edcil saber que proporci\u00f3n dese material acabou chegando \u00e1 fronte. A munici\u00f3n entregada a Kolchak neste per\u00edodo equival\u00eda \u00e1 produci\u00f3n sovi\u00e9tica para todo o ano.\nDitadura e democracia.\nM\u00e1is al\u00f3 da s\u00faa fachada constitucional, a ditadura de Kolchak abandonou calquera intento de democracia ou liberdades, impediu que o Consello de Ministros herdado do Directorio exercese control alg\u00fan sobre as tarefas de goberno e entregou o poder ao ex\u00e9rcito, que se mostrou, ao contrario do esperado polos seus defensores, como deshonesto e incapaz, utilizando este poder para crear feudos e levar a cabo unha especie de vinganza persoal sobre os que consideraba culpables da perda dos seus antigos privilexios. O novo xefe do Estado Maior, o novo coronel Dmitri L\u00e9bedev, estendeu aos poucos o control dos militares polos territorios controlados por Kolchak e infiltrouse na administraci\u00f3n. O Estado Maior, cun persoal cada vez m\u00e1is numeroso, empregaba a miles de oficiais que rexeitaban a fronte e entreg\u00e1banse a in\u00fatiles traballos en comit\u00e9s diversos de nulo resultado. A camarilla de Kolchak, reunida informalmente no consello do gobernante supremo, cobrou unha importancia pol\u00edtica crecente e acantoou ao Consello de Ministros, que foi perdendo progresivamente influencia durante a primeira metade de 1919.\nA aparencia democr\u00e1tica era necesaria para lograr o apoio dos aliados, fundamental para lograr o reco\u00f1ecemento oficial como Goberno de Rusia (que finalmente non obtivo), conseguir participar na Conferencia de Paz de Par\u00eds, seguir obtendo armamento e abastos para a s\u00faa loita contra o Goberno sovi\u00e9tico, controlar as actividades desestabilizadoras do Xap\u00f3n no Extremo Oriente ruso ou mitigar a hostilidade da Lexi\u00f3n Checoslovaca. Kolchak, con todo, albergaba escasas simpat\u00edas pola democracia, e negouse a contemplar a convocatoria de elecci\u00f3ns para a futura asemblea constitu\u00ednte ata logo da guerra, ou a aceptar que participasen nela formaci\u00f3ns socialistas.\nA maior\u00eda do gabinete era \"kadete\", ben oficial ou oficiosamente, como o era o programa de goberno e a ideolox\u00eda do r\u00e9xime. A proximidade do almirante cos \"kadetes\" deb\u00edase en parte \u00e1 s\u00faa experiencia pol\u00edtica, da que el carec\u00eda, e a compartir o ideal dunha gran Rusia. Cos reveses militares no ver\u00e1n de 1919 acentu\u00e1ronse ademais tres caracter\u00edsticas no seu goberno, habituais no pasado: o chovinismo, a xenofobia e o antisemitismo, utilizado como xustificaci\u00f3n dos seus erros.\nO ditador e o seu contorno.\nKolchak, no canto de exercer o goberno a trav\u00e9s do gabinete, prefer\u00eda facelo de xeito informal, rodeado de favoritos e conselleiros oficiosos. Teoricamente subordinado ao control do gabinete, pod\u00eda aprobar \u00abmedidas extraordinarias\u00bb que lle permit\u00edan zafarse de tal control. As forzas m\u00e1is reaccionarias, ademais, reun\u00edronse en torno a Kolchak, ill\u00e1ndoo cada vez m\u00e1is dos seus ministros. Pronto unha camarilla de aduladores e aproveitados utilizou o poder arbitrario de Kolchak para fundar unha especie de corte \u00f3 seu redor. Desde o , calquera ataque contra o ditador quedou penado coa morte, mentres que a \u00abcalumnia\u00bb quedaba castigada con prisi\u00f3n perpetua. Malia a propaganda, Kolchak, patriota fervoroso, bizarro, e con certa capacidade de atracci\u00f3n das delegaci\u00f3ns aliadas, non se mostrou \u00e1 altura como pol\u00edtico, economista ou militar. Privado de astucia pol\u00edtica e do necesario carisma para lograr o apoio popular para a s\u00faa causa, o seu pasado de militar e estudoso non o preparara para a moi complicada tarefa de derrotar ao Goberno sovi\u00e9tico desde a subdesenvolvida Siberia. O seu programa pol\u00edtico reflect\u00eda m\u00e1is a s\u00faa fe persoal que o desexo de lograr apoio entre a poboaci\u00f3n. A s\u00faa habilidade para tratar cos seus subordinados pol\u00edticos era nula, afeito a mandar e non a negociar. Entregado e traballador, desco\u00f1ec\u00eda completamente, con todo, a complexidade dunha administraci\u00f3n p\u00fablica e daba a impresi\u00f3n aos que o co\u00f1eceron durante a \u00e9poca de ditador de atoparse f\u00f3ra do seu elemento natural, as forzas armadas.\nM\u00e1is c\u00f3modo en asuntos militares que nos pol\u00edticos, Kolchak concentrouse intensamente naqueles, descoidando estes e reun\u00edndose soamente de tarde en tarde co gabinete ou o primeiro ministro. Malia o seu desco\u00f1ecemento total da guerra en terra, Kolchak tratou de dirixir as operaci\u00f3ns militares, para desgusto dos seus subordinados. Ao redor dun terzo do seu per\u00edodo de goberno Kolchak achouse ausente da capital, de viaxe pola fronte. Isto non asegurou, con todo, o seu control sobre as forzas armadas, non xa a dos atam\u00e1ns cosacos que se conduc\u00edan como reis, sen\u00f3n os ex\u00e9rcitos da fronte, mandados por oficiais rivais e en ocasi\u00f3ns insubordinados.\nMalia o seu t\u00edtulo de ditador, o car\u00e1cter de Kolchak tampouco era habitual en tal posto. Con escaso criterio pol\u00edtico e militar, era facilmente influenciable e ti\u00f1a escasa vontade propia. Era moi susceptible \u00e1s cr\u00edticas, a mi\u00fado mal informado e propenso a delegar as decisi\u00f3ns, incluso as m\u00e1is importantes. O seu ministro de Defensa durante o ver\u00e1n de 1919 describiuno as\u00ed:\nPrivado da capacidade necesaria, tampouco contou en xeral con conselleiros e colaboradores que a suplisen, rodeado fundamentalmente por aventureiros e aproveitados que co\u00f1ec\u00edan a debilidade do almirante por calquera plan presentado como necesario para a patria ou do movemento. En parte a mediocridade da administraci\u00f3n de Kolchak deb\u00edase \u00e1 elecci\u00f3n de persoal do propio almirante, pero tam\u00e9n provi\u00f1a da escaseza de pol\u00edticos e administradores de talento na rexi\u00f3n.\nA sa\u00fade de Kolchak tampouco correspond\u00eda \u00e1s necesidades da ditadura: as s\u00faas viaxes polo \u00c1rtico, o seu continuo traballo durante anos no Almirantado e a fronte, e a dura impresi\u00f3n das revoluci\u00f3ns afect\u00e1ronlle f\u00edsica e mentalmente. Enfermo cun gromo de gripe e pneumon\u00eda en decembro de 1918 que case lle custa a vida, soamente reapareceu en p\u00fablico en febreiro e daba a impresi\u00f3n de acharse esgotado e enfermo.\nA ditadura e as forzas sociais.\nAs vitorias militares do inverno de 1919 atrasaron a promulgaci\u00f3n de lexislaci\u00f3n, especialmente a social, ata a primavera, dada a concentraci\u00f3n do Goberno nos asuntos militares e a contrariedade a tratar temas controvertidos no Movemento Branco. As leis aprobadas finalmente neste \u00e1mbito na primavera foron incompletas, contraditorias e provisionais.\nXa a finais de 1919, o representante brit\u00e1nico en Siberia, \"sir\" Charles Eliot, describ\u00eda ao seu Goberno o r\u00e9xime de Kolchak como impopular, sostido unicamente polas clases acomodadas, o ex\u00e9rcito e os funcionarios, cun ex\u00e9rcito cheo de oficiais reaccionarios, a mi\u00fado mon\u00e1rquicos, e unha imaxe moito menos liberal que a da s\u00faa propaganda entre a poboaci\u00f3n. A propaganda dos sovi\u00e9ticos terminou sendo m\u00e1is efectiva que a do r\u00e9xime de Kolchak, que daba unha impresi\u00f3n reaccionaria e favorable \u00e1 restauraci\u00f3n do antigo r\u00e9xime tsarista.\nIncapaz de impo\u00f1er o control do Goberno central no campo, aquel decidiu non celebrar as elecci\u00f3ns aos zemstvos rurais e prorrogar a s\u00faa composici\u00f3n de 1917 tras ser purgados polo ex\u00e9rcito dos seus membros m\u00e1is host\u00eds ao novo Goberno. Privados de autoridade real, estes \u00f3rganos de goberno local quedaron paralizados. O escaso control administrativo do campo quedou en mans do Ministerio do Interior.\nOs gobernos municipais das cidades, as dumas municipais, si que celebraron elecci\u00f3ns pero, dada a represi\u00f3n do r\u00e9xime contra toda oposici\u00f3n e o risco para calquera opositor, rexistraron un nivel moi alto de abstenci\u00f3n.\nA relaci\u00f3n co campesi\u00f1ado foi mala pola incapacidade da administraci\u00f3n de expo\u00f1er de forma clara a s\u00faa postura sobre a propiedade da terra. Os tecnicismos legais que indicaban que a cuesti\u00f3n quedaba posposta \u00e1 decisi\u00f3n da futura asemblea constitu\u00ednte, a devoluci\u00f3n de parte das terras aos terratenentes e a expropiaci\u00f3n polo Estado das terras ocupadas polos campesi\u00f1os ata a decisi\u00f3n da asemblea produciron o aumento da desconfianza dos campesi\u00f1os, que v\u00edan estas acci\u00f3ns como meras manobras que ocultaban a volta \u00e1 situaci\u00f3n anterior \u00e1s revoluci\u00f3ns. Os abusos dos atam\u00e1ns cosacos, en teor\u00eda subordinados a Kolchak pero na pr\u00e1ctica a mi\u00fado f\u00f3ra do seu control, influ\u00edron tam\u00e9n enormemente na hostilidade de moitos campesi\u00f1os cara ao r\u00e9xime de Kolchak que, coas s\u00faas salvaxes acci\u00f3ns punitivas contra os pobos que se resist\u00edan \u00e1s levas ou ao pago de impostos, empeorou a situaci\u00f3n.\nTampouco foi boa a relaci\u00f3n entre o r\u00e9xime e as minor\u00edas da rexi\u00f3n polo chovinismo ruso de Kolchak, os seus oficiais, e os pol\u00edticos \"kadetes\", opostos \u00e1s ambici\u00f3ns nacionalistas das minor\u00edas, \u00e1s que opuxeron en todo momento o seu ideal dunha Rusia indivisible. A\u00ednda que de importancia secundaria en Siberia, a cuesti\u00f3n privou ao Movemento de importantes apoios e frustrou acordos con forzas nacionalistas como o Goberno finland\u00e9s, disposto no ver\u00e1n de 1919 a marchar sobre Petrogrado a cambio, entre outras condici\u00f3ns, do reco\u00f1ecemento oficial da s\u00faa independencia, que Kolchak rexeitou conceder.\nA industria na rexi\u00f3n era escasa, a comezos da primeira guerra mundial Siberia contaba unicamente co 10,5\u00a0% das f\u00e1bricas do pa\u00eds, o 4,3\u00a0% dos obreiros e o 2,2\u00a0% da produci\u00f3n industrial. As f\u00e1bricas siberianas adoitaban ser m\u00e1is pequenas e antigas que as doutras partes do pa\u00eds, tend\u00edan a centrarse na explotaci\u00f3n das materias primas da rexi\u00f3n e a produci\u00f3n de maquinaria, t\u00e9xtiles, produtos qu\u00edmicos ou armamento era case nula. O Transiberiano empregaba case a un terzo dos obreiros e o seu mantemento depend\u00eda case por completo de f\u00e1bricas en mans dos sovi\u00e9ticos.\nA relaci\u00f3n do r\u00e9xime cos sindicatos foi mala, sendo estes reprimidos militarmente, malia que as s\u00faas protestas eran en xeral de car\u00e1cter econ\u00f3mico e non pol\u00edtico. O dereito de folga foi prohibido. Xa antes da toma do poder por Kolchak os traballadores siberianos, que aceptaran as insurrecci\u00f3ns contra os sovi\u00e9ticos inicialmente, desilusion\u00e1ranse cos novos gobernos: o per\u00edodo de Kolchak acentuou o descontento e as protestas. O Ministerio de Traballo, en mans dun antigo menxevique, era impotente para aplicar medida algunha ou para frear os abusos dos militares. O ex\u00e9rcito prefer\u00eda a prohibici\u00f3n dos sindicatos, pero as relaci\u00f3ns cos aliados impediron que fosen disoltos, malia ser sometidos a dura represi\u00f3n.\nEn econom\u00eda o Goberno mostrou unha clara preferencia pola empresa privada fronte \u00e1s fortes cooperativas da rexi\u00f3n, a pesar do apoio destas e da incapacidade daquelas para resolver os problemas de abastecemento e da produci\u00f3n b\u00e9lica. Fronte aos douscentos mill\u00f3ns achegados ao esforzo b\u00e9lico de Kolchak polas cooperativas, as empresas privadas apenas alcanzaron os doce. Nalg\u00fans c\u00edrculos do Goberno e, especialmente, do ex\u00e9rcito, asoci\u00e1base \u00e1s cooperativas co bolxevismo.\nEn parte o descontento da poboaci\u00f3n deb\u00edase a causas econ\u00f3micas: gran parte dos produtos manufacturados import\u00e1ronse doutras rexi\u00f3ns ou do estranxeiro antes da guerra civil e ata os produtos m\u00e1is esenciais aumentaran extraordinariamente o seu prezo ante a imposibilidade de importalos usando o Transiberiano, que se reservaba case de forma exclusiva para uso militar. O problema da distribuci\u00f3n tam\u00e9n inclu\u00edu aos alimentos, cuxa falta afectou \u00e1 poboaci\u00f3n das cidades, o que facilitou a extensi\u00f3n de epidemias de tifo, escarlatina ou gripe, que creceron ao longo de 1919. As medidas do Goberno para mellorar a situaci\u00f3n dos traballadores foron tard\u00edas e insuficientes.\nOutro grave problema do Goberno foi a cantidade de refuxiados que se concentraron nas cidades, mal preparadas para acollelos: Omsk pasou duns cento trinta mil habitantes en 1917 a m\u00e1is de medio mill\u00f3n durante o goberno de Kolchak. A\u00ednda que unha minor\u00eda viv\u00eda na opulencia, a maior\u00eda resgard\u00e1base en vag\u00f3ns de tren, hoteis repletos ou chabolas nos arredores da cidade, en condici\u00f3ns similares aos traballadores. A poboaci\u00f3n crecera duns quince mill\u00f3ns en 1917 a vinte en 1919, a\u00ednda que s\u00f3 Siberia Occidental pod\u00eda alimentar a sesenta mill\u00f3ns segundo c\u00e1lculos das cooperativas.\nO Goberno, a\u00ednda consciente do desafecto dos traballadores debido \u00e1 s\u00faa incapacidade de fornecerlles alimentos e combustible, foi incapaz de resolver a situaci\u00f3n debido a diversos factores: a indiferenza do ex\u00e9rcito \u00e1s necesidades dos civ\u00eds, a ineptitude da administraci\u00f3n, a preferencia pola empresa privada fronte \u00e1s m\u00e1is eficientes cooperativas locais, o aumento da poboaci\u00f3n ou os problemas de transporte.\nPrimeiros combates: avances e retrocesos (novembro de 1918 - xaneiro de 1919).\nInicialmente as forzas brancas de Kolchak obtiveron notables \u00e9xitos, que ocultaron, por\u00e9n, a desorde no ex\u00e9rcito e a corrupci\u00f3n na capital. Dado que Kolchak non dominaba o combate terrestre, deixou a maior\u00eda da planificaci\u00f3n estrat\u00e9xica en mans do coronel Dmitri L\u00e9bedev, sen experiencia algunha de mando, \u2013promovido a xeneral\u2013 e o seu Estado Maior.\nO ex\u00e9rcito norte, ao mando do checo Radola Gajda, que avanzaba desde Ekaterimburgo desde novembro, tomou Perm o e, tras unha pausa para reorganizarse, despregouse desde esta base estrat\u00e9xica. O Terceiro Ex\u00e9rcito Vermello cedeu ao redor de 200\u00a0km nun mes de combates librados a preto de 35 graos baixo cero. As unidades de Kolchak obtiveron un substancioso bot\u00edn na cidade, tanto en prisioneiros como en armamento e transporte, e o control dunha importante f\u00e1brica de armamento. A vitoria militar serviu ademais para desviar a atenci\u00f3n das matanzas producidas polo levantamento dos d\u00edas anteriores en Omsk.\nO alborozo inicial, con todo, pronto deu paso a maior sobriedade cando os sovi\u00e9ticos lograron capturar Uf\u00e1 o . Tras perder as cidades industriais con f\u00e1bricas de armamento de Izhevsk e Votkinsk en novembro, a toma de Uf\u00e1 desbaratou os intentos de impedir o acceso dos sovi\u00e9ticos aos Urais. A finais de xaneiro estes tomaron Uralsk e a estrat\u00e9xica cidade de Oremburgo, que cortaba a conexi\u00f3n ferroviaria entre Samara e Taskent, derrotando para iso aos cosacos locais.\nA ofensiva de primavera.\nAos combates do inverno sucedeulles a planificaci\u00f3n dunha nova campa\u00f1a que comezou en marzo de 1919. O plan consist\u00eda en avanzar por tres frontes, establecidas a comezos de xaneiro:\nKolchak lograra reunir cento doce mil homes no campo de batalla contra unha forza de aproximadamente cen mil soldados bolxeviques. A escaseza de industrias en Siberia fixo que as unidades de Kolchak tiveran que ser armadas, vestidas e abastecidas polos aliados, principalmente polos brit\u00e1nicos: desde o armisticio ata agosto de 1919, o Goberno do Reino Unido gastou oficialmente 69 285 000 libras nos \u00abbrancos\u00bb segundo un informe do seu ministerio de Defensa. Malia o seu n\u00famero, as tropas de Kolchak eran a mi\u00fado levas de campesi\u00f1os sen instruci\u00f3n militar, alistados nas s\u00faas unidades pola forza e moi novas, condici\u00f3n favorecida polos oficiais para evitar aos veteranos da guerra mundial, considerados favorables aos bolxeviques.\nA ofensiva comezou o . As unidades de Kolchak avanzaron uns 150\u00a0km ao longo do ferrocarril Perm-Viatka. O Segundo Ex\u00e9rcito Vermello foi rexeitado cara ao norte e perdeu Okhansk (7 de marzo), Osa (8 de marzo) e Sarapul o .\nNo centro, o Ex\u00e9rcito Occidental rexeitou o lento avance do 5.\u00ba Ex\u00e9rcito Vermello e tomou Birks (10 de marzo) e Ufa (14 de marzo) de 1919. A comezos de abril, tomou Beleb\u00e9i (7 de abril) e Bugulma (10 de abril) e excedeu o seu obxectivo de alcanzar o r\u00edo Ik. Cambiando os plans ante a inesperada rapidez do avance, Kolchak ordenou continuar o mesmo o . O Ex\u00e9rcito Occidental continuou avanzando ao longo das li\u00f1as f\u00e9rreas Uf\u00e1-Samara e Uf\u00e1-Simbirsk, \u00e1 vez que tomaba Chistopol xunto ao r\u00edo Kama a finais de mes, cami\u00f1o de Kaz\u00e1n.\nNo sur, a retirada do Quinto Ex\u00e9rcito Vermello obrigou a facer o mesmo ao Primeiro para evitar ataques no seu flanco esquerdo e evacuou Sterlitamak a comezos de abril. Os cosacos de Oremburgo tomaron mentres Aktiubinsk o 11 de abril, cortaron a li\u00f1a f\u00e9rrea Oremburgo-Taskent e illaron \u00e1s forzas sovi\u00e9ticas en Asia Central.\nEn menos de dous meses de ofensiva Kolchak avanzara preto de trescentos quil\u00f3metros, aumentado a poboaci\u00f3n baixo o seu goberno en m\u00e1is de cinco mill\u00f3ns de persoas, tomado miles de prisioneiros do Ex\u00e9rcito Vermello e situado \u00e1s s\u00faas unidades a menos de cen quil\u00f3metros de Kaz\u00e1n, Samara ou Simbirsk. Os seus ex\u00e9rcitos lograran separar en dous ao Grupo de Ex\u00e9rcitos Oriental sovi\u00e9tico trala toma de Chistopol, o que deixou ao 2\u00ba e 3\u00ba ex\u00e9rcitos (ao norte) illados do 1\u00ba, 4\u00ba e 5\u00ba (ao sur). Coa excepci\u00f3n dun saliente no Sur, Kolchak recuperara practicamente a finais de primavera as posici\u00f3ns sostidas polos checoslovacos en agosto de 1918.\nAs sublevaci\u00f3ns antibolxeviques en Simbirsk, Kaz\u00e1n, Viatka e Samara facilitaron o seu avance. O recentemente formado Ex\u00e9rcito Vermello demostrou pouca disposici\u00f3n para o combate, e retirouse permitindo que os brancos avanzasen ata unha li\u00f1a que se estend\u00eda desde Glazov a Uralsk pasando por Oremburgo. Kolchak dominaba por ent\u00f3n un territorio de m\u00e1is de 300 000\u00a0km\u00b2, habitado por sete mill\u00f3ns de persoas. En abril, o alarmado Comit\u00e9 Executivo Central dos bolxeviques fixo da loita contra Kolchak a s\u00faa primeira prioridade, o que permitiu que os sovi\u00e9ticos contasen en xu\u00f1o cunha vantaxe num\u00e9rica duns vinte ou trinta mil homes na fronte oriental.\nDiversos factores explicaban o avance das forzas de Kolchak: o Grupo de Ex\u00e9rcitos Oriental sovi\u00e9tico perdera \u00e1s s\u00faas mellores unidades, trasladadas a outras frontes, o seu avance fora temerario, dividindo as s\u00faas forzas; os mandos menores e os comisarios mostr\u00e1ronse mediocres, a disposici\u00f3n do ataque de Kolchak fora inesperada e a superioridade num\u00e9rica deste ao comezo, notable.\nCon todo, segundo chegou o desxeo de primavera a posici\u00f3n de Kolchak dexenerou: os seus ex\u00e9rcitos avanzaran m\u00e1is al\u00f3 das s\u00faas li\u00f1as de subministraci\u00f3ns, que estaban esgot\u00e1ndose, e o Ex\u00e9rcito Vermello estaba aumentando enormemente os seus efectivos na zona co recrutamento masivo de novas tropas. A finais de maio o n\u00famero de efectivos do Grupo de Ex\u00e9rcitos Oriental triplicouse ata os 341\u00a0424 homes e o seu armamento aumentara tam\u00e9n. Mikhail Frunze chegou para tomar o mando do 5\u00ba Ex\u00e9rcito sovi\u00e9tico.\nContraofensiva sovi\u00e9tica de ver\u00e1n (maio - xullo de 1919).\nO , Mikhail Frunze atacou o flanco esquerdo de Janzhin, tomou tras dous d\u00edas Bugurusl\u00e1n e ameazou con rodear a vangarda do Ex\u00e9rcito Occidental. Grazas \u00e1 deserci\u00f3n do comandante da 25\u00aa Divisi\u00f3n sovi\u00e9tica, as unidades daquel puideron retirarse ordenadamente tralo r\u00edo Ik, posici\u00f3n que alcanzaran a mediados de maio.\nM\u00e1is ao norte, infantes sovi\u00e9ticos tomaban Chistopol o 4 de maio e pechaban as\u00ed a brecha entre unidades do Grupo de Ex\u00e9rcitos.\nO 15 de maio ca\u00eda Belebei e o 7 de xu\u00f1o a 26\u00aa Divisi\u00f3n do 5\u00ba Ex\u00e9rcito sovi\u00e9tico cruzaba o r\u00edo B\u00e9laya en persecuci\u00f3n do Ex\u00e9rcito Occidental, que abandonou no medio do p\u00e1nico Uf\u00e1, con importantes dep\u00f3sitos de armas e alimentos, dous d\u00edas despois. O intento desesperado de evitar a captura da cidade polos batall\u00f3ns selectos de Kappel, todos condecorados coa Orde de San Xurxo, que cargaron \u00e1 baioneta contra as posici\u00f3ns sovi\u00e9ticas de Frunze, fracasou e saldouse con m\u00e1is de tres mil mortos.\nNo norte, por\u00e9n, o Ex\u00e9rcito Siberiano de Gajda continuaba o seu avance e tomou Gl\u00e1zov a comezos de xu\u00f1o. Ante a retirada do Ex\u00e9rcito Occidental, Gajda quedou exposto e houbo de comezar o repregue; Gl\u00e1zov abandonouse o 13 de xu\u00f1o. Non puido realizar o desexado enlace coas tropas brit\u00e1nicas que avanzaban desde Arj\u00e1nguelsk. Sarapul fora capturada polo 2\u00ba Ex\u00e9rcito sovi\u00e9tico o 2 de xu\u00f1o. O 6 tomaba Izhevsk, que en d\u00faas semanas produc\u00eda xa cincocentos fus\u00eds diarios para os sovi\u00e9ticos. En d\u00faas semanas, as forzas de Gajda regresaran ao seu punto de partida, Perm.\nNo sur, onde a fronte mant\u00edvose estable de marzo a maio, unidades cosacas lograran atravesar as li\u00f1as do 4\u00ba Ex\u00e9rcito sovi\u00e9tico avanzando cara a Nikolaevsk, acheg\u00e1ndose \u00e1s unidades de Piotr Wrangel que asediaban Tsaritsyn e a 40\u00a0km de Samara. Tras ameazar brevemente a retagarda do 5\u00ba Ex\u00e9rcito, houberon de retirarse, sendo exiguas para manter as posici\u00f3ns alcanzadas.\nDurante o mes de maio, a maior\u00eda das unidades baskires desertaron en masa aos sovi\u00e9ticos, a\u00ednda que a primeira gran deserci\u00f3n tivo lugar en febreiro, cando dous mil deles cambiaron de bando unha vez que os sovi\u00e9ticos lles garantiron a formaci\u00f3n dunha nova rep\u00fablica aut\u00f3noma e Kolchak insistiu en disolver as unidades baskires e integralas no Ex\u00e9rcito Siberiano.\nA finais de xu\u00f1o, as forzas de Kolchak ach\u00e1banse aproximadamente onde comezaran a ofensiva de primavera. O Comit\u00e9 Central bolxevique, malia a oposici\u00f3n de Trotski e Jukums V\u0101cietis, que tem\u00edan que Kolchak dispuxese de numerosas reservas, decidiu a finais de xu\u00f1o e comezos de xullo continuar o avance m\u00e1is al\u00f3 dos Urais.\nO 1 de xullo, durante as celebraci\u00f3ns de aniversario da creaci\u00f3n do Goberno provisional siberiano, co\u00f1eceuse a perda de Perm, abandonada ese mesmo d\u00eda. As derrotas da fronte agudizaron o esgotamento mental e o nerviosismo de Kolchak, que durante xullo e agosto mostrouse extremadamente nervioso, esgotado, irascible, con ataques de ira. O seu aspecto f\u00edsico empeorou notablemente.\nO 11 de xullo, os sovi\u00e9ticos socorr\u00edan \u00e1 gornici\u00f3n de Uralsk, longo tempo sitiada. Na fronte central, o 5\u00ba Ex\u00e9rcito tomaba Zlatoust, localidade que controlaba o principal paso dos Urais, o 13 de xullo. A cidade fora abandonada apresuradamente con grandes cantidades de material, que caeron en mans dos sovi\u00e9ticos. No norte, trala ca\u00edda de Perm, Ekaterimburgo capturouse a mediados de mes (14 de xullo). Esta cidade sufrira un gran \"pogrom\" con dous mil mortos da s\u00faa escasa poboaci\u00f3n xud\u00eda pouco antes de ser tomada polos sovi\u00e9ticos, s\u00edmbolo do crecente nerviosismo dos partidarios de Kolchak e da s\u00faa procura de chibos expiatorios para os seus reveses.\nEn dez semanas, o Ex\u00e9rcito Vermello avanzara preto de cincocentos quil\u00f3metros na fronte norte e seiscentos no centro, o que privou a Kolchak das minas e as f\u00e1bricas dos Urais, a s\u00faa \u00fanica base industrial. O rev\u00e9s militar tam\u00e9n trouxo consecuencias pol\u00edticas: o reco\u00f1ecemento dos aliados ao Goberno de Omsk deixou de suscitarse.\nAs deficiencias organizativas e de estratexia do mando branco, xunto coa escasa calidade das s\u00faas tropas, que comezaron a desertar en masa ante as primeiras derrotas, quedaron de manifesto durante a contraofensiva sovi\u00e9tica. As deserci\u00f3ns para atender os campos e o gran n\u00famero de baixas entre os soldados novatos reduciron enormemente o tama\u00f1o das forzas de Kolchak, que apenas alcanzaba a metade dos sesenta mil homes de marzo dous meses m\u00e1is tarde. Os intentos de aumentar o recrutamento e de utilizar as \u00faltimas reservas fracasaron. Tampouco houbo intento alg\u00fan por utilizar os prisioneiros de guerra sovi\u00e9ticos, para desesperaci\u00f3n da misi\u00f3n militar brit\u00e1nica, que os consideraba potenciais recrutas. O mando de Kolchak preferiu executalos en masa ou encerralos en campos de prisioneiros, onde morr\u00edan a mi\u00fado de fr\u00edo e de tifo. A oficialidade, malia exemplos de hero\u00edsmo illado, mostrouse en xeral indisciplinada e caprichosa e isto dificultou a execuci\u00f3n das ordes.\nAs derrotas do ver\u00e1n supuxeron ademais un gran contratempo econ\u00f3mico para Kolchak: esfumada a posibilidade de ser reco\u00f1ecido como Goberno oficial de Rusia desapareceron as posibilidades de obter os necesarios cr\u00e9ditos dos gobernos aliados. O r\u00e9xime tivo que seguir sost\u00e9ndose da \u00fanica fonte de financiamento da rexi\u00f3n, que xa se mostrou moi xenerosa cos anteriores gobernos antibolxeviques: as cooperativas. O Goberno, con todo, coa s\u00faa preferencia ideol\u00f3xica pola empresa privada, non mantivo boas relaci\u00f3ns co sistema cooperativista, a pesar do enorme apoio econ\u00f3mico (douscentos mill\u00f3ns de rublos ata outubro de 1919) e moral recibido deste. A retirada militar tam\u00e9n causou unha crise pol\u00edtica no Goberno, cada vez menos seguro da s\u00faa vitoria final.\nContraataque en Cheli\u00e1binsk.\nCo ex\u00e9rcito en retirada creuse conveniente reorganizalo pero isto levou semanas de discusi\u00f3ns entre os mandos da fronte e o Estado Maior e a dimisi\u00f3n do xeneral Gajda, que esixira a substituci\u00f3n de L\u00e9bedev e a obtenci\u00f3n para el mesmo do mando de todas as forzas, infrutuosamente.\nMentres se discut\u00eda a conveniencia de montar un contraataque continuaba a retirada, evacu\u00e1ndose Ekaterimburgo en completa desorde o 14 de xullo. Malia a oposici\u00f3n dalg\u00fans xenerais, L\u00e9bedev, apoiado polo xeneral Konstant\u00edn S\u00e1kharov e co benepl\u00e1cito de Kolchak, logrou a aprobaci\u00f3n da contraofensiva ao redor de Cheli\u00e1binsk. O obxectivo principal de Kolchak era impresionar mediante unha vitoria militar aos representantes aliados, reunidos por ent\u00f3n en Omsk para decidir a continuaci\u00f3n do apoio ao seu Goberno.\nO plan consist\u00eda en abandonar Cheli\u00e1binsk aos sovi\u00e9ticos para, a continuaci\u00f3n, rodealos mediante un movemento de pinza formado por dous brazos: o setentrional con seis divisi\u00f3ns ao mando de Voisetjovski e o meridional con tres e unha brigada de cabaler\u00eda ao mando de Kappel. A manobra deb\u00eda acabar co aprisionamento do 5\u00ba Ex\u00e9rcito sovi\u00e9tico nunha bolsa centrada na cidade.\nO 27 de xullo, as primeiras unidades sovi\u00e9ticas entraron na cidade, abandonada segundo o plan. O ataque das unidades de Kappel, completamente inexpertas, fracasou, sendo doadamente rexeitadas pola 26\u00aa divisi\u00f3n sovi\u00e9tica, unha unidade de choque. No norte Voisetjovski logrou cortar fugazmente o ferrocarril Cheli\u00e1binsk-Ekaterimburgo, antes de ser atacado por unidades do 3\u00ba Ex\u00e9rcito sovi\u00e9tico ao mando de Frunze, que o rexeitaron cara a Kurg\u00e1n e o r\u00edo Tobol o 2 de agosto. Kolchak perdeu na operaci\u00f3n varios miles de homes e numerosos materiais e abastos. O 4 de agosto perd\u00edase tam\u00e9n Troitsk e con ela todo contacto co Ex\u00e9rcito Meridional, que comezou a s\u00faa retirada cara a Turquest\u00e1n.\nO 2 de agosto, os sovi\u00e9ticos tomaban definitivamente Cheli\u00e1binsk, centro agr\u00edcola da ladeira oriental dos Urais, e capturaron miles de prisioneiros, convert\u00e9ndose a s\u00faa vitoria en proba da ineptitude do alto mando de Kolchak, en mans do incompetente L\u00e9bedev. A comezos de agosto as forzas de Kolchak ach\u00e1banse xa ao leste do Tobol, m\u00e1is preto de Omsk que dos Urais.\nTralo fracaso da contraofensiva de Cheli\u00e1binsk, a comezos de agosto de 1919 os aliados rexeitaron a idea de que Kolchak e o seu Goberno fosen o principal centro do Movemento Branco e abandonaron a idea de reco\u00f1ecelo como Goberno oficial de Rusia, a\u00ednda que esta rexurdiu brevemente durante o outono cos pasaxeiros avances de Yud\u00e9nich e Denikin. A partir de ent\u00f3n os aliados limit\u00e1ronse a entregar a axuda xa prometida e soster moralmente ao r\u00e9xime mentres traspasaban o groso do seu apoio material a Denikin. Os intentos dalg\u00fans elementos do r\u00e9xime de chantaxear aos aliados con intentos de achegamento a Alema\u00f1a fracasaron no seu obxectivo de recuperar a axuda pasada e non contaron co apoio de Kolchak, que se negou a contemplar a cooperaci\u00f3n cos alem\u00e1ns e os seus partidarios.\nAdemais dos reveses na fronte a situaci\u00f3n na retagarda era xa no ver\u00e1n preocupante. Os excesos do ex\u00e9rcito no campo e a crise econ\u00f3mica favoreceran o descontento do campesi\u00f1ado e a aparici\u00f3n de crecentes bandas de partisanos que operaban ao norte e ao sur da li\u00f1a do Transiberiano e controlaban amplos territorios, malia estar en xeral mal armados. As derrotas na fronte acentuaron a represi\u00f3n militar e os excesos, malia as ordes do mando para acabar con estes e, en especial, coa queima de aldeas como pr\u00e1ctica de castigo.\nOs intentos dos socialistas moderados, considerados polos m\u00e1is reaccionarios pouco m\u00e1is que un grupo de \u00abkerenskistas\u00bb, de reformar o r\u00e9xime e formar un \u00f3rgano de control da ditadura, malia t\u00edmidos avances a comezos do ver\u00e1n, acabaron fracasando, neg\u00e1ndose Kolchak a finais do ver\u00e1n a estudar as s\u00faas propostas de reforma.\nA contraofensiva de Ishim-Tobol (setembro - outubro de 1919).\nTrala s\u00faa vitoria na batalla ao redor de Cheli\u00e1binsk a comezos de agosto, o Ex\u00e9rcito Vermello continuou o seu avance durante todo o mes. O 1\u00ba e 4\u00ba ex\u00e9rcitos, agrupados na fronte do Turquest\u00e1n ao mando de Mikhail Frunze, empuxaron ao Ex\u00e9rcito Meridional formado polos cosacos de Oremburgo e do Ural cara a Persia e o Sinkiang mentres que o 3\u00ba e 5\u00ba avanzaban ao longo das li\u00f1as f\u00e9rreas Ekaterimburgo-Tium\u00e9n-Ishim e Cheli\u00e1binsk-Kurg\u00e1n-Petropavlovsk, respectivamente. A mediados de agosto os sovi\u00e9ticos capturaron Tium\u00e9n e Kurg\u00e1n, abandonadas sen loita polo ex\u00e9rcito de Kolchak. A finais de mes aqueles atop\u00e1banse a 70\u00a0km do r\u00edo Ishim, \u00faltima barreira natural antes de Omsk. Ante a posibilidade de ter que evacuar a capital, sopes\u00e1ronse as alternativas militares: ben tratar de rexeitar ao inimigo no Ishim e empuxalo de volta ao r\u00edo Tobol ou abandonar a capital e formar un novo fronte ao longo do r\u00edo Obi ou cerca do Baikal. Malia os temores de afundimento militar no caso de que fracasase unha nova ofensiva, optouse por tratar de conservar a capital.\nO plan do xeneral Mikhail Dieterichs consist\u00eda nun ataque ao centro da fronte que deb\u00eda comezar o desde o Ishim, combinado cun r\u00e1pido movemento envolvente no flanco dereito contra o 5\u00ba Ex\u00e9rcito sovi\u00e9tico a cargo da cabaler\u00eda, que deb\u00eda cortar a retirada cara ao Tobol aos sovi\u00e9ticos. A planificaci\u00f3n do ataque foi deficiente e, malia a reorganizaci\u00f3n do ex\u00e9rcito a mediados de agosto, este seguiu contando cun exceso de unidades e de mandos para apenas sesenta mil homes. O 3\u00ba Ex\u00e9rcito, formado polos restos do Ex\u00e9rcito Occidental, contaba cun alto mando capaz de administrar un ex\u00e9rcito dun mill\u00f3n de homes. Os tres novos ex\u00e9rcitos (o 1\u00ba e o 2\u00ba creados pola divisi\u00f3n do Ex\u00e9rcito Siberiano e o 3\u00ba do Occidental) contaban con cinco mandos, once cuarteis xerais de corpos de ex\u00e9rcito e trinta e cinco de divisi\u00f3ns e brigadas. Os intentos de mobilizar \u00e1 burgues\u00eda para aumentar o tama\u00f1o das unidades fracasou de novo e o recrutamento apenas chegou ao 25% dos obxectivos na maior\u00eda das zonas, facendo perigar os preparativos para o ataque. A finais de agosto apenas se reuniron recrutas para formar unha divisi\u00f3n, a\u00ednda que se formaron xa mandos para once. Mentres os oficiais da fronte escaseaban, as unidades de mando na capital segu\u00edan sendo xigantescas e desproporcionadas. Eran numerosos os mozos oficiais que pod\u00edan verse en resplandecentes uniformes d\u00eda e noite na capital, pero non na fronte.\nOs intentos de reunir unha gran forza cosaca para o crucial ataque de flanco planeado por Dieterichs tampouco deron froito. A maior\u00eda dos cosacos que non se enrolaran xa nas forzas armadas non mostraron interese en unirse ao ex\u00e9rcito, tratando de non verse involucrados na guerra civil. O d\u00eda que deb\u00eda comezar a ofensiva a forza cosaca apenas reunira sete mil cincocentos homes cando se esperaban polo menos vinte mil. Malia o exiguo da unidade, deuse a orde de comezar o ataque segundo o plan previsto.\nA sorpresa fixo que as unidades de Kolchak comezasen avanzando e aproveitasen o excesivo avance dos sovi\u00e9ticos, afastados dos seus centros de mando. Grazas ao traspaso de tropas vermellas da fronte siberiana \u00e1 meridional, as forzas de Kolchak contaban ademais cunha lixeira vantaxe num\u00e9rica. O 2\u00ba Ex\u00e9rcito non logrou flanquear ao 2\u00ba sovi\u00e9tico, pero os cosacos, pola s\u00faa banda, si conseguiron ao comezo algunhas vitorias ao sur de Petrop\u00e1vlovsk e derrotaron \u00e1 5\u00aa e 35\u00aa divisi\u00f3ns do 5\u00ba Ex\u00e9rcito sovi\u00e9tico entre o 7 e o . Os avances continuaron durante as d\u00faas semanas seguintes. Os cosacos, con todo, atrasaron repetidas veces o fundamental ataque contra Kurg\u00e1n que deb\u00eda cortar a retirada ordenada das unidades sovi\u00e9ticas, para desesperaci\u00f3n de Kolchak e do alto mando. Dieterich ordenou \u00e1 forza cosaca de Ivanov-Rinov atacar en seis ocasi\u00f3ns, pero este limitouse a deso\u00edr as ordes, polo que foi temporalmente destitu\u00eddo. O 30 de setembro, e ata sen o esperado golpe dos cosacos contra a retagarda sovi\u00e9tica, as unidades destes cruzaran o Tobol e perdido Tobolsk, capturado polo 1\u00ba Ex\u00e9rcito de Kolchak, e numerosos homes e material. A reconquista, mentres, era enganosa: cunhas forzas cada vez m\u00e1is minguadas de pouco m\u00e1is de vinte mil homes, sen reforzos destacables e cun inimigo que se reforzaba por momentos, a probabilidade de continuar o avance era nulo e a posibilidade de manter a li\u00f1a do Tobol ata a primavera quedaba en d\u00fabida. A debilidade da fronte fac\u00eda que o ex\u00e9rcito fose moi vulnerable a calquera contraataque sovi\u00e9tico.\nOs intentos do beato Dieterichs de converter a ofensiva nunha cruzada para aumentar o n\u00famero de recrutas e poder manter a fronte fracasou, tanto no n\u00famero de soldados obtidos como na s\u00faa calidade. Mentres, os sovi\u00e9ticos conseguiron reforzar as s\u00faas unidades con varias decenas de miles de homes entre o 1 e o e alcanzaron unha vantaxe de tres a un a mediados de mes. O 14 de outubro recib\u00edan a orde de contraatacar e o 18 lograran cruzar o Tobol. O ex\u00e9rcito de Kolchak comezou ent\u00f3n unha retirada que non se detivo xa ata chegar ao oc\u00e9ano.\nRetirada e perda da capital.\nO , o 1\u00ba Ex\u00e9rcito abandonou Tobolsk aos sovi\u00e9ticos, mentres o 2\u00ba e 3\u00ba retroced\u00edan cara a Ishim e Petrop\u00e1vlovsk. Malia a importancia estrat\u00e9xica desta \u00faltima, abandonouse o 31 de outubro, do mesmo xeito que a primeira, que se evacuou coas pontes sobre o r\u00edo intactas o 4 de novembro.\nDieterichs ordenou a evacuaci\u00f3n de Omsk, planeando reformar a fronte m\u00e1is ao leste, o . Kolchak, con todo, decidiu defender a capital e rescindiu a orde, malia que xa parte das unidades marcharan ao leste. Kolchak chamou \u00e1s armas \u00e1 poboaci\u00f3n para defender a cidade.\nA desautorizaci\u00f3n de Dieterichs levou \u00e1 dimisi\u00f3n deste, substitu\u00eddo polo xeneral Sakharov, o 4 de novembro. O mando dos distintos ex\u00e9rcitos tam\u00e9n se reorganizou.\nMalia as declaraci\u00f3ns optimistas de Sakharov, as misi\u00f3ns diplom\u00e1ticas aliadas abandonaron a cidade o 7 e o Consello de Ministros fixo o mesmo tres d\u00edas m\u00e1is tarde. A defensa da cidade fixo que esta volvese ao caos producido polos militares ao comezo da ditadura. Preto de catrocentos prisioneiros pol\u00edticos do c\u00e1rcere da cidade foron asasinados e moitos outros abandonados \u00e1 intemperie.\nKolchak foi dos \u00faltimos en abandonar a cidade, a noite do 13 de novembro, en cinco trens que conti\u00f1an os restos da reserva de ouro do Imperio. Na madrugada do d\u00eda seguinte, tras unha marcha forzada de douscentos quil\u00f3metros en dous d\u00edas, unidades do 5\u00ba Ex\u00e9rcito sovi\u00e9tico ao mando de Tukhachevski entraban na cidade, onde atopou escasa oposici\u00f3n da gornici\u00f3n local; logrou o control de Omsk xa pola tarde do mesmo d\u00eda. Capturaron numeroso material e decenas de miles de prisioneiros.\nInsurrecci\u00f3ns e disgregaci\u00f3n do ex\u00e9rcito.\nCami\u00f1o de Irkutsk para reunirse cos seus ministros, Kolchak recibiu a noticia da decisi\u00f3n dos mandos da Lexi\u00f3n Checoslovaca de comezar de inmediato a s\u00faa retirada e abandonar as s\u00faas actividades a favor do seu Goberno (). Cinco d\u00edas m\u00e1is tarde decat\u00e1base do levantamento socialrevolucionario contra o seu r\u00e9xime en Vladivostok, apoiado polo destitu\u00eddo Radola Gajda. A oposici\u00f3n, que conspirara contra Kolchak desde hab\u00eda tempo, librouse da represi\u00f3n do gobernador de Kolchak pola protecci\u00f3n dos legados aliados, contrarios ao uso das tropas cosacas de Kalmykov na cidade.\nO levantamento, ademais da cooperaci\u00f3n de Gajda, que informou aos aliados da s\u00faa inminencia a comezos de novembro, contou con certa simpat\u00eda dos representantes aliados na cidade. O alzamento produciuse o , e logrou ao comezo a adhesi\u00f3n de certas unidades. A sorte do levantamento, con todo, quedou selada ao non lograr este o apoio dos oito mil lexionarios checoslovacos da cidade, que se declararon neutrais e expresaron o seu desexo de ser evacuados canto antes. As unidades militares xaponesas, coa escusa de \u00ablimitar os combates\u00bb, illaron o centro da insurrecci\u00f3n, a estaci\u00f3n de ferrocarril da cidade. As tropas alzadas quedaron ent\u00f3n sitiadas por Kalmykov e pola mari\u00f1a, leal a Kolchak. \nTras unhas curtas negociaci\u00f3ns os atacantes bombardearon a estaci\u00f3n o 18 de novembro e o esmagamento da rebeli\u00f3n converteuse nunha matanza. Gajda foi rapidamente deportado e os principais dirixentes socialrevolucionarios buscaron a protecci\u00f3n do mando estadounidense na cidade.\nMentres, os socialrevolucionarios e o Goberno negociaban en Irkutsk un acordo de colaboraci\u00f3n no medio da desconfianza mutua. Kolchak non apoiaba as negociaci\u00f3ns, e continuaba a s\u00faa lenta retirada ao longo do ferrocarril e alcanzou Taiga o . Al\u00ed reuniuse co novo primeiro ministro que tratou de convencelo da necesidade de profundos e r\u00e1pidos cambios no Goberno, sen \u00e9xito. Trala marcha de Kolchak o primeiro ministro logrou destitu\u00edr a Sakharov, que se opo\u00f1\u00eda aos cambios propostos por este, como comandante en xefe pola forza.\nO o xeneral checoslovaco Jan Syrovy comunicoulle ao seu superior, o xeneral franc\u00e9s Maurice Janin, a necesidade de comezar de inmediato a evacuaci\u00f3n da Lexi\u00f3n para evitar un mot\u00edn. Logrou o benepl\u00e1cito deste e o consentimento para dar prioridade aos checoslovacos fronte a outros continxentes como o polaco, o serbio, o roman\u00e9s ou o italiano, que ser\u00edan evacuados m\u00e1is tarde. Poucos d\u00edas m\u00e1is tarde os checoslovacos fix\u00e9ronse co control total do Transiberiano, substitu\u00eddo aos xefes de estaci\u00f3n e impondo aos rusos a s\u00faa orde de evacuaci\u00f3n, no que as unidades de Kolchak \u00edan ser evacuadas en \u00faltimo lugar, tralas unidades estranxeiras. Os checoslovacos prohibiron o traslado dos convois rusos ao leste de Novonikol\u00e1evsk antes da retirada total checoslovaca, o que atrasou de xeito crucial a retirada rusa e aparcou o convoi de Kolchak en Krasnoiarsk durante varios d\u00edas. Malia as furibundas protestas rusas, os checoslovacos neg\u00e1ronse a cambiar as ordes, que deixaron m\u00e1is de 120 trens de refuxiados atascados na li\u00f1a, sendo capturados polos sovi\u00e9ticos a un ritmo duns 10-20 diarios. Mentres, Kolchak continuou o seu lento avance cara a Irkutsk sempre que llo permit\u00edan os checoslovacos. En Kranoiarsk quedou detido entre o 17 e o 21 de decembro, neg\u00e1ndose Janin a dar prioridade ao seu convoi.\nTras longas conversaci\u00f3ns Kolchak conseguiu abandonar a cidade pouco antes de caer en mans dos rebeldes socialrevolucionarios do \u00abCentro Pol\u00edtico\u00bb, que tam\u00e9n controlaban xa Nizhne\u00fadinsk cando o almirante alcanzou a cidade o 27 de decembro e quedou \u00e1 vez protexido e detido polas tropas checoslovacas que controlaban a estaci\u00f3n. O o \u00abCentro Pol\u00edtico\u00bb tomara o control de Irkutsk.\nO , o 5\u00ba Ex\u00e9rcito Vermello capturou Novonikol\u00e1evsk, onde os atascos no ferrocarril, que deixaran ao 2\u00ba e 3\u00ba ex\u00e9rcitos bloqueados tras cen quil\u00f3metros de trens con refuxiados entre Chulym e a cidade, aceleraran a disoluci\u00f3n do ex\u00e9rcito. Novamente, ao conquistar a cidade os sovi\u00e9ticos fixeron miles de prisioneiros e tomaron abundante material. Semana e media antes, unidades do ex\u00e9rcito amotinadas en Tomsk e Taiga, asasinaron a alg\u00fans oficiais e esixiron a firma da paz cos sovi\u00e9ticos, que avanzaban sobre elas.\nO sucesor de Sakharov \u00e1 fronte dos restos do ex\u00e9rcito, o xeneral Kappel, tratou en balde de deter o avance sovi\u00e9tico en Krasnoiarsk, pero os alzamentos favorecidos polos socialrevolucionarios e os mot\u00edns de tropas frustraron os seus esforzos. A multitude de refuxiados, a desorde das s\u00faas tropas e o control do ferrocarril polos checoslovacos, que deron total prioridade \u00e1 evacuaci\u00f3n das s\u00faas unidades, impediron calquera intento de resistencia. A retirada do ex\u00e9rcito, mesturada coa dos numerosos refuxiados, foi moi dura no medio do inverno siberiano no percorrido de mil cincocentos quil\u00f3metros entre Omsk e Krasnoiarsk. O fr\u00edo, a falta de asentamentos onde refuxiarse, de transporte para fuxir das unidades sovi\u00e9ticas, a epidemia de tifo e a dura natureza da rexi\u00f3n, infestada de lobos, converteron a marcha en terror\u00edfica.\nDe novo tras longas negociaci\u00f3ns e a promesa de dimisi\u00f3n de Kolchak, os checoslovacos fornec\u00e9ronlle trens para continuar a s\u00faa viaxe e evitar que caese en mans dos rebeldes que controlaban Nizhne\u00fadinsk, pero baixo escolta militar checoslovaca e tendo desarmado a s\u00faa garda. Os achegados ao almirante confiaban, unha vez chegados a Irkutsk, en librarse dos checoslovacos, moi host\u00eds ao almirante, e obter o sost\u00e9n das unidades xaponesas presentes na cidade. O 5 de xaneiro, nun xesto in\u00fatil, Kolchak transferira o seu t\u00edtulo de gobernante supremo a Denikin, que tam\u00e9n se achaba xa en retirada.\nDetenci\u00f3n, \u00faltimas operaci\u00f3ns militares e morte.\nCo afundimento da administraci\u00f3n \u00abbranca\u00bb e bandas de partisanos e traballadores presentes na li\u00f1a, a viaxe tornouse cada vez m\u00e1is tensa. O , ante a ameaza de voar a li\u00f1a e cortar a subministraci\u00f3n de carb\u00f3n aos checoslovacos, estes accederon a que subise ao tren do almirante un representante dos partisanos. Ao d\u00eda seguinte, houberon de permitir que varias ducias de rebeldes se uniran ao tren. Este chegou finalmente a Irkutsk \u00e1s 3 da tarde do 15 de xaneiro e foi recibido por tropas rebeldes do Centro Pol\u00edtico, que controlaba precariamente a cidade. Detido no seu vag\u00f3n polos rebeldes, a petici\u00f3n do comandante xapon\u00e9s das tropas acantonadas na cidade de lograr a s\u00faa custodia foi rexeitada por Syrovy, que tem\u00eda a reacci\u00f3n dos mineiros e dos rebeldes contra a evacuaci\u00f3n dos seus homes. Janin aprobou a entrega de Kolchak aos rebeldes, que se lle comunicou esa mesma tarde por azorados representantes checoslovacos. Os aliados prometeran anteriormente asegurar a s\u00faa protecci\u00f3n e trasladalo onde desexara.\nA decisi\u00f3n de Syrovy e Janin foi moi pol\u00e9mica e a mi\u00fado tachada de traiz\u00f3n, pero a actitude das tropas checoslovacas, simpatizantes dos rebeldes, parece que impedira outra alternativa salvo a de enfrontarse a estes e afrontar unha retirada estorbada por eles de miles de quil\u00f3metros a trav\u00e9s do inverno siberiano. Ante o historial de desprezo de Kolchak, as perspectivas de grandes perdas e unha dif\u00edcil evacuaci\u00f3n, e o r\u00e1pido avance sovi\u00e9tico, a entrega de Kolchak aos rebeldes quedou decidida.\nFoi encarcerado xunto \u00e1 s\u00faa amante e alg\u00fans dos seus ministros. Durante o seu arresto Kolchak foi sometido \u00e1 investigaci\u00f3n dunha comisi\u00f3n de cinco socialistas, membros dos partidos que se fixeron co control da cidade, do 21 de xaneiro ao 6 de febreiro.\nO \u00abCentro Pol\u00edtico\u00bb, en cuxo poder se atopaba Kolchak, contaba, con todo, con escaso apoio popular e sobreviv\u00eda grazas ao apoio checoslovaco; era cada vez m\u00e1is evidente a s\u00faa incapacidade para deter o avance sovi\u00e9tico ou evitar a toma do poder nas cidades nas que se sublevou por parte dos bolxeviques locais. Unha delegaci\u00f3n socialrevolucionaria tratou, namentres, de interromper o avance dos sovi\u00e9ticos en conversas, aprobadas por Lenin en Tomsk. O acordo co comandante sovi\u00e9tico para a creaci\u00f3n dun Estado entre os sovi\u00e9ticos e os xaponeses, con todo, quedou invalidado pola perda do poder dos socialrevolucionarios en Irkutsk o 21 de xaneiro, que o entregaron voluntariamente a un comit\u00e9 revolucionario bolxevique antes de disolverse.\nUn d\u00eda antes da desaparici\u00f3n do Centro Pol\u00edtico, unidades brancas en retirada comezaron a agruparse en Nizhneudinsk e ameazaron con retomar Irkutsk. Estas eran as forzas que Kappel dirixira cara ao norte, afastadas da li\u00f1a de avance principal dos sovi\u00e9ticos ao longo do Transiberiano, primeiro ao longo do r\u00edo Ienisei e m\u00e1is tarde de novo cara ao sur, seguindo o afluente r\u00edo Kan cara a Kansk. Outras unidades seguiran ao xeneral Serguei Voitsekhovski ao longo da ruta principal onde os sovi\u00e9ticos, acelerando o ritmo de avance, forzaron a rendici\u00f3n de cinco mil polacos da Lexi\u00f3n Polaca, moi desmoralizados, o aos que os checoslovacos neg\u00e1ronse a evacuar aos seus feridos e enfermos. Pouco despois as escasas unidades romanesas tam\u00e9n eran alcanzadas e, tras intentar en balde utilizar os trens en mans dos checoslovacos, rend\u00edanse aos sovi\u00e9ticos. Comezaron ent\u00f3n os combates entre a vangarda sovi\u00e9tica e a retagarda checoslovaca. Kappel alcanzou Kansk o , dous d\u00edas despois de que as \u00faltimas tropas checoslovacas cruzasen a cidade e, a\u00ednda que fracasou no seu intento de retomala de mans dos sovi\u00e9ticos, conseguiu avituallarse e continuar cara ao leste. O 20 de xaneiro, Kappel derrotou \u00e1s forzas do Centro Pol\u00edtico e os partisanos en Uk e ao d\u00eda seguinte retomou Nizhneudinsk, onde as unidades superviventes de Voitsejovski reun\u00edronse con el. Comezaron ent\u00f3n as operaci\u00f3ns para capturar Irkutsk, liberar a Kolchak e os seus compa\u00f1eiros, recuperar a reserva de ouro e formar unha nova fronte ao oeste da cidade.\nOs intentos de negociaci\u00f3n entre a nova administraci\u00f3n bolxevique da cidade para evitar o asalto e Voitsekhovski (que acababa de suceder a Kappel como comandante en xefe trala morte deste) fracasaron. Ante a imposibilidade de defender Irkutsk de Voitsekhovski e xa claro o obxectivo deste de rescatar a Kolchak, o comit\u00e9 da cidade decidiu executalo. O as primeiras unidades \u00abbrancas\u00bb alcanzaran os suburbios da cidade, malia os intentos de contelas. O d\u00eda anterior o comit\u00e9 da cidade restaurou a pena de morte e o 6 de febreiro solicitou permiso para a execuci\u00f3n de Kolchak e do seu primeiro ministro Pepeliaev da autoridade sovi\u00e9tica m\u00e1is pr\u00f3xima, o presidente do comit\u00e9 militar revolucionario do 5\u00ba Ex\u00e9rcito, Smirnov, que, malia as instruci\u00f3ns de Lenin de capturar vivo a Kolchak para ser xulgado en Moscova, deu permiso para as execuci\u00f3ns en caso de perigo de liberaci\u00f3n por parte de Voitsekhovski.\nO , o xefe local da cheka comunicou a decisi\u00f3n a Kolchak, que en todo momento se mostrou tranquilo e digno, a diferenza de Pepeli\u00e1ev. Unha organizaci\u00f3n clandestina tratara de liberar ao almirante pero este negouse a abandonar aos seus compa\u00f1eiros de prisi\u00f3n. D\u00faas horas m\u00e1is tarde, \u00e1s 4:00 a. m. Kolchak e Pepeli\u00e1ev foron sacados da prisi\u00f3n e fusilados, o primeiro tranquilo e rexeitando que lle vendasen os ollos, o segundo tendo que ser arrastrado ata o lugar de execuci\u00f3n. A continuaci\u00f3n os seus corpos foron lanzados ao r\u00edo Ushakovka (afluente do r\u00edo Angar\u00e1) a trav\u00e9s dun buraco no xeo.\nO mesmo d\u00eda co\u00f1eceuse o acordo entre sovi\u00e9ticos e checoslovacos que puxo fin aos combates entre as s\u00faas forzas e facilitaba a evacuaci\u00f3n dos segundos a cambio da s\u00faa estrita neutralidade. Como consecuencia os checoslovacos ordenaron a Voitsekhovski abandonar o asalto de Irkutsk para garantir a neutralidade no ferrocarril e aquel viuse obrigado a retirar as s\u00faas unidades, continuar a s\u00faa retirada ao leste e rodear a cidade. A finais de febreiro uns doce mil farrapentos superviventes das forzas de Kolchak alcanzaron Chit\u00e1, os \u00fanicos restos do seu ex\u00e9rcito.\nO , as \u00faltimas unidades checoslovacas evacuaron Irkutsk e unha semana m\u00e1is tarde as primeiras unidades do 5\u00ba Ex\u00e9rcito sovi\u00e9tico entraban na cidade. O mesmo mes a reserva de ouro rusa part\u00eda de volta a Kaz\u00e1n nun tren cunha pancarta: \u00abAo querido Vladimir Ilich, a cidade de Irkutsk\u00bb.\nValoraci\u00f3n.\nTras regresar a Gran Breta\u00f1a, o xeneral Knox enviou un informe ao Ministerio de Defensa que se considera un resumo ecu\u00e1nime de Kolchak e a s\u00faa ditadura:\nEn palabras do bar\u00f3n Aleksei von Budberg, ministro de Defensa do Goberno de Kolchak, a falta de capacidade como ditador do almirante deu como resultado:\nEn palabras dun comentarista socialrevolucionario da \u00e9poca, a falta de autoridade real de Kolchak fixo que:\nTampouco Kolchak soubo ga\u00f1arse o apoio da oposici\u00f3n moderada, rexeitando calquera tipo. Segundo o xeneral Graves:\nCos reveses militares a partir do ver\u00e1n, a estabilidade e sa\u00fade de Kolchak empeoraron sensiblemente e dificultaron as s\u00faas tarefas. Segundo o viceministro de educaci\u00f3n Georguii Guins, nunha reuni\u00f3n cos ministros para tratar o grave problema do transporte:\nO car\u00e1cter inestable de Kolchak, a s\u00faa incapacidade para escoller subordinados capaces ou para aceptar cr\u00edticas mostraron a s\u00faa incapacidade para o posto.\nA falta de control sobre alg\u00fans caudillos cosacos causou gran dano ao Goberno, do mesmo xeito que os desm\u00e1ns doutros oficiais. En palabras do bar\u00f3n Budberg:\nSobre a estendida corrupci\u00f3n, a decadencia moral, as intrigas e o ego\u00edsmo reinante no territorio, Budberg escribiu:\nEn palabras do embaixador norteamericano no Xap\u00f3n, Roland Morries:\nA derrota de Kolchak foi, principalmente, pol\u00edtica, ademais de militar. Consid\u00e9rase que a s\u00faa ditadura fracasou en aspectos pol\u00edticos fundamentais: a s\u00faa autoridade e lexitimidade non foron amplamente reco\u00f1ecidas na rexi\u00f3n, o car\u00e1cter da ditadura non se distinguiu claramente do antigo r\u00e9xime tsarista, foi incapaz de bosquexar un programa progresista alternativo ao bolxevique, non tivo o arraigo rexionalista necesario e dependeu de xeito excesivo da axuda e influencia de forzas estranxeiras. Os representantes do antigo r\u00e9xime concentr\u00e1ronse ao redor de Kolchak, dando cada vez m\u00e1is a aparencia de que o seu Goberno, en caso de vencer, non traer\u00eda un novo Goberno, sen\u00f3n un retorno ao antigo r\u00e9xime. En palabras do \"kadete\" Nikolai Ustri\u00e1lov, ministro de Informaci\u00f3n de Kolchak:\nRehabilitaci\u00f3n da s\u00faa figura.\nDurante a era sovi\u00e9tica Kolchak e os brancos foron considerados inimigos do pobo, e o seu recordo denigrado. Por\u00e9n, trala ca\u00edda do r\u00e9xime comunista houbo unha reivindicaci\u00f3n da figura de Kolchak e os seus servizos en interese de Rusia, principalmente na prensa popular conservadora e nacionalista, na que apareceron diversas haxiograf\u00edas. Os seus partidarios pres\u00e9ntano como un m\u00e1rtir patriota que se sacrificou con valent\u00eda para tratar de restaurar a grandeza da s\u00faa patria. Oficialmente a s\u00faa memoria non foi rehabilitada a\u00ednda, tal como sucedeu co tsar Nicolao II, Denikin, Kappel e outros protagonistas da guerra civil e dirixentes brancos. Polo momento, levant\u00e1ronse varias estatuas e monumentos na honra de Kolchak en diversos puntos da xeograf\u00eda rusa, entre elas d\u00faas en San Petersburgo e unha en Irkutsk que ten cinco metros de altura. Colocouse tam\u00e9n, con bastante pol\u00e9mica, unha placa conmemorativa na s\u00faa honra na casa onde vivira entre 1906 e 1912 en San Petersburgo. O 15 de xullo de 2005, a illa Kolchak, que recibira o nome de illa Rastorgueev en 1937, recuperou a s\u00faa denominaci\u00f3n orixinal.\nEn 2008 realizouse unha superproduci\u00f3n cinematogr\u00e1fica rusa sobre a figura de Kolchak, \"Almirante\", que tivo un notable \u00e9xito nos cines rusos (foi a terceira pel\u00edcula que m\u00e1is recadou, e a primeira produci\u00f3n rusa, en 2008). Financiada pola cadea estatal Pierviy Kanal, a pel\u00edcula ali\u00f1\u00e1base cos esforzos do Goberno ruso por reconectar a potencia emerxente co pasado imperial ruso. Considerouse que a pel\u00edcula constit\u00fae un esforzo por rehabilitar a figura de Kolchak."}
{"id": "343466", "revid": "7802", "url": "https://gl.wikipedia.org/wiki?curid=343466", "title": "Movemento branco", "text": ""}
{"id": "343467", "revid": "1131", "url": "https://gl.wikipedia.org/wiki?curid=343467", "title": "Stade Matmut Atlantique", "text": "O Stade Bordeaux-Atlantique, co\u00f1ecido por motivos de patrocinio como Stade Matmut Atlantique, \u00e9 un estadio da cidade de Bordeos, na rexi\u00f3n francesa da Aquitania. Nel xoga os seus partidos a Girondins de Bordeaux en substituci\u00f3n do antigo Stade Jacques Chaban-Delmas.\n\u00c9 obra do prestixioso grupo de arquitectos Herzog &amp; de Meuron, conformado por Jacques Herzog e Pierre de Meuron e foi inaugurado o 18 de maio de 2015. Ten capacidade para 42.115 espectadores.\nFoi unha das sedes da Eurocopa de f\u00fatbol 2016."}
{"id": "343468", "revid": "10599", "url": "https://gl.wikipedia.org/wiki?curid=343468", "title": "Nouveau Stade de Bordeaux", "text": ""}
{"id": "343469", "revid": "10599", "url": "https://gl.wikipedia.org/wiki?curid=343469", "title": "Stade Bordeaux-Atlantique", "text": ""}
{"id": "343470", "revid": "10599", "url": "https://gl.wikipedia.org/wiki?curid=343470", "title": "Stade Matmut-Atlantique", "text": ""}
{"id": "343471", "revid": "10599", "url": "https://gl.wikipedia.org/wiki?curid=343471", "title": "Stade Jacques Chaban-Delmas", "text": ""}
{"id": "343472", "revid": "1131", "url": "https://gl.wikipedia.org/wiki?curid=343472", "title": "Stade Bollaert-Delelis", "text": "O Stade Bollaert-Delelis (ata 2014 \"Estadio F\u00e9lix Bollaert\") \u00e9 un estadio da cidade de Lens, no departamento franc\u00e9s do Paso de Calais. Nel xoga os seus partidos o Racing Club de Lens.\nFoi inaugurado en 1932 e ten capacidade para 41.809 espectadores. Foi sede das Eurocopas de f\u00fatbol de 1984 2016, o Mundial de f\u00fatbol 1998 e a Copa do Mundo de rugby 2007.\nO estadio leva o nome de dous homes importantes na historia do Racing Club de Lens: F\u00e9lix Bollaert, director comercial da empresa mineira de Lens ansioso por promover o desenvolvemento dos clubs deportivos na \u00e1rea e que decidiu constru\u00edr o estadio en 1931, e Andr\u00e9 Delelis alcalde de Lens e exministro de goberno de Pierre Mauroy que \"salvou\" ao estadio e ao club da quebra no seu momento, ao final da miner\u00eda do carb\u00f3n, principal sostenedor econ\u00f3mico do club."}
{"id": "343473", "revid": "10599", "url": "https://gl.wikipedia.org/wiki?curid=343473", "title": "Stade F\u00e9lix Bollaert", "text": ""}
{"id": "343474", "revid": "10599", "url": "https://gl.wikipedia.org/wiki?curid=343474", "title": "Stade F\u00e9lix-Bollaert", "text": ""}
{"id": "343475", "revid": "17467", "url": "https://gl.wikipedia.org/wiki?curid=343475", "title": "Stadium Municipal", "text": ""}
{"id": "343477", "revid": "17467", "url": "https://gl.wikipedia.org/wiki?curid=343477", "title": "Cortes Constitu\u00edntes da Segunda Rep\u00fablica Espa\u00f1ola", "text": ""}
{"id": "343478", "revid": "5863", "url": "https://gl.wikipedia.org/wiki?curid=343478", "title": "Bispo de Ourense", "text": ""}
{"id": "343479", "revid": "56817", "url": "https://gl.wikipedia.org/wiki?curid=343479", "title": "El Eco de la Ense\u00f1anza", "text": "El Eco de la Ense\u00f1anza foi un peri\u00f3dico publicado en Lugo entre 1893 e 1905.\nHistoria e caracter\u00edsticas.\n\u00d3rgano do Colexio San Luis Gonzaga de Lugo, apareceu en xaneiro de 1893. Estaba dirixido por Joaqu\u00edn N\u00fa\u00f1ez de Couto. Peri\u00f3dico quincenal."}
{"id": "343481", "revid": "98629", "url": "https://gl.wikipedia.org/wiki?curid=343481", "title": "Gran Premio de Austria de 2016", "text": "O Gran Premio de Austria de 2016 (oficialmente F\u00f3rmula 1 Grosser Preis von \u00d6sterreich 2016) foi unha carreira do Campionato do Mundo F\u00f3rmula 1 celebrada no Red Bull Ring en Spielberg, Austria, o 3 de xullo de 2016. Foi a 9\u00aa carreira da tempada de F\u00f3rmula Un de , e o 30\u00ba Gran Premio de Austria.\nO piloto de Mercedes Nico Rosberg entra na r\u00f3lda como l\u00edder do campionato, cunha vantaxe de vinte e catro puntos sobre o seu compa\u00f1eiro de equipo Lewis Hamilton.\nInforme.\nAntecedentes.\nCampionato.\nAo comezar a fin de semana, Nico Rosberg era o l\u00edder do campionato de pilotos con 141 puntos, 24 puntos por diante do seu compa\u00f1eiro de equipo Lewis Hamilton, con Sebastian Vettel terceiro, outros 21 puntos por detr\u00e1s. Na clasificaci\u00f3n de construtores, Mercedes estaban \u00e1 cabeza con 258 puntos, seguido por Ferrari e Red Bull Racing con 177 e 140 puntos, respectivamente.\nCambios no circu\u00edto.\nO circu\u00edto foi reformado antes da fin de semana, suavizando as moitas das fochancas e imperfecci\u00f3ns que se desenvolveron co tempo. A nova superficie realizouse para permitir que o circu\u00edto dea cabida a unha proba do Campionato Mundial de MotoGP, a reforma permitiu aos equipos facer uns tempos de volta de menos de 1:06,000 por primeira vez.\nO evento tam\u00e9n viu a introduci\u00f3n dos bordos chamados \"baguette\", unha serie de bordos baixos situados no exterior das curvas, dese\u00f1ados para evitar que os pilotos abusen dos l\u00edmites da pista, obrig\u00e1ndolles a abrirse para evitalos ou frear para evitar danos. Max Verstappen criticou os cambios, chamando aos novos bordos \"perigosos\" logo de danar o seu coche d\u00faas veces nos adestramentos libres logo de atropelalos.\nSanci\u00f3ns.\nA causa dun cambio da caixa de cambios non programado feito antes da fin de semana, Sebastian Vettel recibiu unha penalizaci\u00f3n de cinco posici\u00f3ns para a carreira.\nCarreira.\nAntes de acenderse as luces para a sa\u00edda, Pascal Wehrlein det\u00edvose no oco da grella equivocado, logo de tomar por erro o lugar deixado vacante por Massa, que sa\u00edu desde o pitlane. Wehrlein foi capaz de volver ao seu posto unha fila detr\u00e1s apenas 0\u00b45 segundos antes do inicio procedemento de luz de sa\u00edda, evitando unha penalizaci\u00f3n. Na sa\u00edda, Hamilton sa\u00edu ben desde a pole, mentres que Hulkenberg perdeu terreo. Button p\u00faxose segundo mentres Rosberg moveuse por diante de Ricciardo e Verstappen. Logo de conseguir un novo coche constru\u00eddo durante a noite, Daniil Kvyat retirouse ao final da segunda volta, logo de empezar desde o pitlane. Na sexta volta, Rosberg conseguiu pasar a Hulkenberg na cuarta posici\u00f3n, mentres que Verstappen aproveitouse e alcanzou a Hulkenberg tam\u00e9n. R\u00e4ikk\u00f6nen conseguiu po\u00f1erse por diante de Button no segundo posto na s\u00e9tima volta. Os cambios de pneum\u00e1ticos empezaron na novena volta, Hulkenberg e Alonso foron os primeiros en entrar, seguidos por Button unha volta m\u00e1is tarde. Logo de ser adiantado por Guti\u00e9rrez no noveno posto na volta 12, Massa dirixiuse \u00e1 r\u00faa de boxes tam\u00e9n. Wehrlein entrou en boxes na volta 14, Hamilton a\u00ednda estaba \u00e1 cabeza, seguido por Raikkonen e Rosberg.\nNico Rosberg entrou pouco despois, po\u00f1endo os pneum\u00e1ticos de composto brando, mentres que Hamilton quedou f\u00f3ra Mentres tanto, Vettel subira ao terceiro lugar, xusto detr\u00e1s do seu compa\u00f1eiro R\u00e4ikk\u00f6nen. Hamilton entrou na r\u00faa de boxes na volta 22, e problemas coa s\u00faa parada f\u00edxolle perder a posici\u00f3n con Rosberg. R\u00e4ikk\u00f6nen liderou brevemente a carreira, pero entrou en boxes unha volta m\u00e1is tarde, s\u00f3 para sa\u00edr detr\u00e1s dos dous pilotos de Red Bull. Apareceron m\u00e1is problemas para Ferrari, xa que Vettel, que levaba a vantaxe nese punto, retirouse na volta 27, cando o seu pneum\u00e1tico traseiro dereito explotou. Os restos do seu pneum\u00e1tico na pista obrigou a sa\u00edr o coche de seguridade, xunt\u00e1ndose de novo todos os coches. Rosberg agora lideraba a carreira seguido de Hamilton, Verstappen, Ricciardo e R\u00e4ikk\u00f6nen.\nO coche de seguridade volveu entrar na volta 32, con Rosberg liderando no rearranque da carreira, de forma r\u00e1pida sacando unha vantaxe de dous segundos sobre Hamilton. Sergio P\u00e9rez foi o m\u00e1is beneficiado da reanudaci\u00f3n, subindo tres lugares ao 11\u00ba e subindo outra posici\u00f3n varias voltas m\u00e1is tarde. Na volta 39, Button superou a Felipe Nasr na s\u00e9tima posici\u00f3n. Logo de manter o baleiro en torno a dous segundos durante varias voltas, un erro de Rosberg permitiu a Hamilton acercarse de novo a el, o que lle permitiu usar o DRS para intentar unha manobra de adiantamento. Varios pilotos decidiron cambiar os pneum\u00e1ticos por segunda vez ao redor da volta 50, inclu\u00edndo a Valtteri Bottas na volta 52, mentres que Nico Hulkenberg fixo a s\u00faa terceira parada unha volta antes, cumprindo unha penalizaci\u00f3n de cinco segundos de tempo por exceso de velocidade no pitlane no proceso. Na volta 55, Hamilton foi o primeiro da parella que entrou para unha parada en boxes, seguido por Rosberg unha volta m\u00e1is tarde. Unha parada r\u00e1pida de Rosberg e un erro de Hamilton na s\u00faa volta tras a parada permitiron a Rosberg sa\u00edr da s\u00faa parada por diante do seu compa\u00f1eiro. Verstappen lideraba agora, seguido de cerca polos dous pilotos de Mercedes. Na volta 58, Raikkonen superou a Ricciardo no cuarto lugar, mentres que Verstappen mant\u00ed\u00f1ase \u00e1 cabeza con pneum\u00e1ticos de composto brando que montara na volta 15. Perdeu o liderado con Rosberg na volta 61, e con Hamilton pouco despois. A medida que o d\u00fao de Mercedes loitaba pola vitoria na carreira, varios pilotos retir\u00e1ronse nas \u00faltimas voltas da carreira, inclu\u00edndo a Hulkenberg e Massa. R\u00e4ikk\u00f6nen acheg\u00e1base a Verstappen en terceiro lugar, mentres que Pascal Wehrlein achegouse a Bottas no d\u00e9cimo lugar. Na \u00faltima volta, Hamilton intentou adiantar a Rosberg na segunda curva. Rosberg virou tarde na curva e os dous coches toc\u00e1ronse, danando o aler\u00f3n dianteiro de Rosberg e empuxando a Hamilton f\u00f3ra da pista. Hamilton finalmente adiantouse e mentres Rosberg levou ao seu danado coche ata a li\u00f1a de meta, quedou relegado \u00e1 cuarta posici\u00f3n logo de pasalo Verstappen e Raikkonen no transcurso da \u00faltima volta. M\u00e1is atr\u00e1s, P\u00e9rez retirouse, deixando a Wehrlein na \u00faltima posici\u00f3n de puntos no d\u00e9cimo.\nLogo da carreira.\nNa cerimonia do podio logo da carreira, Hamilton foi abouxado pola multitude Na entrev\u00edstaa no podio, levada a cabo pola presentadora espa\u00f1ola de televisi\u00f3n Noem\u00ed de Miguel, restoulle importancia \u00e1 reacci\u00f3n, dicindo: \"Non \u00e9 o meu problema, \u00e9 deles\" Ambos Hamilton e Verstappen expresaron a s\u00faa satisfacci\u00f3n polos seus resultados, mentres que Raikkonen dixo que non fora un d\u00eda f\u00e1cil para o equipo, facendo fincap\u00e9 en que Ferrari non lograra o que poder\u00eda ter, xa que sent\u00eda que pod\u00eda superar Verstappen cara ao final. A vitoria de Hamilton foi a vitoria n\u00famero 250 para un piloto brit\u00e1nico de F\u00f3rmula Un e a s\u00faa primeira no circu\u00edto de Spielberg.\nO choque entre os dous pilotos de Mercedes na \u00faltima volta foi tema de conversaci\u00f3n logo da carreira. O director do equipo, Toto Wolff declarou que estaba \"farto\" de analizar os contactos entre os seus pilotos, facendo fincap\u00e9 en que era necesario deter este tipo de incidentes. Foi a segunda vez en cinco carreiras nas que a parella estrelouse un contra o outro, co primeiro accidente no Gran Premio espa\u00f1ol. Wolff dixo que en caso de que xurda unha situaci\u00f3n similar no futuro, o equipo poder\u00eda contemplar a posibilidade de ordenar aos coches dic\u00edndolles que non compitan entre si, a\u00ednda que admitiu que tal decisi\u00f3n ser\u00eda \"impopular\". Expresou os seus sentimentos sobre as posibles ordes de equipo ao dicir:[O pensamento] fai que nos de ganas de vomitar nos mesmos, pero se as carreiras non son posibles sen contacto \u00e9 a consecuencia. Un d\u00eda logo da carreira, informouse de que o equipo a\u00ednda contempla o uso de medidas como multas e suspensi\u00f3ns temporais para os seus pilotos en caso de que ocorrese outro accidente entre os dous. En canto ao fallo do pneum\u00e1tico de Sebastian Vettel, Pirelli anunciou que a explosi\u00f3n non foi causada por unha estratexia equivocada de Ferrari, sen\u00f3n m\u00e1is ben por restos na pista.\nComo resultado da carreira, Nico Rosberg conservou a s\u00faa vantaxe no campionato de pilotos, a\u00ednda que Hamilton pechou a brecha a once puntos. Os dous pilotos de Ferrari Vettel e Raikkonen seguen en terceiro e cuarto lugar, con 96 puntos, seguido de Ricciardo no quinto con 88. Na clasificaci\u00f3n de construtores, Mercedes aumentou a s\u00faa vantaxe sobre Ferrari no momento 295 a 192 puntos. Red Bull estaban en terceiro lugar, con 168 puntos, 76 puntos por diante de Williams.\nClasificaci\u00f3n.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "343482", "revid": "5863", "url": "https://gl.wikipedia.org/wiki?curid=343482", "title": "J. Antonio Saco Arce", "text": ""}
{"id": "343484", "revid": "5863", "url": "https://gl.wikipedia.org/wiki?curid=343484", "title": "Sexenio democr\u00e1tico", "text": ""}
{"id": "343492", "revid": "98629", "url": "https://gl.wikipedia.org/wiki?curid=343492", "title": "Polar Bear (sat\u00e9lite)", "text": "Polar Bear (de \"Polar Beacon Experiment and Auroral Research\"), tam\u00e9n co\u00f1ecido como STP P87-1 e STP P87-A, foi un sat\u00e9lite artificial da Forza A\u00e9rea dos Estados Unidos lanzado o 14 de novembro de 1986 mediante un foguete Scout G desde a Base Vandenberg da Forza A\u00e9rea para estudar a ionosfera terrestre.\nCaracter\u00edsticas.\nPolar Bear foi unha misi\u00f3n militar dirixida a estudar as intereferencias nas comunicaci\u00f3ns producidas pola actividade solar, continuando as investigaci\u00f3ns comezadas polo sat\u00e9lite HILAT.\nA misi\u00f3n de POLAR foi estudar as auroras polares, medir a interacci\u00f3n do plasma na zona polar da magnetosfera terrestre e a cola xeomagn\u00e9tica, o fluxo de plasmas cara e desde a ionosfera e a introduci\u00f3n de enerx\u00eda procedende das part\u00edculas solares na ionosfera e a atmosfera superior.\nNave.\nO sat\u00e9lite utilizou a estrutura do sat\u00e9lite Transit-O 17, que nunca chegou a lanzarse e que ter\u00eda formado parte da constelaci\u00f3n de sat\u00e9lites de navegaci\u00f3n \"Transit O\". O sat\u00e9lite estaba en exhibici\u00f3n no Museo Smithsonian desde hab\u00eda oito anos.\nPolar Bear estabiliz\u00e1base mediante gradente gravitatorio mediante un mastro despregable e era alimentado por catro paneis solares. Tras o seu lanzamento e despois de alcanzar unha \u00f3rbita na que era iluminado continuamente polo Sol, en febreiro de 1987, a actitude do sat\u00e9lite empezou a variar erraticamente ata que o sat\u00e9lite inverteu a s\u00faa posici\u00f3n en maio dese mesmo ano. O terceiro intento de recuperar o sat\u00e9lite tivo \u00e9xito, despois de usar o volante de inercia da nave.\nInstrumentos.\nPolar Bear levaba dous instrumentos a bordo:"}
{"id": "343494", "revid": "4817", "url": "https://gl.wikipedia.org/wiki?curid=343494", "title": "STP P87-1", "text": ""}
{"id": "343495", "revid": "4817", "url": "https://gl.wikipedia.org/wiki?curid=343495", "title": "STP P87-A", "text": ""}
{"id": "343508", "revid": "1888", "url": "https://gl.wikipedia.org/wiki?curid=343508", "title": "Sof\u00eda P\u00e9rez Casanova", "text": ""}
{"id": "343510", "revid": "54334", "url": "https://gl.wikipedia.org/wiki?curid=343510", "title": "Mestrado", "text": "O mestrado ou m\u00e1ster (do ingl\u00e9s \"master\"), \u00e9 un grao acad\u00e9mico de posgraduado que est\u00e1 orientado \u00e1 especializaci\u00f3n acad\u00e9mica ou profesional dos alumnos para completar os estudos de grao.\nTen unha duraci\u00f3n dun ou dos anos que, sumados \u00e1 duraci\u00f3n do grao, fan que o t\u00edtulo de mestrado equivalla normalmente a ter uns estudos universitarios de cinco ou seis anos. O seguinte grao acad\u00e9mico de posgraduado \u00e9 o doutoramento."}
{"id": "343511", "revid": "10599", "url": "https://gl.wikipedia.org/wiki?curid=343511", "title": "M\u00e1ster", "text": ""}
{"id": "343512", "revid": "98629", "url": "https://gl.wikipedia.org/wiki?curid=343512", "title": "Tierra de Barros", "text": "A Tierra de Barros \u00e9 unha comarca situada no centro da provincia de Badaxoz, en Estremadura, entre as veigas do r\u00edo Guadiana e os contrafortes monta\u00f1osos de Serra Morena. A s\u00faa capital \u00e9 Almendralexo.\nRecibe o seu nome das caracter\u00edsticas especiais da s\u00faa terra arxilosa e loura que, transformada en barro e moldeada, constit\u00fae o medio de vida e costume das localidades da contorna.\n\u00c9 unha das comarcas m\u00e1is pr\u00f3speras de Estremadura e a s\u00faa principal fonte de ingresos \u00e9 a produci\u00f3n agr\u00edcola de seca\u00f1o, especialmente vi\u00f1as e oliveirais, a\u00ednda que cunha crecente industria de transformaci\u00f3n."}
{"id": "343513", "revid": "1131", "url": "https://gl.wikipedia.org/wiki?curid=343513", "title": "Praia de Canido", "text": "A praia de Canido ou areal do Canto da Area, \u00e9 un pequeno areal vigu\u00e9s, no lugar do mesmo nome da parroquia de Oia, situado entre a praia do Vao e cabo Estai). \u00c9, xunto coa de Fuchi\u00f1os, unha das d\u00faas praias da parroquia.\nEsta praia ten 270 m de lonxitude e uns 40 m de largo. Vai exactamente dende o Eido de Mirambell (onde se atopa o sitio arqueol\u00f3xico e a ponte de Toralla) e o porto pesqueiro e deportivo de Canido (onde se atopa unha urbanizaci\u00f3n de casas acaroadas e o Club Mar\u00edtimo de Canido).\nTen unha area branca fina e augas claras con pouca resaca. Goza de bandeira azul e ten unha boa vista \u00e1s Illas C\u00edes.\nServizos.\nA mediados do s\u00e9culo XX constru\u00eduse o paseo mar\u00edtimo, que limitou a largura da praia, hoxe formado por medias l\u00faas que entran no areal, con bancos e pl\u00e1tanos para dar sombra e d\u00faas ramplas de pedra nos extremos e unhas escaleiras no centro para dar acceso \u00e1 area. O areal conta ademais cun pequeno aparcadoiro, tel\u00e9fonos, d\u00faas duchas e unha fonte.\n\u00c9 de salientar que encol da praia at\u00f3panse diversos locais de restauraci\u00f3n, como taper\u00edas, restaurantes de peixe e marisco e tabernas, populares entre os vigueses.\nLugares de interese.\nPreto da praia de Canido at\u00f3panse os seguintes lugares:\nAcceso.\nPara chegar at\u00e9 Canido hai varias li\u00f1as de transporte urbano (Vitrasa: L10 e L11. Conta tam\u00e9n con parada da li\u00f1a ATSA, que comunica o centro de Vigo con Baiona, pasando por parroquias do municipio de Nigr\u00e1n."}
{"id": "343515", "revid": "18868", "url": "https://gl.wikipedia.org/wiki?curid=343515", "title": "Areal do Canto da Area", "text": ""}
{"id": "343516", "revid": "10599", "url": "https://gl.wikipedia.org/wiki?curid=343516", "title": "Li\u00f1a Zamora-A Coru\u00f1a", "text": ""}
{"id": "343517", "revid": "98629", "url": "https://gl.wikipedia.org/wiki?curid=343517", "title": "Brugmansia", "text": "Brugmansia \u00e9 un x\u00e9nero de plantas faner\u00f3gamas da familia Solanaceae, nativa das rexi\u00f3ns subtropicais de M\u00e9xico, Centro e Suram\u00e9rica, ao longo de Andes de Colombia at\u00e9 o norte de Chile e mesmo o sueste do\u00a0Brasil. Son co\u00f1ecidas como \"trompetas de anxo\" por mor das s\u00faas enormes flores e comparten devandito nome cos toloaches do x\u00e9nero \"Datura\" co cal est\u00e1n estreitamente emparentados. O nome com\u00fan en Colombia \u00e9 de \"borrachero\" ou \"cacao sabanero\", que tam\u00e9n se d\u00e1 a algunhas plantas do x\u00e9nero \"Datura.\" No Salvador ch\u00e1maselle \"florifundia\". En Costa Rica ch\u00e1manlle \"reina de la noche\". En Venezuela co\u00f1\u00e9cese como \"campanita\". En Ecuador, o Per\u00fa, Chile, M\u00e9xico e Arxentina \u00e9 co\u00f1ecida como \"floripondio\". Na\u00a0Rep\u00fablica Dominicana, Cuba e Porto Rico co\u00f1\u00e9ceselle como \"flor de campana\" ou \"campanilla\". O x\u00e9nero difire de \"Datura\" en que \u00e9 perenne e le\u00f1osa.\n\u00c9 com\u00fan atopala en Galiza coma planta ornamental en xard\u00edns privados.\u00a0\nDescrici\u00f3n.\nSon arbustos ou pequenas \u00e1rbores que acadan alturas de 3 a 11 metros. As follas son alternas xeralmente longas de 10 a 30\u00a0cm e cunha largura de 4 a 18\u00a0cm con bordos enteiros ou someramente dentados, a mi\u00fado con base do limbo asim\u00e9trica, e cubertas de finas vilosidades.\nAs flores p\u00e9nsiles chegan a medir 30\u00a0cm de longo; son xeralmente esbrancuxadas ou amarelas a\u00ednda que tam\u00e9n rosas, laranxas ou vermellas. O seu perfume, que especialmente se manifesta \u00e1 noiti\u00f1a, atrae insectos nocturnos e, especialmente, morcegos que son os principais respons\u00e1beis da polinizaci\u00f3n, a\u00ednda que certas especies (por exemplo \"Brugmansia sanguinea\") son polinizadas por colibr\u00eds.\nO froito \u00e9 unha baga non espi\u00f1enta obovada ou en forma de fuso que pode ser moi longo. Cont\u00e9n un n\u00famero moi vari\u00e1bel (at\u00e9 m\u00e1is de 300) de sementes centim\u00e9tricas.\nCultivo.\nO x\u00e9nero medra facilmente en climas sen xeadas, sobre solos h\u00famidos e f\u00e9rtiles ben drenados, a pleno sol ou a media sombra. A floraci\u00f3n comeza a mediados ou finais da primavera en climas c\u00e1lidos e contin\u00faa at\u00e9 o outono, a mi\u00fado p\u00f3dese alongar at\u00e9 principios do inverno en condici\u00f3ns c\u00e1lidas. En invernos fr\u00edos, as plantas cultivadas \u00e1 intemperie poden precisar de abeiro mais a ra\u00edz \u00e9 resistente e ha regromar na primavera. As especies de rexi\u00f3ns altas, como B. \"Sphaerocarpium\", prefiren temperaturas moderadas e noites frescas, e poden non florear se as temperaturas son moi elevadas. A propagaci\u00f3n da maior\u00eda das especies l\u00f3grase facilmente por cortes de esgallo\u00a0de 10 a 20\u00a0cm tomados do final dunha p\u00f3la e espich\u00e1ndoos durante o ver\u00e1n.\nDiversos h\u00edbridos e numerosos cultivares desenvolv\u00e9ronse para o seu uso como ornamentais. \"B. x candida\" \u00e9 un h\u00edbrido entre \"B.\" aurea e B. versicolor, \"B. x flava\" resulta de \"B. arborea\" e \"B. sanguinea\", e \"B. x cubensis\" \u00e9 o resultado de tres especies: \"B. suaveolens\", \"B. versicolor\" e \"B. aurea.\"\nTam\u00e9n existen cultivares con flores duplas e alg\u00fans con follas variegadas.\nToxicidade.\nComo no caso de \"Datura\", todas as partes das plantas deste x\u00e9nero son altamente t\u00f3xicas debido ao seu contido en alcaloides trop\u00e1nicos (escopolamina e hiosciamina, entre outros). A s\u00faa inxesti\u00f3n, tanto en humanos como noutros animais, pode resultar fatal. O simple contacto cos ollos pode producir midr\u00edase\u00a0(dilataci\u00f3n das meni\u00f1as) ou anisocoria (desigualdade no tama\u00f1o pupilar).\nNalg\u00fans lugares est\u00e1 prohibido o comercio ou cultivo das especies deste x\u00e9nero.\nUsos.\nEstas plantas son inxeridas en ocasi\u00f3ns por diversi\u00f3n ou en cerimonias cham\u00e1nicas polo seu contido de alcaloides. Con todo, dada a inestabilidade dos compostos, o grao de intoxicaci\u00f3n \u00e9 impredic\u00edbel e pode ser fatal.\nO consumo ritual de \"Brugmansia\" \u00e9 un importante aspecto do xamanismo nalg\u00fans pobos ind\u00edxenas do leste do Amazonas como os x\u00edvaros. Do mesmo xeito, \u00e9 o compo\u00f1ente central na cosmolox\u00eda e pr\u00e1cticas cham\u00e1nicas do pobo urarina.\nTaxonom\u00eda.\nO x\u00e9nero foi descrito por Christiaan Hendrik Persoon e publicado en \"Synopsis Plantarum\", vol. 1, p.\u00a0216 en 1805. A especie tipo \u00e9: \"Brugmansia \u00d7 candida\" Pers.\nBrugmansia: nome xen\u00e9rico outorgado en honra a Sebald Justin Brugmans (1763-1819), profesor de historia natural en Leiden, Pa\u00edses Baixos.\nEspecies.\nEstas especies divid\u00edronse anteriormente en dous grupos naturais xeneticamente illados. Brugmansia secci\u00f3n \"Brugmansia\" inclu\u00eda as especies \"insignis\", \"sauveolens\" e \"versicolor\"; e denominouse informalmente como \"grupo de cultivo c\u00e1lido\". A secci\u00f3n \"B\" \"Sphaerocarpium\" incl\u00fae as especies \"arborea\" e \"sanguinea\" e denominouse \"grupo de cultivo fr\u00edo\"."}
{"id": "343519", "revid": "98629", "url": "https://gl.wikipedia.org/wiki?curid=343519", "title": "Hipogonadismo", "text": "O hipogonadismo (\"hipo-\": carencia ou defecto de; \"g\u00f3nada\": \u00f3rgano formador de gametos; -\"ismo\"), tam\u00e9n chamado \"hipoxenitalismo\" \u00e9 un trastorno polo que os test\u00edculos ou os ovarios non son funcionais ou hai incapacidade xen\u00e9tica do hipot\u00e1lamo para segregar cantidades normais de hormona liberadora de gonadotropinas (GnRH). Esta diminuci\u00f3n da funci\u00f3n das g\u00f3nadas e o estado morboso producido caracterizan o retardo no crecemento e no desenvolvemento sexual. As caracter\u00edsticas sexuais masculinas ou femininas non est\u00e1n desenvolvidas: \u00f3sos delgados, m\u00fasculos d\u00e9biles, peluxe leve e a voz red\u00facese un pouco ao seu ton grave. \u00c9 unha das causas de esterilidade.\nDiagn\u00f3stico.\nO diagn\u00f3stico e o eventual tratamento do hipogonadismo masculino requiren a existencia dunha serie de s\u00edntomas e signos caracter\u00edsticos, asociados a uns valores plasm\u00e1ticos diminu\u00eddos de testosterona, ben da s\u00faa fracci\u00f3n total (TT) ou ben de fracci\u00f3ns relevantes como a testosterona libre (TL) e a non unida a globulina ligadora de hormonas sexuais (SHBG), co\u00f1ecida tam\u00e9n como testosterona biodispo\u00f1ible (TB), que \u00e9 a suma da TL e a testosterona unida a albumina. Os procedementos usados polos laboratorios para realizar estas determinaci\u00f3ns son moi variados e de moi distinta eficacia e viabilidade.\nO hipogonadismo \u00e9 un dos s\u00edntomas das s\u00edndromes de Prader-Willi, de Klineferlter e de Turner, entre outras. At\u00f3pase presente desde o nacemento e \u00e9 m\u00e1is evidente nos homes que nas mulleres."}
{"id": "343524", "revid": "65337", "url": "https://gl.wikipedia.org/wiki?curid=343524", "title": "Hipoxenitalismo", "text": ""}
{"id": "343527", "revid": "56817", "url": "https://gl.wikipedia.org/wiki?curid=343527", "title": "Antonio Bacelar", "text": "O nome de Antonio Bacelar pode referirse a:"}
{"id": "343536", "revid": "98629", "url": "https://gl.wikipedia.org/wiki?curid=343536", "title": "Gaivota cabecinegra", "text": "A gaivota cabecinegra \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nTr\u00e1tase dunha especie moi semellante \u00e1 gaivota chorona tanto en tama\u00f1o coma en morfolox\u00eda. Unha das diferenzas m\u00e1is salientables son as \u00e1s completamente brancas da cabecinegra, en contraste coas puntas negras das as da chorona. Ademais a cabecinegra presenta un peteiro claramente avermellado tanto en adultos coma en xuven\u00eds. No caso dos adultos da chorona o peteiro \u00e9 escuro, case negro. Cada individuo tarda tres anos en acadar a idade adulta. Ani\u00f1an en colonias.\nDistribuci\u00f3n.\nNo inverno presente en todas as costas europeas, tanto atl\u00e1nticas coma no mediterr\u00e1neo, ag\u00e1s o Mar B\u00e1ltico. No resto do ano ocupa puntos illados no interior de Europa Occidental e Central."}
{"id": "343538", "revid": "89787", "url": "https://gl.wikipedia.org/wiki?curid=343538", "title": "Li\u00f1a xerminal", "text": "En biolox\u00eda e xen\u00e9tica, a li\u00f1a xerminal dun organismo multicelular \u00e9 a poboaci\u00f3n de c\u00e9lulas corporais que se diferencian ou son segregadas no proceso usual de reproduci\u00f3n e poden transmitir o seu material xen\u00e9tico \u00e1 proxenie. As c\u00e9lulas da li\u00f1a xerminal derom\u00ednanse c\u00e9lulas xerminais. Por exemplo, nos animais as c\u00e9lulas xerminais son os gametos como os espermatozoides e \u00f3vulos e as c\u00e9lulas das que derivan. Por tanto, son c\u00e9lulas xerminais os gametocitos (ovocito, espermatocito), que producen os gametos, e as que producen os gametocitos, chamadas gametogonias (espermatogonia, ovogonia). Nos organismos con reproduci\u00f3n sexual, as c\u00e9lulas que non forman parte da li\u00f1a xerminal denom\u00ednanse c\u00e9lulas som\u00e1ticas.\nComo norma xeral o modo de transmitir o material xen\u00e9tico \u00e9 un proceso de \"reproduci\u00f3n sexual\"; tipicamente \u00e9 un proceso que incl\u00fae cambios sistem\u00e1ticos no material xen\u00e9tico, que se orixinan durante a recombinaci\u00f3n, meiose e fecundaci\u00f3n ou singamia por exemplo. Por\u00e9n, hai moitas excepci\u00f3ns, como varias formas de apomixe, autogamia, automixe, clonaci\u00f3n, ou partenox\u00e9nese.\nAs mutaci\u00f3ns, recombinaci\u00f3ns ou outros cambios xen\u00e9ticos na li\u00f1a xerminal poden transmitirse \u00e1 descendencia, mentres que os cambios nas c\u00e9lulas som\u00e1ticas non. Isto non se ten que aplicar a organismos que se reproducen somaticamente, como as esponxas e moitas plantas. Por exemplo, moitas variedades de \"Citrus\", de Rosaceae e dalgunhas Asteraceae, como \"Taraxacum\" producen sementes por apomixe cando c\u00e9lulas som\u00e1ticas diploides desprazan o \u00f3vulo ou o embri\u00f3n en fases temper\u00e1s.\nO termo \"li\u00f1a xerminal\" pode utilizarse tam\u00e9n para indicar a li\u00f1axe de c\u00e9lulas ao longo de moitas xeraci\u00f3ns de individuos, por exemplo, a li\u00f1a xerminal que liga calquera individuo co seu hipot\u00e9tico \u00faltimo antepasado universal, do cal descenden todos."}
{"id": "343540", "revid": "27155", "url": "https://gl.wikipedia.org/wiki?curid=343540", "title": "Organismo multicelular", "text": ""}
{"id": "343541", "revid": "98629", "url": "https://gl.wikipedia.org/wiki?curid=343541", "title": "Execuci\u00f3n da familia Romanov", "text": "A execuci\u00f3n da familia imperial rusa, pertencente \u00e1 dinast\u00eda Romanov, tivo lugar en Ekaterimburgo a noite entre o 16 e 17 de xullo de 1918. O tsar Nicolao II, a s\u00faa esposa a tsarina Alexandra e os seus cinco fillos (Olga, Tatiana, Mar\u00eda, Anastasia e Aleksei) foron fusilados xunto a un grupo de axudantes que decidiron acompa\u00f1alos no seu exilio, entre os que destacan Eugene Botkin, Anna Demidova, Aleksei Trupp e Ivan Kharitonov. O fusilamento foi executado por un grupo de bolxeviques dirixidos por Iakov Iurovski baixo as ordes do Soviet Rexional dos Urais.\nO lugar no que se agocharon os corpos foi descuberto en 1979 polo detective Aleksandr Avdonin, pero o achado dos restos non se publicou ata 1989, durante o per\u00edodo da \"glasnost\".\nA identidade dos restos quedou confirmada mediante unhas investigaci\u00f3ns forenses e do ADN, tralas cales os restos foron enterrados na fortaleza de San Pedro e San Paulo de San Petersburgo en 1998, 80 anos despois da s\u00faa execuci\u00f3n, nun funeral ao que non asistiron importantes membros da igrexa ortodoxa rusa, que se mostraban receosos de reco\u00f1ecer a autenticidade dos restos. En 2007 descubriuse un segundo enterramento, m\u00e1is pequeno, que conti\u00f1a os restos dos dous nenos Romanov que faltaban no enterramento principal. Por\u00e9n, os restos atopados nesta segunda tumba est\u00e1n gardados nun dep\u00f3sito estatal \u00e1 espera de que se realicen novas an\u00e1lises xeneal\u00f3xicas. En 2008, tras un considerable e prolongado litixio, o Fiscal Xeral de Rusia rehabilitou a familia Romanov como \"v\u00edtimas da represi\u00f3n pol\u00edtica\". En 1993 o goberno pos-sovi\u00e9tico abriu un litixio criminal, mais ningu\u00e9n foi acusado en base a que os executores estaban xa mortos.\nAlg\u00fans historiadores atrib\u00faen a orde ao Goberno de Moscova, especificamente a Iakov Sverdlov e Vladimir Lenin, quen desexaban previr o rescate da familia real pola Lexi\u00f3n checoslovaca, que se aproximaba \u00e1 zona na s\u00faa loita fronte aos bolxeviques no seo do Ex\u00e9rcito Branco no transcurso da guerra civil rusa. Tal afirmaci\u00f3n ap\u00f3iase nunha pasaxe do diario de Lev Trotski. Por\u00e9n, nunhas investigaci\u00f3ns recentes efectuadas por Vladimir Soloviov af\u00edrmase que non existe documento alg\u00fan que sinale a Lenin ou Sverdlov como responsables. Lenin ti\u00f1a un gran control sobre o destino dos Romanov e asegurouse de que o seu nome non fose asociado co seu destino en ning\u00fan documento oficial. O presidente Boris Eltsin describiu a execuci\u00f3n como un dos episodios m\u00e1is vergo\u00f1osos da historia de Rusia.\nEn setembro de 2015 o Comit\u00e9 de Investigaci\u00f3ns de Rusia reabriu as investigaci\u00f3ns sobre a execuci\u00f3n da familia imperial.\nContexto.\nAbdicaci\u00f3n e traslado a Tobolsk.\nO , Nicolao II, desposu\u00eddo xa como monarca, foi trasladado ao Palacio de Alexandre en Tsarskoe Selo, onde as novas autoridades estaban a reunir a antiga familia imperial. O goberno provisional ruso confinouno xunto \u00e1 s\u00faa familia baixo arresto domiciliario. Rodeados por gardas e reclu\u00eddos nas s\u00faas habitaci\u00f3ns, os Romanov foron inspeccionados na primeira noite con Nicolao de volta nas dependencias de palacio.\nEn agosto de 1917, o presidente do goberno provisional ruso, Aleksandr Kerenskii, evacuou os Romanov a Tobolsk, presuntamente para protexelos da crecente onda revolucionaria. Al\u00ed establec\u00e9ronse na antiga mansi\u00f3n do gobernador con considerables comodidades. A familia dispo\u00f1\u00eda de tres estancias no primeiro piso: unha para o tsar e a tsarina, outra para as catro grandes duquesas e outra m\u00e1is grande para Aleksei, quen a compart\u00eda co mari\u00f1eiro Nagornii. Tam\u00e9n pod\u00edan facer uso dunha gran sala de estar as\u00ed como dun pequeno sal\u00f3n e dun despacho para o tsar. Xunto a eles permaneceron Pierre Gilliard, Anna Demidova, Tutelberg e Chemodurov, Tegleva e Erzberg, ocupando as estancias do piso inferior. O resto do s\u00e9quito foi aloxado nun apartamento que foi requisado xusto diante da mansi\u00f3n do gobernador. Tralo ascenso ao poder dos bolxeviques en outubro de 1917 logo da Revoluci\u00f3n de Outubro, endurec\u00e9ronse as condici\u00f3ns do seu arresto e as discusi\u00f3ns sobre un hipot\u00e9tico xu\u00edzo a Nicolao volv\u00e9ronse cada vez m\u00e1is frecuentes. O historiador Latishev escribiu sobre a idea de que o xu\u00edzo a Nicolao II ti\u00f1a o apoio de Trotski, mais Lenin mostraba d\u00fabidas sobre a perda de tempo nese proceso. Segundo as testemu\u00f1as do comisario de xustiza Steinberg, a cuesti\u00f3n foi posposta indefinidamente.\nA vida da antiga familia imperial na cidade foi mon\u00f3tona, consist\u00eda en xornadas nas que se limitaban a dar un pequeno paseo matutino polo terreo cercado da casa, a cortar madeira para o lume, cultivar unha pequena horta e criar unha granxa de porcos e pavos. Pola tarde adoitaban ler e nalgunhas ocasi\u00f3ns os nenos representaban obras teatrais que preparaban coa axuda do profesor Gilliard. Os diarios da familia dan conta da monoton\u00eda dos d\u00edas:\nSegundo o historiador V. M. Khrustalev, na primavera de 1918, os l\u00edderes bolxeviques desenvolveron un plan para reunir todos os membros da dinast\u00eda Romanov nos Urais, onde quedar\u00edan retidos a unha distancia considerable dos perigos externos preto do Imperio alem\u00e1n e a Entente, e por outra banda, os bolxeviques ti\u00f1an fortes posici\u00f3ns pol\u00edticas que os axudaban a manter a familia baixo o seu control. O 1 de marzo de 1918, a familia comezou a ser alimentada con raci\u00f3ns de soldado, o que significou a marcha de dez dos seus serventes e ter que prescindir de manteiga e caf\u00e9.\nTraslado a Ekaterimburgo.\nO 1 de abril de 1918, o Comit\u00e9 Executivo Central de Todas as Rusias (VTsIK) decidiu trasladar a familia imperial a Moscova. Pola contra, as autoridades do Soviet dos Urais propuxeron transferilos a Ekaterimburgo. Talvez como resultado do enfrontamento entre Moscova e os Urais, o VTsIK tomou unha nova decisi\u00f3n o 6 de abril de 1918, segundo a cal todos os arrestados ser\u00edan enviados a Ekaterimburgo. Finalmente, as decisi\u00f3ns do VTsIK reduc\u00edronse \u00e1s ordes para a preparaci\u00f3n dun xu\u00edzo aberto a Nicolao II e o traslado da familia. A organizaci\u00f3n do traslado confiouse a Vasilii Iakolev, o enviado especial do Comit\u00e9, a quen Sverdlov co\u00f1ecera ben no traballo revolucionario durante a primeira revoluci\u00f3n rusa.\nVasili Iakovlev liderou a misi\u00f3n secreta que levar\u00eda a familia imperial a Ekaterimburgo, co prop\u00f3sito de trasladalos posteriormente a Moscova. Debido \u00e1 enfermidade de Aleksei, os gardas decidiron deixar os nenos, coa excepci\u00f3n de Mar\u00eda, en Tobolsk, coa intenci\u00f3n de reunilos m\u00e1is adiante.\nNicolao, Alexandra e Mar\u00eda abandonaron Tobolsk o 26 de abril de 1918 cunha escolta e chegaron a Tiumen ao d\u00eda seguinte. O 30 de abril o tren chegou a Ekaterimburgo, onde Iakolev deixou a familia baixo o mando do representante do Soviet dos Urais, Beloborodov. Xunto \u00e1 familia estaban o pr\u00edncipe Dolgorukov, o m\u00e9dico Sergeii Botkin, a asistenta Ana Demidova, o mordomo de Nicolao Chementii Demodurov e o mari\u00f1eiro Ivan Sednev.\nHai evidencias de que durante o traxecto de Nicolao II desde Tobolsk ata Ekaterimburgo, o l\u00edder do Soviet rexional dos Urais tratou de asasinalo. Beloborodov escribiu m\u00e1is adiante nas s\u00faas memorias inacabadas:\nO resto dos membros da familia, Aleksei, Olga, Tatiana e Anastasia, sa\u00edron cara a Ekaterimburgo o 20 de maio, onde chegaron tres d\u00edas m\u00e1is tarde xunto a un grupo de axudantes e oficiais do s\u00e9quito, dos cales s\u00f3 A. E. Company, I. M. Kharitonov, o sobri\u00f1o de I. D. Sednev, Leonid Sednev e o coidador de Aleksei, Klementii Nagornii foron acollidos na casa Ipatiev. Os profesores dos nenos, Pierre Gilliard e Charles Sydney Gibbes, as\u00ed como as damas de compa\u00f1\u00eda, tiveron que quedar na estaci\u00f3n de ferrocarril e non puideron acompa\u00f1ar a familia. Os dous mestres permaneceron na cidade e a mi\u00fado paseaban preto da casa Ipatiev.\nOs Romanov atop\u00e1banse baixo custodia do Ex\u00e9rcito Vermello en Ekaterimburgo. A guerra civil continuaba e o Ex\u00e9rcito Branco (unha ampla alianza de forzas anticomunistas) ameazaba con tomar a cidade, polo que creceu o medo a que os Romanov caesen en mans dos brancos. Tal posibilidade constitu\u00eda algo inaceptable para os bolxeviques por dous motivos: en primeiro lugar, o tsar ou calquera membro da s\u00faa familia pod\u00edan converterse nun s\u00edmbolo da loita branca e solicitar m\u00e1is apoios para a mesma; en segundo lugar, as naci\u00f3ns europeas pod\u00edan considerar lex\u00edtimos dirixentes de Rusia o tsar ou calquera outro membro da s\u00faa familia se o tsar morr\u00eda. Isto traduciuse nunha maior capacidade de negociaci\u00f3n en favor dos brancos para obter apoio estranxeiro. Pouco despois da execuci\u00f3n da familia imperial, a cidade caeu en mans do Ex\u00e9rcito Branco.\nA mediados de xullo de 1918, as forzas da Lexi\u00f3n Checoslovaca aproxim\u00e1ronse a Ekaterimburgo para protexer o ferrocarril Transiberiano, do que ti\u00f1an control. Segundo o historiador David Bullock, os bolxeviques cr\u00edan erroneamente que os checoslovacos ti\u00f1an a misi\u00f3n de rescatar os Romanov, polo que rendeu o p\u00e1nico e execut\u00e1ronos. A Lexi\u00f3n chegou \u00e1 cidade menos dunha semana despois e f\u00edxose co seu control.\nCatividade en Ekaterimburgo.\nA familia imperial mant\u00edvose nun estrito illamento na casa Ipatiev. Ti\u00f1an prohibido falar noutra lingua que non fose o ruso. Non ti\u00f1an acceso \u00e1 s\u00faa equipaxe, que foi almacenada nun pequeno cuarto no patio da casa. Tam\u00e9n foron confiscadas as s\u00faas c\u00e1maras Kodak Brownie e o equipo fotogr\u00e1fico. Pola s\u00faa banda o persoal do servizo recibiu a orde de referirse \u00e1 familia polos seus nomes de pila e o patron\u00edmico. Durante a estancia na casa a familia foi sometida a varios rexistros das s\u00faas pertenzas e foi confiscado o di\u00f1eiro que levaban para \"ser custodiado polo tesoureiro Soviet Rexional dos Urais\".\nA casa estaba rodeada por un valo de 4 metros que imped\u00eda ver o interior da casa desde as r\u00faas. O valo orixinal pechaba o xard\u00edn pola r\u00faa Voznesenskii, e m\u00e1is tarde, o 5 de xu\u00f1o, constru\u00eduse un segundo, m\u00e1is alto e longo que o primeiro, que pechou por completo o per\u00edmetro da propiedade. Unha das raz\u00f3ns para que se levantase este segundo valo foi o descubrimento de que a xente pod\u00eda ver desde o exterior as pernas de Nicolao cando este usaba o bamb\u00e1n do xard\u00edn.\nSel\u00e1ronse as vent\u00e1s de t\u00f3dalas estancias que ocupou a familia, inicialmente cubertas con follas de peri\u00f3dico e desde o 15 de maio os cristais foron encalados. A \u00fanica fonte de ventilaci\u00f3n da familia foi unha \"fortochka\" situada na habitaci\u00f3n das grandes duquesas, e pola que ti\u00f1an completamente prohibido asomarse. Tras pedilo en varias ocasi\u00f3ns, permit\u00edronlles que unha das d\u00faas vent\u00e1s na habitaci\u00f3n de Nicolao e Alexandra quedase deselada o 23 de xu\u00f1o. Por\u00e9n, os gardas recibiron a orde de incrementar a vixilancia na familia e os prisioneiros recibiron a orde de non mirar pola vent\u00e1 ou intentar facer sinais a ningu\u00e9n no exterior, baixo risco de recibir un disparo. Desde esta vent\u00e1, a familia pod\u00eda ver tan s\u00f3 o chapitel da catedral de Voznesenskii. O 11 de xullo instalouse un enreixado debido a que Alexandra ignorou en repetidas ocasi\u00f3ns as advertencias de Iurovski de non permanecer moi cerca da vent\u00e1 cando esta estivese aberta.\nAs cartas falsas.\nO 18 de xu\u00f1o, as monxas do convento de Novotiikhvin comezaron a enviar provisi\u00f3ns \u00e1 casa Ipatiev. Nun destes env\u00edos, Piotr Voikov e Aleksandr Beloborodov, presidente do Soviet Rexional dos Urais, inclu\u00edu a instancias da cheka o env\u00edo de varias cartas escritas en franc\u00e9s nas que afirmaban ser un oficial mon\u00e1rquico que trataba de rescatar a familia.\nO 26 de xu\u00f1o a familia recibiu unha terceira carta na que o suposto oficial amigo lles ped\u00eda que se mantivesen alerta e esperasen polo sinal. Esa noite a familia quedou desperta e preparada polo que puidese pasar. No diario de Nicolao aparece unha entrada no d\u00eda 26 de xu\u00f1o na que o tsar fixo referencia \u00e1s cartas recibidas:\nO d\u00eda 28 de xu\u00f1o a familia enviou unha carta de resposta: \nEstas cartas falsas, xunto coas respostas que recibiron dos Romanov (escritas tanto nos espazos en branco como no propio sobre), deron ao Comit\u00e9 Executivo Central de Moscova a escusa necesaria para \"liquidar\" a familia. Iurovski observou m\u00e1is adiante que respondendo as cartas falsas, Nicolao \"caeu no noso apresurado plan para atrapalo\".\nA casa do prop\u00f3sito especial.\nO 4 de xullo, o comisario Beloborodov anunciou o arresto do comandante ao cargo da casa, Avdeiev, e o seu axudante Mochkin, por roubar algunhas das pertenzas da familia. O home posto ao cargo da casa foi Iakov Iurovski, quen xa co\u00f1ecera a familia o 26 de maio durante unha consulta do doutor Derevenko ao tsar\u00e9vich. Os traballadores da f\u00e1brica que fac\u00edan de gardas da casa tam\u00e9n foron substitu\u00eddos por dez homes, na s\u00faa maior\u00eda prisioneiros de guerra austroh\u00fangaros e pertencentes \u00e1 Comisi\u00f3n Extraordinaria para o Combate da Contrarrevoluci\u00f3n e a Especulaci\u00f3n, m\u00e1is co\u00f1ecida como Cheka. Desde ese momento estes homes foron os \u00fanicos en manter contacto cos prisioneiros e a casa Ipatiev pasou a ser co\u00f1ecida polos bolxeviques como \"a casa do prop\u00f3sito especial\". O 6 de xullo Iurovski entregou \u00e1 familia unha caixa coas s\u00faas xoias para que verificasen o seu contido e asinasen un resgardo, deix\u00e1ndoas baixo a s\u00faa custodia. Os Romanov descubriron neste momento que Avdeiev tam\u00e9n lles estivera retendo a comida que lles enviaban desde o mosteiro. O novo comisario da casa non mellorou as condici\u00f3ns nas que viv\u00eda a familia, e o d\u00eda 11 de xullo o tsar anotou no seu diario que \"cada vez lles comprac\u00eda menos\". A tsarina refer\u00edase a Iurovski como \"un home vulgar e desagradable\".\nPara manter a sensaci\u00f3n de normalidade, os bolxeviques aseguraron \u00e1 familia o 13 de xullo de 1918 que os seus dous serventes leais, Klementii Nagornii, o mari\u00f1eiro ao cargo de Aleksei, e Iv\u00e1n Sednev, o lacaio das grandes duquesas e t\u00edo de Leonid Sednev, \"foran enviados f\u00f3ra da s\u00faa xurisdici\u00f3n\". Por\u00e9n, ambos os dous levaban mortos desde que os bolxeviques os sacaran da casa en maio e foran fusilados pola Cheka xunto a outro grupo de ref\u00e9ns o 6 de xullo como represalia pola morte de Iv\u00e1n Malshev, un heroe local asasinado polos brancos. Ese mesmo d\u00eda, 13 de xullo, xunto a r\u00faa da casa Ipatiev, manifest\u00e1ronse os soldados do Ex\u00e9rcito Vermello, social-revolucionarios e anarquistas exixindo a disoluci\u00f3n do soviet de Ekaterimburgo e a entrega do poder da cidade a eles. Esta rebeli\u00f3n foi suprimida violentamente por un rexemento dos Gardas Vermellos dirixidos por Piotr Ermakov, quen abriu fogo contra os manifestantes moi preto da vent\u00e1 do dormitorio de Nicolao e Alexandra. As autoridades utilizaron o incidente como un exemplo da rebeli\u00f3n mon\u00e1rquica que ameazaba a seguridade dos prisioneiros na casa Ipatiev. Nicolao tam\u00e9n anotou a \u00faltima entrada no seu diario ese d\u00eda na que apuntaba que a\u00ednda que o xeonllo do tsar\u00e9vich xa estaba ben, o rapaz a\u00ednda non pod\u00eda cami\u00f1ar.\nO d\u00eda 14 de xullo un sacerdote e un di\u00e1cono dirixiron a liturxia para a familia. \u00c1 ma\u00f1\u00e1 seguinte, catro mulleres acudiron a fregar os chans da casa Popov e a casa Ipatiev, sendo os \u00faltimos civ\u00eds en ver a familia con vida. En ambas as d\u00faas ocasi\u00f3ns os visitantes tiveron que seguir estritas instruci\u00f3ns de non manter ningunha conversa cos membros da familia. Iurovski estivo presente nas d\u00faas ocasi\u00f3ns supervisando os visitantes.\nO plan para a execuci\u00f3n.\nO Soviet Rexional dos Urais acordou nunha reuni\u00f3n o d\u00eda 29 de xu\u00f1o que a familia Romanov deb\u00eda ser executada. Filipp Goloshchiokin chegou a Moscova o 3 de xullo cunha mensaxe insistindo na execuci\u00f3n do Tsar. Tan s\u00f3 23 membros do Comit\u00e9 Executivo Central estaban presentes, entre eles Vladimir Lenin, Iakov Severdlov e Felix Dzerzhinskii. Acordouse que o presidium do soviet rexional deb\u00eda organizar os detalles pr\u00e1cticos para a execuci\u00f3n e tomar a decisi\u00f3n do d\u00eda no que se \u00edan producir os feitos segundo a situaci\u00f3n militar, contactando con Moscova para a aprobaci\u00f3n final.\nA execuci\u00f3n da tsarina e os nenos tam\u00e9n se discutiu, pero a decisi\u00f3n tivo que quedar baixo segredo de estado para evitar as repercusi\u00f3ns pol\u00edticas, xa que o embaixador alem\u00e1n Wilhelm von Mirbach fac\u00eda numerosos requirimentos aos bolxeviques para co\u00f1ecer o estado da familia. O c\u00f3nsul brit\u00e1nico Thomas Preston, quen viv\u00eda preto da casa Ipatiev, recibiu presi\u00f3ns por parte de Pierre Gilliard, Sydney Gibbes e o pr\u00edncipe Vasilii Dolgorukov para axudar a familia, o \u00faltimo a trav\u00e9s de notas desde a prisi\u00f3n antes de ser executado por Grigorii Nikulin, o axudante de Iurovski. Por\u00e9n, as petici\u00f3ns de Preston para obter acceso \u00e1 familia foron constantemente rexeitadas. Como Trotski tratou de explicar despois, \"a familia do Tsar foi v\u00edtima do principio que sup\u00f3n o eixo das monarqu\u00edas: a herdanza din\u00e1stica\", polo que as s\u00faas mortes eran necesarias. Goloshchiokin enviou a Ekaterimburgo o 12 de xullo un resumo da s\u00faa discusi\u00f3n sobre os Romanovs en Moscova, xunto \u00e1 instruci\u00f3n de que ning\u00fan detalle relativo \u00e1s s\u00faas mortes deb\u00eda comunicarse directamente a Lenin.\nO 14 de xullo Iurovski rematara a busca do lugar para agochar os cad\u00e1veres e a forma de destru\u00edr o m\u00e1ximo n\u00famero de probas dunha vez. Consultou varias veces con Piotr Ermakov, quen estaba \u00e1 fronte do escuadr\u00f3n de fusilamento e afirmou co\u00f1ecer un lugar nas aforas da cidade onde agochar os restos. O comandante da casa Ipatiev pretend\u00eda reunir toda a familia e os seus serventes nun espazo pequeno do que non puidesen escapar. A habitaci\u00f3n escollida no soto da casa para tal prop\u00f3sito ti\u00f1a unha vent\u00e1 con reixa que foi cuberta con material illante para mitigar os sons dos disparos no interior e os posibles gritos. A opci\u00f3n de disparar ou apu\u00f1alar a familia mentres estivesen durmidos ou fusilalos no bosque e despois botalos nun estanque con pesas para que afundisen quedou descartada. O plan de Iurovski consist\u00eda nunha execuci\u00f3n eficiente dos once prisioneiros simultaneamente, a\u00ednda que tam\u00e9n tivo en conta que deb\u00eda evitar que os homes violasen as mulleres e rebuscasen nos corpos na busca de xoias. Despois da incautaci\u00f3n previa dalgunhas xoias, Iurovski sospeitaba que pod\u00eda haber algunhas agochadas entre a roupa, polo que os corpos deb\u00edan ser espidos para obter o resto. Isto, xunto \u00e1s mutilaci\u00f3ns, pretend\u00eda evitar que os investigadores puidesen identificar os corpos no caso de que os atopasen.\nO 16 de xullo Iurovski recibiu informaci\u00f3n dos soviets dos Urais segundo a cal os continxentes do Ex\u00e9rcito Vermello se estaban retirando en todas direcci\u00f3ns e que as execuci\u00f3ns non pod\u00edan atrasarse m\u00e1is. Enviou un telegrama cifrado a trav\u00e9s de Goloshchiokin e Georgii Safarov arredor das 6 da tarde para Lenin en Moscova. Non hai rexistros documentais da resposta de Moscova, a\u00ednda que Iurovksi insistiu en que recibiu de Goloschiokin unha orde do VTsIK para continuar cara \u00e1s 7 da tarde. Esta versi\u00f3n concorda coa que deu na d\u00e9cada de 1960 un antigo garda do Kremlim, Aleksei Akimov, segundo a cal Sverdlov lle ordenou persoalmente entregar un telegrama \u00e1 oficina de tel\u00e9grafos coa confirmaci\u00f3n do VTsIK para o \"xu\u00edzo\", pero con instruci\u00f3ns claras de que tanto a mensaxe escrita como a cinta copiadora deb\u00edan ser levadas de volta inmediatamente despois do env\u00edo. Por\u00e9n, segundo alg\u00fans historiadores a decisi\u00f3n de executar a familia foi tomada en Ekaterimburgo por Goloshchiokin.\n\u00c1s 8 da tarde, Iurovski mandou o seu chofer a buscar un cami\u00f3n para o transporte dos corpos, e rolos de tea para envolvelos. A intenci\u00f3n era aparcar o cami\u00f3n tan preto da entrada ao soto como fose posible, co motor en marcha para camuflar o son dos disparos. Iurovski e Pavel Medvedev colleron as 14 pistolas que \u00edan utilizar aquela noite: d\u00faas pistolas Browning, d\u00faas pistolas Colt americanas, d\u00faas \nMauser de 7.65, unha Smith &amp; Wesson e sete Nagant de fabricaci\u00f3n belga. As Nagant funcionaban coa antiga p\u00f3lvora negra que produc\u00eda unha gran cantidade de fume.\nNo seu despacho, Iurovksi asignou as v\u00edtimas a cada un dos integrantes do pelot\u00f3n, antes de repartir as pistolas. El quedou cunha das Mauser e unha Colt, mentres que Ermakov colleu sete Nagants, unha Mauser e unha baioneta; foi o \u00fanico que recibiu o encargo de matar d\u00faas v\u00edtimas, Alexandra e Botkin. Iurovski explicou aos seus homes que deb\u00edan \"disparar directamente ao coraz\u00f3n e evitar un excesivo derramamento de sangue e rematar cedo\". Polo menos dous dos let\u00f3ns, un prisioneiro de guerra austroh\u00fangaro chamado Andras Verhas e mais Adolf Lepa, rexeitaron disparar \u00e1s mulleres. Iurovski enviounos a casa Popov por non estar \u00e1 altura \"nun momento tan importante da s\u00faa tarefa revolucionaria\". Nin Iurovski nin o resto dos presentes co\u00f1ec\u00edan o procedemento para desfacerse eficientemente dos once cad\u00e1veres. O comandante estaba baixo a presi\u00f3n de asegurarse de que ning\u00fan resto fose atopado m\u00e1is adiante polas tropas mon\u00e1rquicas e supuxese un aumento do anticomunismo.\nExecuci\u00f3n.\nCara \u00e1 media noite entre o 17 e 18 de xullo de 1918, Iakov Iurovski, ordenou ao m\u00e9dico dos Romanov, o doutor Eugene Botkin, que os espertase e lles ordenase vestirse co pretexto de que os \u00edan a trasladar a un lugar m\u00e1is seguro ante o inminente caos que reinar\u00eda en Ekaterimburgo. A familia e os seus acompa\u00f1antes foron levados a un soto de 6\u00a0\u00d7\u00a05\u00a0m. Nicolao preguntou se Iurovski pod\u00eda traer d\u00faas cadeiras para que Aleksei e a tsarina puidesen sentar.\nOs sentinelas dixeron \u00e1 familia real que deb\u00edan esperar ata a chegada do cami\u00f3n que os \u00eda trasladar a un lugar seguro. Uns minutos despois chegou un escuadr\u00f3n de execuci\u00f3n da polic\u00eda secreta e Iurovski leu en voz alta a orde que recib\u00eda do Comit\u00e9 Executivo dos Urais. Desco\u00f1\u00e9cese o texto exacto da sentenza, pronunciado Iurovski ante o pelot\u00f3n de fusilamento. Nos materiais do xu\u00edz de instruci\u00f3n N. A. Sokolov hai testemu\u00f1as do garda Iakimova, sobre esta escena na que Iurovski dir\u00eda:\nM. A. Medvedev (Kudrin) describiu a escena do seguinte xeito:\nNicolao, de fronte \u00e1 s\u00faa familia, virouse e dixo: \u00abQue? Que?\u00bb. Iurovski rapidamente repetiu a orde e alz\u00e1ronse as armas. Olga, segundo o testemu\u00f1o dun dos gardas, tentou persignarse, pero non o conseguiu ao iniciarse o fusilamento. Segundo os relatos, Iurovski apuntou a s\u00faa arma cara ao torso de Nicolao e disparou; Nicolao caeu morto. Iurovski a continuaci\u00f3n disparou a Aleksei. O resto de executores comezaron ent\u00f3n a disparar caoticamente ata que todas as v\u00edtimas caeron ao chan. Dispararon varias veces m\u00e1is e abriron as portas para disipar o fume. Houbo varios sobreviventes, polo que Peter Ermakov os rematou co seu baioneta, xa que os disparos pod\u00edan ouvirse desde f\u00f3ra. As \u00faltimas en morrer foron Tatiana, Anastasia e Mar\u00eda, que portaban ao redor de 1,3\u00a0kg de diamantes cosidos na s\u00faa roupa, o que at\u00e9 certo punto as protexeu. Con todo, remat\u00e1ronas coa baioneta igualmente. Olga sufriu un tiro na cabeza; Mar\u00eda e Anastasia parece ser que se agacharon contra a parede cubr\u00edndose a cabeza ata que foron alcanzadas. O propio Iurovski matou a Tatiana e Aleksei, Tatiana morreu dun s\u00f3 disparo na parte posterior da cabeza. Aleksei recibiu dous impactos de bala na cabeza, xusto detr\u00e1s da orella, pois os executores decat\u00e1ronse de que non morrera polo primeiro tiro. Anna Demidova, a criada de Alexandra, sobreviviu ao fusilamento inicial pero foi rapidamente executada mentres trataba de defenderse cunha pequena almofada que levara e que estaba chea de xemas preciosas e xoias.\nTraslado \u00e1 mina.\nOs corpos dos Romanovs e os seus serventes sub\u00edronse a un cami\u00f3n Fiat equipado cun motor 60 HP, cunha zona de carga de 1,8\u00a0\u00d7\u00a03 m. Moi cargado, o veh\u00edculo apenas percorreu os 14\u00a0km que hab\u00eda ata o bosque de Koptiakii. Iurovskii enfureceu cando descubriu que Ermakov, quen estaba b\u00e9bedo, s\u00f3 trouxera unha pa para o enterramento. Case un quil\u00f3metro m\u00e1is adiante, 25 homes que traballaban para Ermakov, tam\u00e9n b\u00e9bedos, esperaban que os levasen aos prisioneiros a\u00ednda vivos, para poder abusar das mulleres e poder matar eles a familia. O cami\u00f3n quedou avariado nunha \u00e1rea de terreo pantanoso e os homes tiveron que descargar os corpos nunhas carretas que ti\u00f1an preparadas e levalos ata a mina dos Catro Irm\u00e1ns, o lugar escollido para o enterramento. Iurovski logrou manter o control da situaci\u00f3n con gran dificultade. Alg\u00fans dos homes de Ermakov rexistraron os corpos das mulleres na busca de xoias, descubrindo ent\u00f3n que todos as v\u00edtimas \u00edan cheas de xoias e levaban amuletos de Rasputin. Alg\u00fan chegou a abusar do cad\u00e1ver da emperatriz. Iurovski ordenoulles a punta de pistola que se mantivesen afastados dos corpos, despedindo os dous que abusaran do corpo da emperatriz e outros que descubrira saqueando os restos. Un destes homes burlouse afirmando que pod\u00eda \"morrer en paz\", tras \"tocar a \"cona\" real\".\nIurovski e outros cinco homes colocaron os corpos na herba e esp\u00edronos, para a continuaci\u00f3n queimar a roupa. Iurovski fixo un inventario das xoias que \u00edan aparecendo e tan s\u00f3 a roupa de Mar\u00eda non conti\u00f1a ningunha, o cal para Iurovski foi a proba de que a familia perdera a confianza nela despois de que esta trabase amizade cun dos gardas en maio. En total apareceron m\u00e1is de 8\u00a0kg de xoias e pedras preciosas que foron enviadas a Moscova. Unha vez que os corpos estiveron completamente espidos foron ba\u00f1ados en \u00e1cido sulf\u00farico para desfiguralos e lanzados ao interior da mina que resultou ser de tan s\u00f3 3 metros de profundidade. Outro problema resultou ser o lodo do seu interior que imped\u00eda que os corpos se somerxesen como esperaban, polo que Iurovski tratou, sen \u00e9xito, de colapsar a mina lanzando varias granadas e camuflala despois con terra e varias ramas das \u00e1rbores. Presa do p\u00e1nico Iurovski regresou \u00e1 cidade para informar oo Pres\u00eddium, reco\u00f1ecendo que non se puido desfacer dos corpos, e que a mina non resultou ser como esperaban.\nUn membro do soviet local, Sergeii Chutskaev, informou a Iurovski da existencia dunhas minas de cobre m\u00e1is profundas ao oeste da cidade, nunha \u00e1rea remota e menos pantanosa e na que hab\u00eda menos posibilidade de que se atopasen os restos. Iurovski inspeccionou o lugar na tarde do 17 de xullo e informou \u00e1 Cheka no Hotel Amerikanskaia. Pediu que se enviasen m\u00e1is cami\u00f3ns ata Koptiakii mentres encargou a Petr Voikov que obtivese barr\u00eds de petr\u00f3leo, queroseno e \u00e1cido sulf\u00farico, e gran cantidade de le\u00f1a seca. Tam\u00e9n incautou varios carros de cabalos para utilizalos no traslado dos cad\u00e1veres ata o novo destino. Iurovski e Goloshchiokin, xunto a varios axentes da Cheka, regresaron \u00e1 mina dos Catro Irm\u00e1ns sobre as catro da ma\u00f1\u00e1 do 18 de xullo. Os corpos foron subidos un a un coa axuda dunhas cordas atadas nas cinturas e cubertos cunha lona. Iurovski pensou que quizais non ter\u00edan suficiente tempo para levar os corpos ata a outra mina, polo que ordenou aos seus homes que cavasen unha fosa al\u00ed; por\u00e9n, o terreo resultou ser demasiado duro. Regresou ao Hotel Amerikanskaia para informar a Cheka. Confiscou un cami\u00f3n que encheu con bloques de formig\u00f3n que pretend\u00eda atar aos corpos antes de lanzalos na nova mina. Un segundo cami\u00f3n trasladou os axentes da Cheka que \u00edan axudar a mover os cad\u00e1veres. Iurovksi regresou ao bosque cara \u00e1s 22:00 do 18 de xullo. Cargaron os corpos de novo no cami\u00f3n Fiat, que para ent\u00f3n xa conseguiran rescatar do lodo..\nDurante o traslado ata as minas de cobre na ma\u00f1\u00e1 do 19 de xullo, o cami\u00f3n Fiat que levaba os corpos quedou de novo atascado no lodo preto de Ganina Iama. Cos homes exhaustos e rexeitando obedecer as ordes, Iurovskii decidiu soterrar os corpos baixo o cami\u00f1o onde o cami\u00f3n quedara atascado. Cavaron unha fosa de 1,82\u00a0\u00d7\u00a02,43 metros de ancho e 1 metro de profundidade. O corpo de Aleksei Trupp foi lanzado o primeiro, seguido do tsar e do resto. De novo verteron \u00e1cido sulf\u00farico para disolver os corpos, desfiguraron os rostros coas culatas dos rifles e cubriron os corpos con cal. Coloc\u00e1ronse varios traveseiros das v\u00edas de tren sobre a tumba para camuflala e pasaron en varias ocasi\u00f3ns por riba co cami\u00f3n Fiat para compactar a terra. O enterramento rematou \u00e1s 6 da ma\u00f1\u00e1 do 19 de xullo.\nIurovskii separou o corpo do tsar\u00e9vich Aleksei e unha das s\u00faas irm\u00e1s para soterralos a case 15 metros de distancia, nun intento de confundir a calquera que descubrise unha foxa com\u00fan con s\u00f3 nove corpos. Debido a que o corpo da muller estaba desfigurado, Iurovskii confundiuno co de Anna Demidova. No seu informe escribiu que quer\u00eda destru\u00edr o corpo de Alexandra. Os corpos de Aleksei e a s\u00faa irm\u00e1 foron queimados e os \u00f3sos que quedaron foron esmagados coas pas e despois deixados nunha foxa m\u00e1is pequena. Tan s\u00f3 quedaron 44 restos parciais de \u00f3sos, que non foron descubertos ata agosto de 2007.\nAutores.\nO profesor de historia da Universidade Estatal dos Urais, Ivan Plotnikov, estableceu que os verdugos foron Iakov Iurovski, Grigorii P. Nikulin, Mikhail A. Medvedev (Kudrin), Piotr Ermakov, Stepan Vaganov, Aleksei G. Kabanov (antigo soldado da garda imperial do tsar e membro da cheka ao que lle foi asignada a metralladora do \u00e1tico), Pavel Medvedev, V. N. Netrebin, Y. M. Tselms e Filipp Goloshchiokin. Este \u00faltimo, asociado pr\u00f3ximo a Iakov Sverdlov, comisario militar do Comit\u00e9 Executivo dos Urais en Ekaterimburgo, non participou directamente. Outros dous ou tres gardas rexeitaron tomar parte na execuci\u00f3n.\nPiotr Voikov recibiu a tarefa espec\u00edfica de preparar a disposici\u00f3n dos corpos. Obtivo 570 litros de gasolina e 180\u00a0kg de \u00e1cido sulf\u00farico na farmacia de Ekaterimburgo. Foi testemu\u00f1a, a\u00ednda que m\u00e1is adiante afirmou que participou directamente na execuci\u00f3n, saqueando as pertenzas das grandes duquesas. Trala execuci\u00f3n declarou que \"o mundo nunca saber\u00e1 o que fixemos con eles\". M\u00e1is adiante serviu como embaixador sovi\u00e9tico en Polonia onde foi asasinado por un mon\u00e1rquico ruso en xullo de 1927.\nOs homes que estiveron directamente implicados na execuci\u00f3n sobreviviron en gran parte aos meses posteriores. Stepan Vaganov, un asociado pr\u00f3ximo a Ermakov, foi atacado e asasinado por un grupo de campesi\u00f1os a finais de 1918 pola s\u00faa participaci\u00f3n nos actos de represi\u00f3n da cheka local. Pavel Medvedev, l\u00edder da garda da casa Ipatiev e unha das figuras clave na execuci\u00f3n, foi capturado polo Ex\u00e9rcito Branco en Perm en febreiro de 1919. Durante o interrogatorio negou a s\u00faa participaci\u00f3n na execuci\u00f3n da familia imperial e morreu en prisi\u00f3n por mor do tifo.\nAlexandre Beloborodov e o seu lugartenente Boris Didkovski foron executados en 1938 durante a Gran Purga. Filipp Goloshchiokin foi fusilado en outubro de 1941 nunha prisi\u00f3n do NKVD e soterrado nunha tumba an\u00f3nima.\nTres d\u00edas despois do asasinato dos Romanov, Iurovski reportou persoalmente a Lenin os sucesos daquela noite e foi recompensado cun nomeamento na cheka de Moscova. Tivo unha serie de postos econ\u00f3micos e no partido e morreu no hospital do Kremlin en 1938 aos 60 anos. Antes da s\u00faa morte, doou as pistolas que usou a noite do 16 de xullo de 1918 ao museo da revoluci\u00f3n de Moscova e deixou tres valiosas, a\u00ednda que contraditorias, versi\u00f3ns dos feitos. Nunca expresou remordementos polos asasinatos. No seu lugar lembraba, nunha \u00faltima carta aos seus fillos pouco antes da s\u00faa morte, a s\u00faa carreira revolucionaria e como \"a tormenta de Outubro lle trouxo o seu lado m\u00e1is brillante\", convert\u00e9ndoo no \"m\u00e1is feliz dos mortais\". Tanto el como o seu asistente Nikulin, quen morreu en 1964, foron soterrados no cemiterio de Novodevichii en Moscova. O seu fillo, Aleksandr Iurovski, entregou voluntariamente as memorias do seu pai aos arque\u00f3logos afeccionados Avdonin e Ryabov en 1978.\nLenin v\u00eda a dinast\u00eda Romanov como \"a inmundicia mon\u00e1rquica, unha desgraza de 300 anos\" e refer\u00edase a Nicolao II nas s\u00faas conversas e escritos como \"o peor inimigo do pobo ruso, verdugo sanguinario\" e \"un ladr\u00f3n coroado\". Os rexistros escritos segundo os cales Lenin dirix\u00eda a cadea de mando que decidiu o destino final da familia nunca foron debidamente camuflados. Lenin actuou con extrema precauci\u00f3n, o seu m\u00e9todo favorito foi o de empregar telegramas codificados, insistindo en que o orixinal e mesmo a cinta copiadora fosen destru\u00eddas. Segundo uns documentos descubertos no Arquivo n\u00ba 2 (Lenin), n\u00ba 86 (Sverdlov) as\u00ed como os arquivos do Consello de Comisarios do Pobo e do Comit\u00e9 Executivo Central, revelaron que un grupo selecto de persoas era escollido regularmente para retransmitir as s\u00faas instruci\u00f3ns, tanto as notas confidenciais como as directivas an\u00f3nimas feitas en nome do Consello de Comisarios do Pobo.. En todas estas decisi\u00f3ns, Lenin insistiu en que non quedasen rexistros escritos. Os 55 volumes dos \"Traballos selectos\" de Lenin, as\u00ed como as memorias daqueles que tomaron parte na decisi\u00f3n e na execuci\u00f3n foron escrupulosamente censurados, realzando os papeis de Sverdlov e Goloshchiokin.\nPor\u00e9n, Lenin estaba ao tanto da decisi\u00f3n de Vasilii Iakolev de levar a Nicolao, Alexandra e Mar\u00eda a Omsk en lugar de Ekaterimburgo en abril de 1918, mostr\u00e1ndose preocupado pola ameaza extrema do soviet dos Urais en Tobolsk e ao longo do traxecto do ferrocarril transiberiano. A \"Cr\u00f3nica bibliogr\u00e1fica\" da vida pol\u00edtica de Lenin confirma que nun primeiro momento Lenin, entre as 18:00 e as 19:00, e m\u00e1is tarde xunto a Sverdlov, entre as 21:30 e 23:50, mantiveron contacto directo v\u00eda tel\u00e9grafo co soviet respecto \u00e1 decisi\u00f3n de Iakolev de mudar a ruta. A pesar da decisi\u00f3n inicial de Iakolev de levar a familia m\u00e1is lonxe ata o remoto distrito de Simskii Gornii na provincia de Ufa, onde poder\u00edan agochalos nas monta\u00f1as, advertindo que \"o paquete\" pod\u00eda ser destru\u00eddo se eran entregados ao soviet dos Urais, Lenin e Sverdlov mostr\u00e1ronse inflexibles no feito de que deb\u00edan ser enviados a Ekaterimburgo. Lenin tam\u00e9n recibiu de bo grado a noticia da morte da gran duquesa Isabel, asasinada en Alapaevsk xunto a outro grupo de Romanovs o d\u00eda 18 de xullo de 1918, remarcando que \"a virtude coa coroa era peor inimigo para a revoluci\u00f3n mundial que cen tsares tiranos\".\nA historiograf\u00eda sovi\u00e9tica retratou a Nicolao como un l\u00edder d\u00e9bil e incompetente cuxas decisi\u00f3ns deron lugar a derrotas militares e \u00e1 morte de mill\u00f3ns dos seus s\u00fabditos, mentres que a reputaci\u00f3n de Lenin foi protexida a toda costa, sen ning\u00fan tipo de descr\u00e9dito sobre el. A responsabilidade da \"liquidaci\u00f3n\" da familia Romanov foi outorgada directamente aos soviets dos Urais e \u00e1 cheka de Ekaterimburgo.\nConsecuencias.\nAnuncio da execuci\u00f3n.\nUn xornal local de Ekarterimburgo publicou o 19 de xullo:\nNa tarde dese mesmo d\u00eda, Filipp Goloshchyokin anunciou na \u00d3pera de Petrogrado que \"Nicolao o sanguinario\" fora fusilado e a s\u00faa familia levada a outro lugar\". Dous d\u00edas m\u00e1is tarde apareceu un anuncio oficial na prensa nacional, no que se pod\u00eda ler que o monarca fora executado por orde do soviet dos Urais baixo a presi\u00f3n pola proximidade das tropas checoslovacas.\nOs xornais difundiron que o tsar fora axustizado seguindo ordes do Uralispolkom baixo a presi\u00f3n da aproximaci\u00f3n da Lexi\u00f3n Checoslovaca. A\u00ednda que as fontes oficiais sovi\u00e9ticas sinalaban a Uralispolkom como responsable, Lev Trotski involucraba no seu diario a Lenin. Trotski escribiu:\nPor\u00e9n, non hai probas conclu\u00edntes de que Lenin ou Sverdlov desen a orde. V. N. Solovyov, xefe dunha investigaci\u00f3n realizada polo Comit\u00e9 Investigador de Rusia en 1993 sobre o fusilamento, conclu\u00edu que non hab\u00eda documentos fiables que sinalasen a Lenin ou Sverdlov como responsables. Declarou:\nEn 1993 publicouse o relato de 1922 de Iakov Iurovski. Segundo o mesmo, as unidades da Lexi\u00f3n Checoslovaca aproxim\u00e1banse a Ekaterimburgo. O 17 de xullo de 1918, Iurovski e outros carcereiros bolxeviques, temendo que a Lexi\u00f3n liberase a Nicolao tras conquistar a cidade, executouno xunto \u00e1 s\u00faa familia. O d\u00eda seguinte, Iurovski sa\u00edu rumbo a Moscova cun informe para Sverdlov. Axi\u00f1a os checoslovacos tomaron Ekaterimburgo, o seu apartamento foi saqueado.\nInvestigaci\u00f3n de Sokolov.\nCando Ekaterimburgo foi conquistada polas tropas do Ex\u00e9rcito Branco o 25 de xullo dese ano, o almirante Aleksandr Kolchak estableceu unha comisi\u00f3n encargada de investigar os asasinatos. O investigador da Corte Rexional de Omsk, Nikolai Sokolov, entrevistouse con varios membros do s\u00e9quito dos Romanov en febreiro de 1919, entre eles Pierre Gilliard, Alexandra Tegleva e Sydney Gibbes.\nSokolov descubriu un gran n\u00famero de pertenzas e obxectos de valor da familia que foron pasadas por alto por Iurovski e os seus homes, tanto dentro como arredor da mina onde depositaron inicialmente os corpos. Entre eles hab\u00eda varios fragmentos queimados de \u00f3sos, graxa conxelada, a dentadura postiza superior do doutor Botkin, as\u00ed como lentes, insignias, zapatos, perlas, diamantes, varios fragmentos de bala e alg\u00fans dedos de muller. S\u00f3 o cad\u00e1ver do can King Charles Spaniel de Anastasia, Jimmy, apareceu na mina. A fosa non revelou restos de roupa, o cal concordaba co relato de Iurovski polo cal toda a roupa das v\u00edtimas fora queimada antes de que os corpos se lanzasen ao fondo da mina. Sokolov non foi quen de atopar o lugar na estrada Koptiakii no que finalmente se depositaron os corpos, fotografando o punto como proba do lugar onde quedara atascado o cami\u00f3n Fiat na ma\u00f1\u00e1 do 19 de xullo.\nO inminente regreso das forzas bolxeviques en xullo de 1919 forzou a evacuaci\u00f3n do lugar, e Sokolov recolleu nunha caixa as reliquias que puido recuperar. A investigaci\u00f3n foi recollida en numerosos rexistros fotogr\u00e1ficos e de testemu\u00f1as que encheron un total de oito volumes. Sokolov morreu en Francia en 1924 antes de poder completar a s\u00faa investigaci\u00f3n. A caixa cos restos conservouse na Igrexa Ortodoxa rusa do Santo Xob en Bruxelas.\nO informe preliminar de Sokolov foi publicado nun libro ese mesmo ano primeiro en franc\u00e9s e m\u00e1is adiante en ruso, e foi a \u00fanica explicaci\u00f3n hist\u00f3rica aceptada sobre os asasinatos durante 65 anos ata 1989. A investigaci\u00f3n conclu\u00edu que os prisioneiros morreron instantaneamente durante a execuci\u00f3n, coa excepci\u00f3n de Aleksei e Anastasia, que recibiron disparos e golpes coas baionetas ata a s\u00faa morte, e que os corpos foron destru\u00eddos nunha gran fogueira. A publicaci\u00f3n e aceptaci\u00f3n mundial da investigaci\u00f3n levou os sovi\u00e9ticos a publicar un libro aprobado polo goberno que plaxiaba en gran medida o traballo de Sokolov, en 1926, admitindo que a emperatriz e os nenos foran asasinados xunto ao tsar. En 1938, Stalin emitiu unha prohibici\u00f3n sobre toda discusi\u00f3n acerca do asasinato da familia imperial. Prohibiuse tam\u00e9n o informe de Sokolov.\nDurante o goberno de Leonid Brezhnev o Politburo considerou que a casa Ipatiev non ti\u00f1a \"suficiente relevancia hist\u00f3rica\" e foi demolida en 1977 polo director do KGB Iuri Andropov, a piques de cumprirse o sesenta aniversario dos sucesos. Boris Eltsin escribiu nas s\u00faas memorias que \"tarde ou cedo avergo\u00f1ar\u00e9monos desta mostra de barbarismo\". A destruci\u00f3n da casa non detivo a peregrinaci\u00f3n dos mon\u00e1rquicos ao lugar.\nDestino da casa Ipatiev.\nEn 1923, comezaron a distribu\u00edrse fotograf\u00edas da casa pola prensa sovi\u00e9tica baixo o t\u00edtulo \"o derradeiro palacio do derradeiro Tsar\". En 1927, a casa foi convertida nun anexo do Museo da Revoluci\u00f3n dos Urais. M\u00e1is adiante pasou a ser unha escola de agricultura e no 1938 converteuse nun museo antirrelixioso. Durante este per\u00edodo, era obrigatorio que os membros do partido visitasen a casa en grandes grupos e tomasen fotograf\u00edas xunto \u00e1 parede do soto no que se executou \u00e1 familia.\nEn 1946, a casa pasou a mans do Partido Comunista local, e m\u00e1is adiante, en 1974 foi inclu\u00edda na listaxe de Monumentos Hist\u00f3rico-revolucionarios. Por\u00e9n, o lugar comezou a ser un centro de peregrinaci\u00f3n entre aqueles que desexaban render honra \u00e1 memoria da familia imperial.\nEn 1978, coa chegada do 60 aniversario da execuci\u00f3n, o Politburo, decidiu actuar, declarando que a casa non ti\u00f1a suficiente relevancia hist\u00f3rica e ordenou a s\u00faa demolici\u00f3n. O pedimento foi enviado ao xefe do partido na rexi\u00f3n Boris Eltsin, que ordenou a demolici\u00f3n en xullo de 1977. A pesar da demolici\u00f3n, a xente continuou chegando \u00f3 lugar, a mi\u00fado en segredo e pola noite, deixando s\u00edmbolos de recordo. Coa ca\u00edda da Uni\u00f3n Sovi\u00e9tica a Igrexa sobre o Sangue foi erixida no lugar.\nDescuberta dos restos.\nEn maio de 1979, os restos da maior parte da familia e dos seus serventes foron atopados polo afeccionado \u00e1 arqueolox\u00eda Alexander Avdonin e o cineasta Geli Ryabov, tras varios anos de investigaci\u00f3n e estudo das fontes existentes. Recolleron tres cranios da tumba, pero despois de non lograr atopar un cient\u00edfico ou laboratorio no que examinalos, comezaron a preocuparse polas posibles consecuencias do achado dos restos, e decidiron volvelos soterrar no ver\u00e1n de 1980, mantendo o segredo do descubrimento ata a ca\u00edda da Uni\u00f3n Sovi\u00e9tica. O goberno de Mikhail Gorbachev trouxo \u00e1 Uni\u00f3n Sovi\u00e9tica a era da \"glasnost\" (apertura) e \"perestroika\" (reforma), levando a que Ryabov anunciase o descubrimento dos restos no xornal \"The Moscow News\" o 10 de abril de 1989, para horror de Avdonin.\nEn xullo de 1991 exhum\u00e1ronse cinco corpos: o do tsar, a tsarina e tres das s\u00faas fillas. Os oficiais sovi\u00e9ticos levaron a cabo unha precipitada \"exhumaci\u00f3n oficial\" que esnaquizou o sitio e destru\u00edu importantes probas. Como non hab\u00eda restos de roupa nos corpos e os danos infrinxidos foron considerables, desatouse a controversia acerca da atribuci\u00f3n dos restos de Anastasia ou se estes pertenc\u00edan realmente a s\u00faa irm\u00e1 Mar\u00eda. Tralas probas de ADN os restos foron trasladados con honras de Estado \u00e1 capela de Santa Catarina da fortaleza de San Pedro e San Paulo de San Petersburgo, onde descansan os restos da maior\u00eda dos monarcas rusos desde tempos de Pedro I. O presidente Boris Eltsin e a s\u00faa dona Naina Eltsina asistiron ao funeral xunto a varios parentes dos Romanov (entre eles Miguel de Kent). Debido a que hab\u00eda unha considerable discrepancia no seo da Igrexa Ortodoxa Rusa acerca de se os restos descubertos no bosque pertenc\u00edan realmente \u00e1 familia do Tsar, o Santo S\u00ednodo op\u00faxose \u00e1 decisi\u00f3n do goberno de enterralos na fortaleza de San Pedro e San Paulo, preferindo que se instalase unha \"tumba simb\u00f3lica\" ata que se probase a autenticidade dos restos. Como resultado, durante a cerimonia de xullo de 1998, o sacerdote que dirixiu os oficios referiuse aos restos como os de \"v\u00edtimas cristi\u00e1s da revoluci\u00f3n\" en lugar da familia imperial.\nO 29 de xullo de 2007, outro grupo de afeccionados locais \u00e1 arqueolox\u00eda atopou un pequeno foso no que se atopaban os restos de Aleksei e os da gran duquesa que faltaba, situado xunto a d\u00faas pequenas piras non moi lonxe do sitio principal da estrada de Koptiakii. A\u00ednda que os investigadores e crimin\u00f3logos atribu\u00edron os restos a Aleksei e Mar\u00eda, os restos permanecen almacenados nos arquivos estatais esperando a que igrexa emita a s\u00faa opini\u00f3n, tras exixir unha an\u00e1lise \"mais profunda e detallada\".\nO destino dos outros Romanov.\nAdemais da familia directa do emperador, entre 1918 e 1919 outro grupo de Romanovs correu a mesma sorte. Estes permaneceran en Rusia por varias raz\u00f3ns. Un grupo de 27 amigos e parentes \u201314 Romanovs e 13 membros da corte e pr\u00f3ximos \u00e1 familia\u2013, foron executados polos bolxeviques durante este per\u00edodo.\nA execuci\u00f3n de Miguel Aleksandrovich.\nO primeiro dos Romanovs en ser executado foi o gran duque Miguel Aleksandrovich Romanov, o irm\u00e1n m\u00e1is novo do tsar Nicolao e en quen abdicara o trono un ano antes. Miguel e o seu secretario Brian Johnson estaban exiliados en Perm, cando a noite do 12 ao 13 de xu\u00f1o, un grupo de homes armados entrou no hotel no que estaban aloxados e os levaron a un bosque para asasinalos. Os seus restos a\u00ednda non foron descubertos.\nO asasinato foi presentado como o secuestro de Miguel Aleksandrovich tras un plan dos seus partidarios para rescatalo e foi usado polas autoridades como pretexto para aumentar o r\u00e9xime de illamento do resto dos membros da familia que estaban baixo arresto: a familia imperial en Ekaterimburgo e un grupo de grandes duques en Alapaievsk e Vologda..\nOs m\u00e1rtires de Alapaevsk.\nCase de xeito simult\u00e1neo \u00e1 execuci\u00f3n da familia imperial tivo lugar a execuci\u00f3n dos grandes duques na cidade de Alapaevsk, situada a 140 quil\u00f3metros de Ekaterimburgo, a noite do 18 de xullo de 1918. Os prisioneiros foron levados a unha mina abandonada, situada a 12 quil\u00f3metros da cidade e lanzados ao seu interior.\nCara \u00e1s 3:15 da ma\u00f1\u00e1, o Comit\u00e9 Executivo do Concello de Alapaevsk telegrafou a Ekaterimburgo para informar de que os grandes duques e os seus acompa\u00f1antes foran secuestrados por un grupo de homes desco\u00f1ecido, que tam\u00e9n foran os autores do ataque \u00e1 escola na que estaban retidos. O mesmo d\u00eda o Comisario do soviet dos Urais enviou unha mensaxe a Moscova e Petrogrado:\nOs rexistros dos asasinatos de Alpaevsk foron similares aos de Ekaterimburgo. En ambos os dous casos as v\u00edtimas foron lanzadas a unha mina abandonada no bosque, e tam\u00e9n nos dous casos houbo intentos de derribar a mina con granadas. Por\u00e9n no caso de Alpaevsk a crueldade foi se cabe maior, posto que salvo no caso do gran duque Sergei, que recibiu un disparo por tratar de opo\u00f1erse, o resto das v\u00edtimas foron lanzadas vivas \u00e1 mina. A pesar das granadas, moitos sobreviviron. Segundo parece, os grandes duques comezaron a rezar e cantar a oraci\u00f3n \"Deus, salva a t\u00faa xente!\" e morreron ao cabo de varios d\u00edas pola falta de os\u00edxeno.\nOs corpos puideron ser rescatados cando o Ex\u00e9rcito Branco tomou a cidade en outubro de 1918. Por\u00e9n, a d\u00eda de hoxe tan s\u00f3 se co\u00f1ecen o lugar de repouso da irm\u00e1 da tsarina Alexandra, a gran duquesa Isabel, e a s\u00faa acompa\u00f1ante a irm\u00e1 Varvara Iakovleva, que descansan na Igrexa de Mar\u00eda Magdalena en Xerusal\u00e9n.\nAs investigaci\u00f3ns posteriores de Sokolov conclu\u00edron que: \"...o asasinato de Ekaterimburgo e Alpaevsk \u2013 o produto dos desexos dunha soa persoa\".\nAs v\u00edtimas de Alapaevsk foron as seguintes: \nA fortaleza de San Pedro e San Paulo.\nDespois de que Miguel Aleksandrovich lograse \"escapar\", os grandes duques Nicolao Mikhailovich, Xurxo Mikhailovich e Demetrio Constantinovich foron arrestados e enviados a Petrogrado onde xa estaban retidos os grandes duques Paulo Aleksandrovich e Gabriel Constantinovich na Fortaleza de San Pedro e San Paulo.\nO pr\u00edncipe Gabriel Constantinovich puido escapar de Rusia tras ser liberado grazas a intervenci\u00f3n de Maxim Gorki, quen escribiu unha carta a Lenin:\nA execuci\u00f3n tivo lugar o 24 de xaneiro de 1919, como resposta ao asasinato de Rosa Luxemburg e Karl Liebknecht en Alema\u00f1a.\nO rescate de Crimea.\nOs membros da familia que sobreviviron, moitos deles refuxiados en Crimea, foron rescatados polos brit\u00e1nicos que enviaron o HMS \"Marlborough\" para sacalos de Rusia.\nDurante os anos posteriores \u00e1 execuci\u00f3n da familia imperial rusa, varias persoas se fixeron pasar por membros sobreviventes da familia, sendo co\u00f1ecidas como Impostores dos Romanov."}
{"id": "343543", "revid": "98629", "url": "https://gl.wikipedia.org/wiki?curid=343543", "title": "A familia de Pascual Duarte", "text": "A familia de Pascual Duarte \u00e9 unha novela de Camilo Jos\u00e9 Cela, escrita en lingua castel\u00e1 co t\u00edtulo de La familia de Pascual Duarte e publicada en 1942 por Aldecoa. A obra foi traducida ao galego por Vicente Risco, e publicada en 1962 con pr\u00f3logo de Ram\u00f3n Otero Pedrayo e ilustraci\u00f3ns de Rafael Zabaleta. A obra foi reeditada en galego en 1982 por Edici\u00f3ns Xerais.\nTrala primeira edici\u00f3n de 1942 volveuse editar ao ano seguinte, mais prohibiuse a s\u00faa distribuci\u00f3n. En 1945 foi editada en Buenos Aires por Emec\u00e9, e en 1946 apareceu en Barcelona da man de Ediciones del Zodiaco.\nA novela est\u00e1 considerada como creadora do x\u00e9nero do tremendismo, que bebe da tradici\u00f3n realista espa\u00f1ola: a picaresca, o naturalismo do s\u00e9culo XIX e a novela social da d\u00e9cada de 1930. A obra nace no contexto da posguerra, enmarcada entre o existencialismo e o extremo realismo.\nPascual Duarte \u00e9 un home da Estremadura rural, que carece de toda habilidade social e que s\u00f3 co\u00f1ece a violencia como \u00fanico recurso para solucionar os problemas aos que debe facer fronte. A novela ten varios narradores, o principal deles o propio protagonista, Pascual Duarte, quen conta a historia da s\u00faa vida cunha linguaxe que evoca a fala rural, e que recorre decote a comparaci\u00f3ns coa natureza e frecuentemente ao uso do refraneiro castel\u00e1n.\nO protagonista \u00e9 da vila de Torremej\u00eda, e vive entre 1882 e 1937, anos de inestabilidade socio-pol\u00edtica en Espa\u00f1a. Pascual Duarte vese influenciado, condicionado e impregnado polo clima social do momento. Os personaxes viven nun ambiente de marxinaci\u00f3n, sumidos na incultura, a dor e a angustia; isto fai que as historias xiren arredor do grotesco ou repulsivo, buscando as\u00ed a reacci\u00f3n da persoa lectora.\nTrama.\nA trama in\u00edciase cunha descrici\u00f3n da s\u00faa infancia na vila da provincia de Badaxoz, nunha casa modesta do rural. A irm\u00e1 m\u00e1is nova acaba prostitu\u00edndose, e un irm\u00e1n m\u00e1is novo con discapacidade ps\u00edquica, maltratado pola nai e pola parella desta, falece nun accidente.\nLogo de casar con Lola cando esta est\u00e1 embarazada, ao regreso da l\u00faa de mel en Madrid Pascual vese inmiscu\u00eddo nunha pelexa tabernaria. Esa mesma noite Lola aborta por un accidente coa egua na que \u00eda montada. Ao cabo dun tempo Lola queda embarazada de novo e o fillo fai feliz \u00e1 parella, mais o pequeno morre aos once meses. Pascual Duarte escapa da aldea logo de matar un home, e pasa un tempo traballando na Coru\u00f1a.\nAo regreso \u00e1 casa sabe que Lola est\u00e1 embarazada do que fora parella da s\u00faa irm\u00e1 Rosario. Lola morre -non se explica como- e Pascual mata ao home, polo cal pasa tres anos no c\u00e1rcere. No segundo regreso \u00e1 vila, casa cunha amiga da s\u00faa irm\u00e1, Esperanza. Pascual, que comezara a odiar \u00e1 s\u00faa nai trala morte do seu irm\u00e1n, acaba mat\u00e1ndoa e regresa ao c\u00e1rcere, onde \u00e1 fin se sente libre.\nNarraci\u00f3n.\nEstrutura.\nO libro conta con varias entregas de escritos de diferentes autores:\nPersonaxes.\nPascual Duarte: narrador-protagonista. Home rancoroso e impulsivo, o que o leva a asasinar en arrebatos."}
{"id": "343560", "revid": "89787", "url": "https://gl.wikipedia.org/wiki?curid=343560", "title": "Tempadas dos Pittsburgh Penguins", "text": "Os Pittsburgh Penguins son un equipo de h\u00f3ckey sobre xeo profesional da cidade de Pittsburgh (Pensilvania, Estados Unidos) que compite na National Hockey League (NHL). A franqu\u00eda foi creada como unha das seis novas franqu\u00edas da liga na expansi\u00f3n da NHL de 1967. Actualmente est\u00e1 encadrado na Metropolitan Division da Conferencia Leste. Dende a s\u00faa fundaci\u00f3n os Penguins xogaron os seus partidos como local no Mellon Arena ata que en 2010 traslad\u00e1ronse ao Consol Energy Center. A franqu\u00eda \u00e9 propiedade de Ronald Burkle e Mario Lemieux\u2014o \u00fanico xogador/propietario da era moderna da NHL. Os Penguins te\u00f1en xogado, ata a tempada 2015-16 un total de 3.882 partidos na liga regular, ga\u00f1ando 1.733, e perdendo 1.645. A franqu\u00eda clasificouse para os \"play-offs\" en 31 ocasi\u00f3ns, ga\u00f1ando 200 partidos nas series, e perdendo 164. Os Penguins te\u00f1en ga\u00f1ado a Stanley Cup en catro ocasi\u00f3ns: d\u00faas de xeito consecutivo en 1991 e 1992, en 2009, e de novo en 2016. Tam\u00e9n ga\u00f1aron o President's Trophy ao mellor equipo da liga regular na tempada 1992-93. En 2008 e 2009, os Penguins ga\u00f1aron d\u00faas veces consecutivas o Prince of Wales Trophy, entregado ao equipo campi\u00f3n da Conferencia Leste.\nLenda.\n&lt;noinclude&gt;\nAno a ano.\n&lt;noinclude&gt;\nTotais.\n\"As estat\u00edsticas sinaladas arriba corresp\u00f3ndense co final da tempada 2015\u201316\"."}
{"id": "343562", "revid": "5312", "url": "https://gl.wikipedia.org/wiki?curid=343562", "title": "Museo do Mamut de Barcelona", "text": "O Museo do Mamut (en ) foi un museo paleontol\u00f3xico que se atopaba en Barcelona e que conti\u00f1a unha exposici\u00f3n adicada \u00f3s animais da Idade do xeo. O museo contaba cunha colecci\u00f3n de esqueletos de mamuts recollidos en expedici\u00f3ns en Am\u00e9rica e o Canad\u00e1, as\u00ed como unha reproduci\u00f3n a escala real destes animais prehist\u00f3ricos. O museo pechou en outubro do ano 2016.\nHistoria.\nO museo atop\u00e1base nunha zona de interese arqueol\u00f3xico e estaba inclu\u00eddo no Plan especial de protecci\u00f3n arquitect\u00f3nica hist\u00f3rica da cidade de Barcelona. Salienta a galer\u00eda g\u00f3tica edificada durante a segunda metade do s\u00e9culo XII con pedra de Montju\u00efc, xa que \u00e9 o \u00fanico edificio g\u00f3tico\u00a0non relixioso de Barcelona que ten arcos g\u00f3ticos na planta baixa. O edificio ten o nome de Casa de la Cust\u00f2dia xa que serviu de custodia \u00f3 Papa durante a procesi\u00f3n de 1762 por mor da chuvia torrencial, feito que se lembra no vest\u00edbulo do edificio cunha placa.\nO 8 de febreiro de 2012 foi detido o ex-director do centro acusado de roubar diversas pezas valiosas do museo, como vinte cairos de marfil, diamantes e ouro, ocorrido tres d\u00edas antes. Segundo os Mossos d'Esquadra, o antigo responsable do centro conservaba a\u00ednda as chaves de acceso.\nO 25 de outubro de 2016 o museo pechou as portas por mor da falta de fondos. Tres anos despois, en 2019, os propietarios do palacio anunciaron que o recinto reconverter\u00edase nun luxoso spa."}
{"id": "343565", "revid": "56817", "url": "https://gl.wikipedia.org/wiki?curid=343565", "title": "Yeronim Ustrytskyi", "text": "Yeronim Ustrytskyi (en ; en ), nado en 1658 na terra de Sanok (Voivodato de Rutenia, Polonia) e finado o 12 de outubro de 1748 no mosteiro de Spas (Voivodato de Rutenia, Polonia), foi un eclesi\u00e1stico grecocat\u00f3lico ruteno, bispo de Przemy\u015bl, Sambor e Sanok entre 1715 e 1746."}
{"id": "343567", "revid": "89787", "url": "https://gl.wikipedia.org/wiki?curid=343567", "title": "Produto x\u00e9nico", "text": "Un produto x\u00e9nico \u00e9 a mol\u00e9cula bioqu\u00edmica, que pode ser ARN ou prote\u00edna, que \u00e9 o resultado final da expresi\u00f3n dun xene. Un xene expr\u00e9sase inicialmente transcrib\u00edndose a ARN; despois este ARN pode traducirse a prote\u00ednas ou non, segundo os casos. \u00c1s veces util\u00edzase a medida da cantidade de produto x\u00e9nico para estimar o grao de actividade dun xene. As cantidades anormais de produto x\u00e9nico poden correlacionarse coa aparici\u00f3n de doenzas causadas por alelos alterados ou anormais, como os que producen a sobreactividade dos oncoxenes que causan o cancro.\nO xene def\u00ednese como \"unha unidade hereditaria de ADN que \u00e9 necesaria para producir un produto funcional\". Entre os elementos regulatorios dos xenes est\u00e1n os seguintes: rexi\u00f3n promotora, caixa TATA, secuencias de poliadenilaci\u00f3n e amplificadores ou \"enhancers\". Estes elementos funcionan en combinaci\u00f3n cun marco aberto de lectura para crear un produto funcional. Este produto pode ser transcrito e ser un ARN directamente funcional, ou ser un ARNm que ser\u00e1 traducido nos ribosomas para orixinar unha prote\u00edna funcional.\nProdutos de ARN.\nAs mol\u00e9culas de ARN que codifican prote\u00ednas son os ARNm. As mol\u00e9culas de ARN que non codifican prote\u00ednas te\u00f1en tam\u00e9n funci\u00f3ns na c\u00e9lula, xa que poden realizar as seguintes funci\u00f3ns: \nProdutos proteicos.\nAs prote\u00ednas son os produtos dun xene que se forman pola traduci\u00f3n dunha mol\u00e9cula de ARNm maduro. O ARNm determina a estrutura primaria da prote\u00edna, e esta despois pr\u00e9gase en sucesivas estruturas, adquirindo a s\u00faa forma ou conformaci\u00f3n final funcional. Varias cadeas polipept\u00eddicas poden pregarse xuntas formando unha prote\u00edna m\u00e1is grande con estrutura cuaternaria. Os produtos proteicos poden ser modificados engad\u00edndolles ou retir\u00e1ndolles grupos qu\u00edmicos ou por rotura da cadea polipept\u00eddica.\nAs prote\u00ednas exercen as m\u00e1is diversas funci\u00f3ns na c\u00e9lula. Os encimas son prote\u00ednas que catalizan unha reacci\u00f3n qu\u00edmica. As chaperonas estabilizan o pregamento doutras prote\u00ednas. As prote\u00ednas motoras moven mol\u00e9culas cara determinados lugares da c\u00e9lula. Moitas prote\u00ednas son estruturais ou axudan a darlle forma \u00e1 c\u00e9lula. Outras prote\u00ednas at\u00f3panse nas membranas e denom\u00ednase prote\u00ednas de membrana, e controlan o paso de substancias ou a transduci\u00f3n de sinais. Outras prote\u00ednas son regulatorias (factores de transcrici\u00f3n, hormonas polipept\u00eddicas)."}
{"id": "343570", "revid": "127505", "url": "https://gl.wikipedia.org/wiki?curid=343570", "title": "Malandr\u00f3meda", "text": "Malandr\u00f3meda \u00e9 un grupo de rap compostel\u00e1n formado por Hevi e diferentes colaboradores.\nTraxectoria.\nHevi e Caldeirada formaron Malandr\u00f3meda a finais do ano 2005, tras colaborar na gravaci\u00f3n de dous temas para o colectivo Higher Club no programa de radio \"La Caraba\" de RadioVoz. En abril de 2006 publicaron o seu primeiro disco baixo o t\u00edtulo \"Os estranos sempre traen malas novas\". Este longa duraci\u00f3n foi publicado unicamente en formato dixital v\u00eda Internet. Foi acompa\u00f1ado de ilustraci\u00f3ns de once artistas, cada unha facendo referencia a cada un dos temas do disco.\nO 11 de xu\u00f1o de 2006 \"Temazo.org\" publicou o vinilo de 10 polgadas titulado \"Chegan tarde EP\", formado por catro temas. En 2008 publicaron o \"single\" de 7 polgadas \"7\"\" contando con DJ Oso para as mesturas e scratches. Este vinilo publicouse en formato \"Picture disc\" en edici\u00f3n limitada a numerada. A s\u00faa portada foi realizada cun dese\u00f1o 3D para ser visualizada cunhas lentes 3D, as cales se inclu\u00edron de regalo.\nEn 2011 lanzaron o maxi \"single\" \"Que nos leve pra diante\" en vinilo de 12 polgadas de cor branca, formado por dous temas, dous r\u00e9mixes de \"Kaze\" e \"Mou\", unha instrumental e unha pista de batalla. Tras este traballo o grupo sufriu unha parada en canto a publicaci\u00f3ns a ra\u00edz de motivos persoais.\nO 26 de febreiro de 2016 o selo discogr\u00e1fico Matapadre editou simultaneamente os discos \"Os corenta e oito nomes do inimigo\" e \"Cada can que lamba o seu carallo\", tanto en vinilo coma en dixital. Estes dous longa duraci\u00f3n foron autoproducidos entre 2012 e 2015. Estes traballos foron creados baixo dous conceptos diferenciados: o primeiro toca tem\u00e1ticas intimistas e melanc\u00f3licas e o segundo recompila temas m\u00e1is festeiros e coloristas. Caldeirada foi substitu\u00eddo por O M\u00e1ster do Son para ocuparse da parte musical. O dese\u00f1o dos traballos correu por parte de BlueMouse e Sokram (Mutante Creativo). A revista musical Rockdelux nomeou este dobre traballo como o mellor \u00e1lbum nacional do ano 2016.\nA presentaci\u00f3n deste dobre disco foi o d\u00eda 27 de febreiro de 2016, realizada nunha ruta por catorce bares de Santiago de Compostela na que interpretaron un tema en directo en cada un deles. Esta presentaci\u00f3n foi chamada \"De chea con Malandr\u00f3meda\". O primeiro videoclip extra\u00eddo de \"Os corenta e oito nomes do inimigo\" foi \"VHS do futuro\", publicado o 10 de febreiro de 2016 e realizado por M\u00fasica Prepost (Fran Torres e Pablo Pe\u00f1a).\nEn 2017 ga\u00f1aron o premio ao mellor grupo na categor\u00eda hip-hop/m\u00fasicas urbanas dos Premios Mart\u00edn Codax da M\u00fasica.\nDiscograf\u00eda.\n\"Os Estranos Sempre Traen Malas Novas\".\nFormato LP; autoeditado, 2006\n\"Chegan Tarde EP\".\nFormato EP; Temazo.org, 2006\n\"7\"\".\nFormato \"Maxi single\"; Temazo.org, 2008\n\"Que nos leve pra diante\".\nFormato \"Maxi single\"; Temazo.org, 2011\n\"Os corenta e oito nomes do inimigo\".\nFormato LP; Matapadre, 2016\n\"Cada can que lamba o seu carallo\".\nFormato LP; Matapadre, 2016\n\"Animais da feira\".\nFormato EP; 2020\n\"San Amar\"o.\nFormato EP; 2020\n\"San Amaro REMEXIDO\".\nFormato EP; 2021\n\"No inferno das ideas\".\nFormato EP; 2021\n\"Rapeiradas\".\nFormato EP; 2022"}
{"id": "343577", "revid": "56817", "url": "https://gl.wikipedia.org/wiki?curid=343577", "title": "Barcia Trelles", "text": "Os apelidos Barcia Trelles poden referirse a tres irm\u00e1ns da Veiga (Asturias):"}
{"id": "343581", "revid": "27155", "url": "https://gl.wikipedia.org/wiki?curid=343581", "title": "ARNm maduro", "text": ""}
{"id": "343583", "revid": "23204", "url": "https://gl.wikipedia.org/wiki?curid=343583", "title": "O vento lev\u00e1ntase", "text": " \u00e9 un filme animado xapon\u00e9s de drama hist\u00f3rico escrito e dirixido por Hayao Miyazaki e animado por Studio Ghibli. Foi lanzado por Toho o 20 de xullo de 2013 no Xap\u00f3n, e por Touchstone Pictures en Norte Am\u00e9rica o 21 de febreiro de 2014. \"Kaze Tachinu\" \u00e9 unha biograf\u00eda ficcionada de Jiro Horikoshi (1903\u20131982), o dese\u00f1ador do caza Mitsubishi A5M e do seu sucesor, o Mitsubishi A6M Zero, empregados polo Imperio do Xap\u00f3n durante a segunda guerra mundial. O filme est\u00e1 adaptado do manga hom\u00f3nimo de Miyazaki, que \u00e1 s\u00faa vez est\u00e1 vagamente inspirada na historia curta de 1937 \"The Wind Has Risen\" de Tatsuo Hori. Foi o derradeiro filme dirixido por Miyazaki antes do seu retiro en setembro de 2013. \"Kaze Tachinu\" foi o filme xapon\u00e9s de maior recadaci\u00f3n do ano 2013 e recibiu loanzas da cr\u00edtica. Ga\u00f1ou e foi nomeado a numerosos premios, inclu\u00edndo nomeamentos \u00f3 \u00d3scar \u00f3 mellor filme de animaci\u00f3n, \u00f3 Globo de Ouro \u00e1 mellor pel\u00edcula en lingua non inglesa e \u00f3 Nippon-sh\u014d \u00f3 mellor filme de animaci\u00f3n."}
{"id": "343584", "revid": "5863", "url": "https://gl.wikipedia.org/wiki?curid=343584", "title": "Garrote vil", "text": ""}
{"id": "343585", "revid": "98629", "url": "https://gl.wikipedia.org/wiki?curid=343585", "title": "Sendeirismo", "text": "O sendeirismo, unha especialidade do monta\u00f1ismo, \u00e9 unha actividade deportiva non competitiva que se realiza sobre cami\u00f1os balizados e homologados polo organismo competente de cada pa\u00eds. Consiste en cami\u00f1ar principalmente polo campo seguindo sendas ou cami\u00f1os. Etimoloxicamente a palabra prov\u00e9n de sendeiro.\nO sendeirismo busca achegar \u00e1s persoas ao medio natural e ao co\u00f1ecemento da zona a trav\u00e9s do patrimonio e os elementos etnogr\u00e1ficos e culturais, utilizando preferentemente o sistema tradicional de v\u00edas de comunicaci\u00f3n, tales como canell\u00f3ns reais, cami\u00f1os veci\u00f1ais, sendas e carreiros.\nO sendeirismo constit\u00fae unha simbiose entre deporte, cultura e as paisaxes naturais.\nO sendeirismo \u00e9 unha actividade que pode confundirse co excursionismo. Segundo despr\u00e9ndese da extensa literatura sobre deportes ao aire libre, o excursionismo ser\u00eda a disciplina m\u00e1is pr\u00f3xima e precursora do sendeirismo, a\u00ednda que a diferenza deste, discorre por carreiros non balizados e, por tanto, non conta coas garant\u00edas de seguridade e calidade que proporcionan os sendeiros homologados. Na maior\u00eda de ocasi\u00f3ns, a actividade adoita desenvolverse durante un mesmo d\u00eda.\nHistoria do sendeirismo.\nEspa\u00f1a.\nEn Espa\u00f1a, o feito de sinalizar carreiros co fin de facilitar o seu percorrido produciuse con anterioridade a 1972 en diversas partes da xeograf\u00eda, pero sempre con car\u00e1cter local. P\u00f3dese dicir que o sendeirismo se introduciu en Espa\u00f1a a trav\u00e9s da chegada en 1972 dun escrito da \"Association de Tourisme P\u00e9destre\" de Par\u00eds \u00e1 Federaci\u00f3n Espa\u00f1ola de Monta\u00f1ismo (actualmente FEDME - Federaci\u00f3n Espa\u00f1ola de Deportes de Monta\u00f1a e Escalada - ) no que se solicitaba a continuaci\u00f3n do itinerario europeo E-4 desde a fronteira en Puigcerd\u00e1 (Catalu\u00f1a) at\u00e9 a parte meridional da Pen\u00ednsula Ib\u00e9rica\nAo ano seguinte, en 1973, decidiuse adoptar o sistema franc\u00e9s de sinalizaci\u00f3n e tomar a normativa do pa\u00eds veci\u00f1o para desenvolver un borrador sobre normativa de sinalizaci\u00f3n e aprobar o 1.er. \"Plan de Sendeiros\".\nNo ano 1975, en concreto o d\u00eda 2 de marzo, Enric Aguad\u00e9 Sans e Joan Cullell pintan a primeira marca branca e vermella en Tivissa (Tarragona, Espa\u00f1a), pertencente ao GR-7, que hoxe en d\u00eda se estende at\u00e9 Tarifa e forma parte de devandito itinerario europeo E-4.\nNos anos 90, triunfaron os carreiros PR. Foi a d\u00e9cada da consolidaci\u00f3n, generalizaci\u00f3n e popularizaci\u00f3n do sendeirismo como deporte, e a \u00e9poca na que devandito deporte transcendeu do mundo monta\u00f1eiro \u00e1 poboaci\u00f3n en xeral.\nNa actualidade, a homologaci\u00f3n das rutas en Espa\u00f1a corresponde \u00e1s federaci\u00f3ns territoriais de monta\u00f1a correspondentes, segundo sexa o carreiro, e conforme \u00e1 lexislaci\u00f3n vixente nas comunidades aut\u00f3nomas que a pos\u00faen.\nGalicia.\nEn Galicia tam\u00e9n foi nos anos 90 cando comezan a marcarse os sendeiros.\nAs rutas de pequeno percorrido en Galicia son diferenciadas polas siglas PR-G (literalmente \"Peque\u00f1o Recorrido Gallego\") que \u00e1s veces \u00e9 traducido por Pequeno Roteiro Galego.\nO primeiro PR-G foi marcado nas proximidades de Vigo pola entidade deportiva Club Monta\u00f1eiros Celtas. \u00c9 o PR-G 1 Gali\u00f1eiro, que ascende \u00f3 cumio do mesmo nome e que percorre montes das parroquias de Zam\u00e1ns (de Vigo) e Vincios (de Gondomar).\nA homologaci\u00f3n das rutas PR-G corresp\u00f3ndelle \u00e1 Federaci\u00f3n Galega de Monta\u00f1ismo.\nO Sendeiro Homologado.\nUn sendeiro homologado, segundo o \"Comit\u00e9 Estatal de Sendeirismo da Federaci\u00f3n Espa\u00f1ola de Monta\u00f1ismo\", \u00e9 unha instalaci\u00f3n deportiva, identificada por un c\u00f3digo de marcas patentado, que se desenvolve preferentemente no medio natural e sobre viarios tradicionais, e que conta co visto e prace do organismo competente ao cumprir os requisitos esixidos pola lexislaci\u00f3n de cada pa\u00eds. O seu fin \u00e9 facilitar ao cidad\u00e1n o seu percorrido con seguridade e calidade.\nO feito de estar homologado implica que o carreiro se atopa sinalizado con devandito sistema de marcas, que conta cunha topogu\u00eda descritiva, que existe un compromiso de mantemento por parte do promotor e que cumpre os requisitos establecidos polo organismo competente en cada pa\u00eds e que en Espa\u00f1a \u00e9 a \"Federaci\u00f3n Espa\u00f1ola de Deportes de Monta\u00f1a e Escalada\" (FEDME).\nEn principio, as caracter\u00edsticas que poden esperarse dun carreiro homologado son as seguintes:"}
{"id": "343586", "revid": "98629", "url": "https://gl.wikipedia.org/wiki?curid=343586", "title": "Per\u00edodo criox\u00e9nico", "text": "O per\u00edodo criox\u00e9nico (do grego antigo \u03ba\u03c1\u03cd\u03bf\u03c2 \"kr\u00fdos\", 'xeo' e \u03b3\u03ad\u03bd\u03b5\u03c3\u03b9\u03c2 \"g\u00e9nesis\", 'orixe'), unha divisi\u00f3n ds escala temporal xeol\u00f3xica, \u00e9 o segundo per\u00edodo xeol\u00f3xico da era neoproterozoica. Comezou hai 850 mill\u00f3ns de anos e finalizou hai 630 +5/-30 mill\u00f3ns de anos. A data de comezo definiuse cronometricamente, mentres que a de finalizaci\u00f3n est\u00e1 baseada na estratigraf\u00eda.\nO seu nome fai referencia aos sedimentos glaciarios encontrados en latitudes tropicais, seguidos de sedimentos de carbonatos. Os glaciares estend\u00e9ronse e retrocederon nunha serie de pulsos r\u00edtmicos, posibemelnte alcanzando o ecuador. En xeral, consid\u00e9rase que deben considerarse polo menos d\u00faas grandes glaciaci\u00f3ns mundiais neste per\u00edodo: as glaciaci\u00f3ns esturtiana (que comprendeu o intervalo de 760 a 700 mill\u00f3ns de anos) e a marinoana (en torno a 635 mill\u00f3ns de anos) que son as m\u00e1is grandes co\u00f1ecidas na historia da Terra e pode que cubriran todo o planeta. Unha glaciaci\u00f3n final produciuse hai 582 mill\u00f3ns de anos durante o per\u00edodo ediac\u00e1rico.\nOs sedimentos glaciares de tillita tam\u00e9n se produciron nos lugares que se encontraban en latitudes baixas durante o criox\u00e9nico, un fen\u00f3meno que conduciu \u00e1 hip\u00f3tese da conxelaci\u00f3n dos oc\u00e9anos do planeta na chamada Terra b\u00f3la de neve. Esta teor\u00eda, que foi proposta polo doutor Kirshivink e \u00e9 agora sostida por Paul F. Hoffman da Universidade de California, Berkeley, xerou un gran debate, pois afirma que o planeta Terra estivo totalmente cuberto por glaciares, de at\u00e9 1\u00a0km de espesor, at\u00e9 o ecuador. A principal controversia ref\u00edrese a se as glaciaci\u00f3es foron realmente acontecementos mundiais ou estaban localizadas.\nDurante o criox\u00e9nico, o supercontinente Rodinia fragmentouse e o supercontinente Pannotia comezou a formarse."}
{"id": "343587", "revid": "5863", "url": "https://gl.wikipedia.org/wiki?curid=343587", "title": "Apocalipse de Xo\u00e1n", "text": ""}
{"id": "343588", "revid": "22795", "url": "https://gl.wikipedia.org/wiki?curid=343588", "title": "Criox\u00e9nico", "text": ""}
{"id": "343589", "revid": "22795", "url": "https://gl.wikipedia.org/wiki?curid=343589", "title": "Per\u00edodo Criox\u00e9nico", "text": ""}
{"id": "343590", "revid": "5863", "url": "https://gl.wikipedia.org/wiki?curid=343590", "title": "Apocalipse de San Xo\u00e1n", "text": ""}
{"id": "343591", "revid": "5863", "url": "https://gl.wikipedia.org/wiki?curid=343591", "title": "Libro da Apocalipse", "text": ""}
{"id": "343592", "revid": "5863", "url": "https://gl.wikipedia.org/wiki?curid=343592", "title": "Libro de Apocalipse", "text": ""}
{"id": "343593", "revid": "5863", "url": "https://gl.wikipedia.org/wiki?curid=343593", "title": "Libro da Revelaci\u00f3n", "text": ""}
{"id": "343594", "revid": "5863", "url": "https://gl.wikipedia.org/wiki?curid=343594", "title": "Libro de Revelaci\u00f3n", "text": ""}
{"id": "343595", "revid": "89787", "url": "https://gl.wikipedia.org/wiki?curid=343595", "title": "Gran Premio de San Sebasti\u00e1n", "text": "O Gran Premio de San Sebasti\u00e1n foi unha carreira de automobilismo celebrada no Circu\u00edto de Lasarte en Lasarte-Oria, Guip\u00fascoa.\nHistoria.\nDurante a maior parte da s\u00faa existencia, foi a carreira principal en Espa\u00f1a, xa que a\u00ednda non se creara o Gran Premio de Espa\u00f1a propiamente como Gran Premio de automobilismo. O Gran Premio de San Sebasti\u00e1n \u00e1s veces con car\u00e1cter retroactivo conta como o Gran Premio de Espa\u00f1a, neses anos en que non se celebrara.\nO oitavo Gran Premio de San Sebasti\u00e1n previsto para o 25 de xullo de 1930, tivo que ser cancelado debido \u00e1 mala situaci\u00f3n econ\u00f3mica tras o Crac de Wall Street en outubro de 1929. Fix\u00e9ronse esforzos e AIACR concedeu permiso para seguir adiante coa carreira, o 5 de outubro de 1930. Este \u00eda ser o \u00faltimo Gran Premio de San Sebasti\u00e1n. Cando a carreira regresou ao circu\u00edto de Lasarte en 1933 foi como o Gran Premio de Espa\u00f1a.\nGa\u00f1adores.\nEstes son os ga\u00f1adores de todos os grandes premios de San Sebasti\u00e1n. noutras carreiras celebradas no circu\u00edto de Lasarte, consulte o Gran Premio de Espa\u00f1a."}
{"id": "343597", "revid": "1131", "url": "https://gl.wikipedia.org/wiki?curid=343597", "title": "Circu\u00edto de Lasarte", "text": "O Circu\u00edto de Lasarte era un circu\u00edto de carreiras de Gran Premio de 17\u00b4749 quil\u00f3metros en Lasarte-Oria, Guip\u00fascoa, Espa\u00f1a no Pa\u00eds Vasco preto da cidade tur\u00edstica de San Sebasti\u00e1n no Golfo de Biscaia. Corr\u00edase en sentido inverso as agullas do reloxo entre 1923 e 1935, pero as carreiras terminaron co estalido da Guerra Civil Espa\u00f1ola en 1936. Atravesaba entre outras poboaci\u00f3ns a propia Lasarte-Oria, Ando\u00e1in, Urnieta e Hernani. A meta, a tribuna principal e os boxes atop\u00e1banse entre Lasarte e Oria, por aquel ent\u00f3n n\u00facleos a\u00ednda separados. Parte do antigo circu\u00edto situado en Lasarte-Oria recibe actualmente o nome do Paseo do circu\u00edto (Zirkuito Ibilbidea) e outra r\u00faa pr\u00f3xima denom\u00ednase R\u00faa Tribunas (Tribunak Kalea) en recordo das antigas tribunas do circu\u00edto xa desaparecidas.\nLogo da guerra as carreiras de autos traslad\u00e1ronse \u00e1s novas v\u00edas preto Barcelona.\nO Circu\u00edto de Lasarte foi sede do Gran Premio de San Sebasti\u00e1n sete veces (1923-5, 1927-30), e do Gran Premio de Espa\u00f1a cinco veces (1926-27, 1933-35) e en 1926 do Gran Premio de Europa. Xa non est\u00e1 operativo para as carreiras de autom\u00f3biles, en 1965 utilizouse o trazado para o Campionato Mundial de Ciclismo.\nResultados de Gran Premio.\nGran Premio de San Sebasti\u00e1n.\n1923 Albert Guyot pilotando un Rolland-Pilain&lt;br&gt;\n1924 Henry Segrave pilotando un Sunbeam&lt;br&gt;\n1925 Albert Divo/Andr\u00e9 Morel pilotando un Delage 2LCV\nGran Premio de Europa.\n1926 Jules Goux pilotando un Bugatti T39A\nGran Premio de Espa\u00f1a.\n1926 Bartolomeo Costantini pilotando un Bugatti T35&lt;br&gt;\n1927 Robert Benoist pilotando un Delage 15-S8\nGran Premio de San Sebasti\u00e1n.\n1927 Emilio Materassi pilotando un Bugatti T35C&lt;br&gt;\n1928 Louis Chiron pilotando un Bugatti T35C&lt;br&gt;\n1929 Louis Chiron pilotando un Bugatti T35B&lt;br&gt;\n1930 Achille Varzi pilotando un Maserati 26M\nGran Premio de Espa\u00f1a.\n1933 Louis Chiron pilotando un Alfa Romeo Type B/P3&lt;br&gt;\n1934 Luigi Fagioli pilotando un Mercedes-Benz W25/34&lt;br&gt;\n1935 Rudolf Caracciola pilotando un Mercedes-Benz W25/35"}
{"id": "343599", "revid": "5863", "url": "https://gl.wikipedia.org/wiki?curid=343599", "title": "Xogos Ol\u00edmpicos de Inverno de Oslo 1952", "text": ""}
{"id": "343600", "revid": "23204", "url": "https://gl.wikipedia.org/wiki?curid=343600", "title": "Atanasii Krupetskyi", "text": "Atanasii Krupetskyi, nado como Oleksandr Krupetskyi (en ; en ) en 1570 e finado o 6 de maio de 1652, foi un eclesi\u00e1stico grecocat\u00f3lico ucra\u00edno, bispo de Przemy\u015bl, Sambor e Sanok dende 1609 at\u00e9 o seu pasamento.\nTraxectoria.\nOleksandr Krupetskyi naceu en 1570. Proced\u00eda dunha familia nobre cat\u00f3lica do Gran Ducado de Lituania, con posesi\u00f3ns nos condados de Lutsk e Volodymyr do voivodato de Volinia, e no voivodato de M\u015bcis\u0142aw. Krupetskyi era un home piadoso, e co\u00f1ecedor das Escrituras e da lingua rutena, o que fixo que fose elixido bispo de Przemy\u015bl, contando tam\u00e9n co apoio do bispo latino de Przemy\u015bl, Stanis\u0142aw Sieci\u0144ski.\nO 20 de xu\u00f1o de 1610 o metropolita de K\u00ediv, Galicia e toda a Rus Ipatii Potii consagrouno en Brest bispo de Przemy\u015bl, Sambor e Sanok, e Krupetskyi tomou o nome de Atanasii. O seu predecesor, Mykhailo Kopystenskyi, non aceptara a Uni\u00f3n de Brest, polo que Krupetskyi converteuse no primeiro bispo grecocat\u00f3lico de Przemy\u015bl, Sambor e Sanok. Por\u00e9n, \u00e1 s\u00faa chegada a Przemy\u015bl, Krupetskyi atopou unha forte oposici\u00f3n da nobreza ortodoxa local, que propuxeron a Jan Ch\u0142opecki como bispo, non permit\u00edndolle a Krupetskyi tomar posesi\u00f3n da s\u00e9. A situaci\u00f3n se repetiu en Sambor, onde Krupetsyi recibiu unha malleira dos nobres e tivo que marchar da vila. En 1611 Ch\u0142opecki finou, e en 1612 Krupetskyi tomou posesi\u00f3n da s\u00e9, mais a s\u00faa autoridade non foi reco\u00f1ecida, e Sieci\u0144ski enviouno a promover a uni\u00f3n a Hungr\u00eda. A s\u00faa misi\u00f3n non tivo \u00e9xito, e Krupetskyi case perde a vida.\n\u00c1 s\u00faa volta a Przemy\u015bl, Krupetskyi atopouse novamente con resistencia. En 1620 Isaia Kopynskyi foi ordenado bispo de Przemy\u015bl. Krupetskyi tivo que deixar a cidade e vivir no mosteiro de Staryi Sambir. O Senado aprobou a diocese ortodoxa, e ao mesmo tempo a permanencia no cargo de Krupetskyi. En 1640 tomou a Pavlo Ovluchynskyi como coadxutor. O Tratado de Zboriv de 1649, ratificado polo Senado en 1650, deu o control da eparqu\u00eda aos ortodoxos. O bispo ortodoxo Antonii Vynnytskyi tomou Strashevychi, onde resid\u00eda Krupetskyi, quen foi encerrado nun mosteiro. Malia a s\u00faa idade, foi quen de fuxir, e estabeleceuse en Walawa, onde tomou como coadxutor a Prokip Khmelovskyi. A comezos de maio de 1652 Krupetskyi finou, pouco despois de ter noticia da toma da catedral de Przemy\u015bl por Vynnytskyi e horas antes da toma de Walawa. O seu cad\u00e1ver foi despoxado das vestementas episcopais e deixado nun cemiterio, onde foi enterrado pouco despois por alg\u00fans dos seus fieis."}
{"id": "343601", "revid": "6", "url": "https://gl.wikipedia.org/wiki?curid=343601", "title": "Porto deportivo de Ribadeo", "text": "O porto deportivo de Ribadeo, co\u00f1ecido historicamente como porto de Porcill\u00e1n, \u00e9 un porto deportivo da vila de Ribadeo, na Mari\u00f1a lucense. At\u00f3pase localizado en Porcill\u00e1n, no interior da r\u00eda de Ribadeo, na cara sur da ponte dos Santos da autov\u00eda A-8. \u00c9 un dos dous portos deportivos con Bandeira Azul que existen na provincia de Lugo.\nSe ben Porcill\u00e1n foi o tradicional porto de Ribadeo, coa construci\u00f3n do Porto de Mirasol para adicalo a actividades comerciais, o peirao quedou adicado \u00e1 pesca. Despois, coa creaci\u00f3n do porto deportivo e as s\u00faas sucesivas ampliaci\u00f3ns, a actividade pesqueira tam\u00e9n foi trasladada a outra zona, o porto pesqueiro, quedando Porcill\u00e1n s\u00f3 adicado a actividades deportivas e como atraque das lanchas que atravesan a r\u00eda con pasaxeiros.\nTen 622 amarres e pertence ao ente p\u00fablico Portos de Galicia. Est\u00e1 xestionado polo Real Club N\u00e1utico de Ribadeo, fundado en 1974 e que ten a s\u00faa sede xunto ao porto.\nA canle de acceso \u00f3s portos de Ribadeo necesita ser dragado periodicamente. en 2019 presupostanse medio mill\u00f3n de euros para facer o dragado, coa retirada duns 43 000 m3 de area cara a Mirasol e uns 4 300 na d\u00e1rsena do porto deportivo."}
{"id": "343603", "revid": "98629", "url": "https://gl.wikipedia.org/wiki?curid=343603", "title": "Palacio de Aquisgr\u00e1n", "text": "O Palacio de Aquisgr\u00e1n era todo un conxunto de edificaci\u00f3ns de tipo residencial, pol\u00edtico e relixioso, que foi erixido polo emperador Carlomagno como centro do poder carolinxio. O palacio en cuesti\u00f3n estaba situado na actual cidade de Aquisgr\u00e1n, no oeste de Alema\u00f1a, no actual estado federado de Renania do Norte-Westfalia. As partes esenciais do palacio carolinxio foron constru\u00eddas na \u00faltima d\u00e9cada do s\u00e9culo VIII, pero os traballos tiveron continuidade at\u00e9 a morte do propio emperador Carlomagno, no ano 814.\nO dese\u00f1ador dos planos do Palacio foi Eudes de Metz, inscribindo a obra dentro do programa de renovaci\u00f3n pol\u00edtica do reino, anhelada e estimulada polo propio emperador Carlomagno.\nA maior parte do Palacio quedou destru\u00eddo \u00f3 longo dos s\u00e9culos, pero a\u00ednda subsiste a capela palatina, que est\u00e1 considerada como un dos tesouros da arquitectura carolinxia, as\u00ed como un caracter\u00edstico exemplo da arquitectura t\u00edpica do chamado \"Renacemento carolinxio\". A capela, xunto \u00e1 Catedral de Aquisgr\u00e1n, est\u00e1 catalogada pola Unesco como Patrimonio da Humanidade desde 1978.\nContexto e historia do palacio.\nO palacio antes de Carlomagno.\nXa na Antig\u00fcidade, os romanos elixiron o lugar de localizaci\u00f3n da actual Aquisgr\u00e1n debido \u00e1 existencia dunhas fontes termais, as\u00ed como pola s\u00faa posici\u00f3n de posto avanzado cara \u00e1 provincia de Xermania Inferior. Denominada \"Aquae Granni\", o lugar foi acondicionado con termas sobre unha superficie de 20 hect\u00e1reas, que estiveron en uso entre o s\u00e9culo I e o s\u00e9culo IV. A cidade romana creceu intimamente unida \u00e1s devanditas termas segundo un dese\u00f1o urbano en plan hipod\u00e1mico cl\u00e1sico que suced\u00eda \u00f3 anterior campamento lexionario. Un palacio destin\u00e1base a residencia do gobernador da provincia romana ou mesmo do propio emperador chegado o caso. No s\u00e9culo IV, tanto a cidade como o palacio romanos resultaron destru\u00eddos como consecuencia da Invasi\u00f3n dos b\u00e1rbaros.\nMentres que Clodoveo I fixo de Par\u00eds a capital do Reino Franco, o Palacio de Aquisgr\u00e1n quedou no abandono at\u00e9 a chegada da familia dos carolinxios. Os mordomos de Palacio pip\u00ednidas efectuaron alg\u00fans traballos de restauraci\u00f3n nel, pero o Palacio de Aquisgr\u00e1n non era por ent\u00f3n sen\u00f3n unha residencia calquera entre moitas outras. A corte franca era n\u00f3made, e os soberanos despraz\u00e1banse dependendo das circunstancias e necesidades. Cara a 765, Pipino III \"o Breve\" fixo constru\u00edr un palacio sobre os restos do antigo edificio romano; ordenou igualmente que se restaurasen as termas, eliminando os seus \u00eddolos pag\u00e1ns. Desde a s\u00faa chegada \u00f3 poder en 768, Carlomagno pasou a noite en Aquisgr\u00e1n pero tam\u00e9n noutras cidadees de Austrasia. Cara \u00f3 790, con todo, decidiu instalarse nunha residencia fixa para gobernar o seu imperio dun modo m\u00e1is eficaz.\nA elecci\u00f3n de Aquisgr\u00e1n.\nA elecci\u00f3n de Aquisgr\u00e1n como lugar de residencia fixa foi unha consecuencia dunha fonda reflexi\u00f3n por parte de Carlomagno, e produciuse nun momento clave do seu reinado. Tras chegar a ser rei dos francos, Carlomagno levara a cabo numerosas expedici\u00f3ns militares que lle permitiron enriquecer o tesouro pero tam\u00e9n agrandar o seu reino, especialmente cara \u00f3 leste. Conquistara a Saxonia pag\u00e1 entre 772 e 780, pero a rexi\u00f3n resist\u00edase, sendo necesarias constantes guerras contra os sax\u00f3ns, cunha duraci\u00f3n total de trinta anos. Carlomagno acabou por romper co uso xerm\u00e1nico dunha hoste itinerante que \u00eda de dominio en dominio e dotouse dunha aut\u00e9ntica capital. Por raz\u00f3n da s\u00faa idade, foi diminu\u00edndo o ritmo das s\u00faas expedici\u00f3ns militares e, despois de 806, practicamente xa non abandonou nunca Aquisgr\u00e1n.\nA situaci\u00f3n xeogr\u00e1fica de Aquisgr\u00e1n foi decisiva na elecci\u00f3n feita por Carlomagno: o lugar atop\u00e1base en pleno centro dos territorios baixo dominio carolinxio, en Austrasia, unha rexi\u00f3n que era ademais o berce da s\u00faa familia, \u00f3 leste do r\u00edo Mosa, e Aquisgr\u00e1n ach\u00e1base ademais nun cruzamento de estradas e \u00f3 bordo dun afluente do r\u00edo Rin, o Wurm. As\u00ed, Carlomagno cedeu a administraci\u00f3n dos seus dominios meridionais \u00f3 seu fillo Ludovico P\u00edo, nomeado rei de Aquitania. Deste xeito, controlado o flanco sur do seu reino polo seu fillo, Carlomagno puido pasar a residir no norte.\nO feito de instalarse en Aquisgr\u00e1n permitiu tam\u00e9n a Carlomagno controlar m\u00e1is de preto os asuntos referentes aos sax\u00f3ns. Carlomagno viu igualmente todas as vantaxes que ofrec\u00eda o lugar: rodeado de bosques abundantes en caza, contaba con realizar abundantes cazar\u00edas nas proximidades, como correspond\u00eda a un membro da nobreza por esas datas. Doutra banda, a medida que a s\u00faa idade aumentaba, o emperador alegr\u00e1base de poder aproveitar os mananciais de auga quente de Aquisgr\u00e1n.\nOs documentos da \u00e9poca carolinxia pres\u00e9ntannos a Carlomagno como a un \u00abNovo emperador Constantino o Grande\u00bb: nestas condici\u00f3ns necesitaba unha capital e un palacio imperial dignos dese nome. Preferiu deixar a cidade de Roma, a antiga capital imperial, en mans do Papa. Con todo, a rivalidade co Imperio bizantino empuxou a Carlomagno a constru\u00edr un gran palacio. O incendio que por ent\u00f3n sufriu o Palacio de Worms, no ano 793, supuxo tam\u00e9n un feito que o animou a realizar o proxecto do novo palacio.\nUn proxecto importante confiado a Eudes de Metz.\nOs historiadores practicamente non dispo\u00f1en de datos biogr\u00e1ficos sobre o arquitecto do Palacio de Aquisgr\u00e1n, Eudes de Metz. O seu nome aparece citado nun texto de Eginardo (nado cara a 775 e finado en 840), o bi\u00f3grafo de Carlomagno. Suponse que se trataba dun sacerdote con co\u00f1ecementos culturais, familiarizado coas artes liberais, en particular co \"quadrivium\". Parece indubidable que lera os tratados de arquitectura de Marco Vitruvio.\nA decisi\u00f3n de proceder \u00e1 construci\u00f3n do palacio tomouse a finais da d\u00e9cada comprendida entre o ano 780 e o ano 790, ou mesmo a principios da d\u00e9cada seguinte, nun momento en que Carlomagno a\u00ednda non posu\u00eda o t\u00edtulo de emperador. As obras inici\u00e1ronse en 794 e prolong\u00e1ronse durante varios anos. Aquisgr\u00e1n converteuse rapidamente na residencia favorita do monarca, at\u00e9 o punto de que despois do ano 807 case nunca se ausentou da cidade e do seu palacio. A falta de documentaci\u00f3n suficiente, \u00e9 imposible co\u00f1ecer o n\u00famero de traballadores utilizados na construci\u00f3n, a\u00ednda que as dimensi\u00f3ns do conxunto palatino permiten intu\u00edr que o seu n\u00famero foi moi elevado.\nO plan de traballo adoptado era dunha gran simplicidade xeom\u00e9trica: Eudes de Metz decidiu conservar o trazado das antigas r\u00faas romanas, inscribindo o palacio nun cadrado de 360 p\u00e9s carolinxios para cada lado, \u00e9 dicir, 120 metros. O cadrado en cuesti\u00f3n delimitaba unha superficie total de 20 hect\u00e1reas, que quedaba dividida en catro por un eixo norte-sur (correspondente a unha galer\u00eda de cachotar\u00eda) e un eixo este-oeste (correspondente a unha antiga r\u00faa principal romana, o decumano). Na zona norte do devandito cadrado atop\u00e1base a sala da Asemblea, \u00f3 sur a capela palatina. O arquitecto trazou un tri\u00e1ngulo cara \u00f3 leste para enlazar as termas co complexo palatino. Os dous edificios mellor co\u00f1ecidos son a sala das asembleas (hoxe en d\u00eda desaparecida) e a capela palatina, que actualmente se atopa integrada na catedral da cidade. O resto de edificios seguen estando pouco identificados: frecuentemente constru\u00eddos en \"colombage\" (ou armaz\u00f3n), en madeira e en ladrillo, foron destru\u00eddos co paso do tempo. Para terminar, todo o complexo palatino quedaba cercado por unha muralla.\nA instalaci\u00f3n en Aquisgr\u00e1n da Corte imperial e as propias obras de construci\u00f3n de todo o complexo do palacio estimularon excesivamente a actividade urbana da cidade, que foi agrandada a finais do s\u00e9culo VIII e novamente a principios do s\u00e9culo IX. Efectivamente, artes\u00e1ns e mercadores buscaran instalarse na proximidade da corte, e alg\u00fans dos grandes se\u00f1ores do reino alugaron pola s\u00faa banda residencias na cidade. Os membros da Academia palatina, as\u00ed como os conselleiros do emperador Carlomagno, como Eginardo ou Angilberto de Centula, eran propietarios dunha casa nas proximidades do palacio.\nA sala da asemblea.\nSituada \u00f3 norte do complexo palatino, a gran sala da asemblea (\"aula rexia\" ou \"aula palatina\" en lat\u00edn) estaba destinada a acoller as \u00abqueixas xerais\u00bb, unha vez \u00f3 ano. Trat\u00e1base da reuni\u00f3n dos Grandes do reino (e logo do imperio), \u00e9 dicir, altos dignatarios que ocupaban os resortes do poder: condes, \"fidelis\" e vasalos do rei, bispos e abades. A asemblea xeral ti\u00f1a lugar habitualmente durante o mes de maio; os participantes na mesma discut\u00edan al\u00ed dos asuntos pol\u00edticos e xudiciais de importancia. Os capitularios, redactados polos escribas da chanceler\u00eda de Aquisgr\u00e1n resum\u00edan, por escrito, as decisi\u00f3ns que se adoptaban. Tam\u00e9n ti\u00f1an lugar no mesmo edificio as cerimonias oficiais, as\u00ed como as recepci\u00f3ns aos embaixadores de reinos estranxeiros. Describindo a cerimonia de coroaci\u00f3n de Lu\u00eds, o fillo de Carlomagno, Ermoldo o Negro indica que Carlomagno falaba \u00abdesde o alto do seu trono de ouro\u00bb.\nAs dimensi\u00f3ns da sala (1.000 m\u00b2) estaban adaptadas para recibir a varios centenares de persoas simultaneamente: a\u00ednda que o edificio non se conservou, s\u00e1bese que med\u00eda 47,42 metros de longo por 20,76 metros de ancho, e cunha altura de 21 metros. A s\u00faa planta parece inspirarse na \"aula palatina\" romana de Tr\u00e9veris. A estrutura estaba constru\u00edda con ladrillos e a s\u00faa forma era a dunha bas\u00edlica con tres \u00e1bsidas: a maior (17,2 metros), situada \u00f3 oeste, estaba destinada a acoller \u00f3 rei e \u00e1 s\u00faa contorna m\u00e1is inmediata. As outras d\u00faas \u00e1bsidas eran menores, e ach\u00e1banse dispostas \u00f3 norte e \u00f3 sur. A luz penetraba a trav\u00e9s de d\u00faas filas de xanelas. O interior ach\u00e1base posiblemente ornamentado con pinturas representando escenas de heroes da antig\u00fcidade e tam\u00e9n contempor\u00e1neos. Unha galer\u00eda en madeira rodeaba todo o edificio, entre as d\u00faas filas de xanelas. Desde a devandita galer\u00eda era posible a vista do mercado que se celebraba \u00f3 norte do palacio. Entr\u00e1base por unha galer\u00eda porticada acondicionada \u00f3 sur da sala. O absidiolo sur cortaba en dous devandito acceso.\nA Capela palatina.\nDescrici\u00f3n.\nA capela palatina atop\u00e1base al\u00e9n do complexo palatino, cara \u00f3 sur. Estaba unida \u00e1 \"aula rexia\" por medio dunha galer\u00eda de cachotar\u00eda. Dita capela representaba o outro aspecto do poder de Carlomagno, o poder relixioso. O papa Le\u00f3n III consagrou o edificio no ano 805, consagr\u00e1ndoo \u00e1 Virxe Mar\u00eda.\nOs cl\u00e9rigos encargados da capela ocupaban varios edificios, que presentaban unha planta en forma de cruz latina: \u00f3 leste unha curia, \u00f3 norte e \u00f3 sur unhas oficinas ou \u00e1reas de traballo e \u00f3 oeste un antecorpo (\"Westbau\") e un adro con exedras. Con todo, a peza central era a capela, cuberta por unha c\u00fapula octogonal, cun di\u00e1metro de 16,54 metros e unha altura de 31 metros. Oito macizos alicerces soportaban o pulo das grandes arcadas. Na planta baixa, unha nave colateral rodea a nave situada baixo a c\u00fapula; al\u00ed \u00e9 onde se atopaban os servidores do palacio.\nAs d\u00faas plantas superiores (tribunas) daban \u00f3 espazo central a trav\u00e9s de vans de medio punto, estando sostidas por columnas. O per\u00edmetro interior formaba un oct\u00f3gono, mentres que o lado exterior formaba un pol\u00edgono de dezaseis lados. A capela posu\u00eda dous coros, emprazados a leste e a oeste da mesma. O monarca sentaba nun trono formado por placas de m\u00e1rmore branco, na primeira planta, \u00f3 oeste; estaba acompa\u00f1ado polos m\u00e1is pr\u00f3ximos da corte. Deste xeito, pod\u00eda gozar de vista cara a tres altares: o do Salvador, xusto enfronte, o da Virxe na planta baixa e o de san Pedro, \u00f3 fondo do coro oriental.\nCarlomagno quixera unha suntuosa decoraci\u00f3n para adornar a s\u00faa capela: fixera fundir nunha fundici\u00f3n pr\u00f3xima a Aquisgr\u00e1n portas macizas de bronce. Os muros ach\u00e1banse revestidos de m\u00e1rmore, as\u00ed como de pedras policromadas. As columnas, a\u00ednda visibles hoxe en d\u00eda, foron arrincadas de edificios das cidades italianas de R\u00e1vena e de Roma para a s\u00faa reutilizaci\u00f3n no edificio, coa autorizaci\u00f3n do papa Adriano I.\nOs muros e a c\u00fapula estaban cubertos por mosaicos, realzados por luminarias e pola luz exterior que penetraba polas vent\u00e1s. Eginardo, na s\u00faa \"Vida de Carlomagno\" (escrita cara a 825-826), transcr\u00edbenos unha descrici\u00f3n do interior da capela palatina:\nSimbolismo.\nEudes de Metz tivo en conta o simbolismo cristi\u00e1n de cifras e n\u00fameros. O edificio estaba concibido como unha representaci\u00f3n da Xerusal\u00e9n celestial (\u00e9 dicir, do reino de Deus), tal como aparec\u00eda descrita na \"Apocalipse\". O per\u00edmetro exterior da c\u00fapula med\u00eda exactamente 144 p\u00e9s carolinxios, mentres que o da Xerusal\u00e9n celestial, cidade ideal planificada para os anxos, \u00e9 de 144 c\u00f3bados. O mosaico da c\u00fapula, hoxe cuberto por unha restauraci\u00f3n do s\u00e9culo XIX, mostraba a figura de Cristo maxest\u00e1tica acompa\u00f1ado polos 24 anci\u00e1ns da Apocalipse. Outros mosaicos, nas b\u00f3vedas da nave lateral, recuperan dita tem\u00e1tica \u00f3 representar \u00e1 Xerusal\u00e9n celestial. Finalmente, o trono de Carlomagno, emprazado no primeiro piso \u00f3 oeste, ach\u00e1base sobre o s\u00e9timo chanzo dun estrado.\nO resto de edificios.\nO tesouro e os arquivos.\nO tesouro e os arquivos do palacio atop\u00e1banse nunha torre encostada \u00e1 gran sala, \u00f3 norte do complexo. O chambel\u00e1n era o oficial responsable do tesouro e da gardarrop\u00eda dos soberanos. A administraci\u00f3n das finanzas atop\u00e1base a cargo do arquidi\u00e1cono, que era axudado por un tesoureiro. O tesouro reun\u00eda as doaz\u00f3ns achegadas polos Grandes do Reino nas asembleas xerais ou os agasallos dos embaixadores, \u00e9 dicir, unha heter\u00f3clita colecci\u00f3n de obxectos que abarcaba desde libros preciosos \u00e1s armas e \u00e1 vestimenta. Igualmente, o rei adquir\u00eda mercador\u00edas aos mercadores que frecuentaban Aquisgr\u00e1n.\nOs arquivos atop\u00e1banse baixo a responsabilidade do chanceler. A Chancelar\u00eda empregaba a varios escribas e notarios que pu\u00f1an por escrito os diplomas, os capitulares ou a correspondencia real. Os empregados das oficinas do rei eran a mi\u00fado cl\u00e9rigo da propia capela.\nA galer\u00eda de ligaz\u00f3n.\nA galer\u00eda cuberta med\u00eda un centenar de metros. Dita galer\u00eda un\u00eda a sala da asemblea coa capela; un soportal monumental, emprazado no seu centro, serv\u00eda como acceso principal. Na primeira planta atop\u00e1base unha sala para as audiencias xudiciais, na que o rei impart\u00eda xustiza, a\u00ednda que alg\u00fans asuntos que afectasen os Grandes do Reino eran tratados na \"aula rexia\". Cando o rei estaba ausente, esta actividade reca\u00eda no \"comes palatinus\" ou conde palatino. O edificio deb\u00eda albergar igualmente unha gornici\u00f3n militar.\nAs termas.\nO complexo termal, emprazado \u00f3 sueste, med\u00eda 20 hect\u00e1reas e comprend\u00eda varios edificios constru\u00eddos pr\u00f3ximos \u00e1s fontes do emperador e de Quirino. Eginardo menciona unha piscina \u00f3 aire libre capaz de atender simultaneamente a cen nadadores:\nOutros edificios, outras funci\u00f3ns.\nO resto dos edificios est\u00e1n por agora pouco identificados a falta de fontes escritas o suficientemente detalladas. A zona de residencia privada de Carlomagno e da s\u00faa familia parece ocupar a parte nordeste do complexo palatino; a s\u00faa habitaci\u00f3n atop\u00e1base probablemente no primeiro piso. Os funcionarios e os criados de palacio resid\u00edan, alg\u00fans, na parte occidental, e outros na cidade de Aquisgr\u00e1n. S\u00e1bese que o emperador era propietario dunha biblioteca pero \u00e9 dif\u00edcil co\u00f1ecer o seu lugar exacto. O palacio albergaba igualmente centros de produci\u00f3n de obras de arte: un \"scriptorium\" que produciu varios preciosos manuscritos (como o \"Misal de Drogon\", o \"Evanxeliaro de Godescalco\" ou outros) e un taller que elaboraba pezas de ourivar\u00eda e de marfil. Hab\u00eda tam\u00e9n unha ceca para a cu\u00f1axe de moeda, que a\u00ednda segu\u00eda en uso a finais do s\u00e9culo XIII.\nO palacio foi igualmente o centro das actividades literarias da Academia palatina. Devandito c\u00edrculo de letrados non se reun\u00eda necesariamente sempre nun mesmo edificio, xa que a Carlomagno gust\u00e1balle escoitar o recitado de poemas en calquera lugar, xa fose na piscina ou na propia mesa, durante as comidas. A escola do palacio educaba aos fillos do soberano, pero tam\u00e9n aos \u00abalimentados\u00bb (\"nutriti\" en lat\u00edn), que eran fillos da aristocracia que se destinaban \u00f3 servizo da monarqu\u00eda.\nXa f\u00f3ra do complexo palatino hab\u00eda un xineceo, un cuartel, un hospicio, un parque para a pr\u00e1ctica da caza e unha casa de feras na que viv\u00eda o elefante Abul-Abbas, un agasallo ofrecido polo califa de Bagdad Harun al-Rashid. Ermoldo o Negro describe a casa de feras nunha pasaxe do seu \"Poema sobre Lu\u00eds o Piadoso\" (escrito na primeira metade do s\u00e9culo IX):\nSuponse que o palacio era frecuentado a mi\u00fado por gran variedade de persoas: cortes\u00e1ns, intelectuais, arist\u00f3cratas, mercadores, pero tam\u00e9n esmoleiros e pobres que acud\u00edan al\u00ed a pedir esmola. Os asuntos dom\u00e9sticos eran a preocupaci\u00f3n de xentes de oficio por exemplo o botelleiro, o senescal, o camareiro.\nInterpretaci\u00f3n e simbolismo do Palacio.\nA herdanza romana, o modelo bizantino.\nA\u00ednda que Carlomagno non quixo restaurar o Imperio romano, sen\u00f3n fundar un novo imperio con compo\u00f1entes mixtos (francos e cristi\u00e1ns \u00e1 vez), o palacio toma prestados diversos elementos da civilizaci\u00f3n romana: a \"aula palatina\" retoma a planta basilical; a bas\u00edlica era un edificio p\u00fablico no que na Antig\u00fcidade discut\u00edase a marcha dos asuntos da cidade. A capela, pola s\u00faa banda, insp\u00edrase igualmente nos modelos da antig\u00fcidade romana: as reixas recuperan unha decoraci\u00f3n arcaizante (as follas de acanto) e as columnas est\u00e1n rematadas por capiteis corintios. O emperador foi inhumado na capela palatina no interior dun sarc\u00f3fago antigo reutilizado do s\u00e9culo II, manufacturado en m\u00e1rmore e no que aparece representado o tema do rapto de Proserpina. Finalmente, os letrados contempor\u00e1neos de Carlomagno denominaban a Aquisgr\u00e1n como \u00e1 \u00absegunda Roma\u00bb.\nCarlomagno desexaba rivalizar co outro emperador da s\u00faa \u00e9poca, o \"basileus\" de Constantinopla. A c\u00fapula e os mosaicos da capela son pois elementos tomados en pr\u00e9stamo do mundo bizantino. A propia planta do edificio insp\u00edrase sen d\u00fabida na da Igrexa de San Vital en R\u00e1vena, constru\u00edda por Xustiniano I no s\u00e9culo VI. Outros especialistas remarcan as s\u00faas semellanzas coa Igrexa de San SerXio e San Baco e do chrysotriklinos -sala das audiencias do Gran Palacio- de Constantinopla. Durante os oficios relixiosos, Carlomagno mant\u00ed\u00f1ase no primeiro piso, na tribuna, do mesmo xeito que o fac\u00eda o emperador bizantino na s\u00faa capital de Constantinopla.\n\u00c9 igualmente moi posible que Eudes de Metz se inspirara no palacio lombardo de Pav\u00eda, datado no s\u00e9culo VIII, que posu\u00eda unha capela palatina ornada con mosaicos e pinturas. \u00c9 posible que fixese a viaxe at\u00e9 al\u00ed, pero \u00e9 pouco probable que viaxase at\u00e9 Constantinopla.\nO palacio dun franco.\nNon hai ningunha d\u00fabida de que o Palacio de Aquisgr\u00e1n cont\u00e9n m\u00faltiples referencias aos modelos arquitect\u00f3nicos romanos e bizantinos. No entanto, Eudes de Metz utilizou o seu talento como arquitecto franco e introduciu elementos claramente diferentes dos anteriores. O Palacio dist\u00ednguese igualmente dos exemplos da arquitectura merovinXia polo seu esp\u00edrito de grandiosidade e pola multiplicaci\u00f3n volum\u00e9trica. O abovedamento da capela expresa perfectamente unha orixinal capacidade de traballo carolinxia, de forma especial na deambulatorio, cuberta por unha c\u00fapula de aresta. Mentres que o emperador bizantino sentaba \u00f3 leste para asistir aos oficios lit\u00farxicos, Carlomagno sentaba \u00f3 oeste. Para terminar, o traballo da madeira e o \"colombage\" son materiais e traballos caracter\u00edsticos do norte de Europa.\nQueda pois de manifesto que o Palacio de Carlomagno era algo m\u00e1is que unha mera imitaci\u00f3n de modelos antigos ou for\u00e1neos, sendo en realidade unha s\u00edntese de influencias diversas, \u00e1 imaxe do propio Imperio carolinxio. Do mesmo xeito que o Renacemento carolinxio, o Palacio era pois o resultado da asimilaci\u00f3n de diferentes herdanzas culturais.\nA centralizaci\u00f3n e a unidade imperiais.\nA planta do complexo escenificaba \u00e1 perfecci\u00f3n a alianza entre os dous poderes: o poder espiritual, que estaba representado pola capela sur, e o poder temporal, \u00f3 que representaba a asemblea, \u00f3 norte do complexo. Ambos os polos de poder atop\u00e1banse simbolicamente unidos por unha galer\u00eda. Desde Pipino o Breve, o pai do emperador Carlomagno, a persoa do rei carolinxio era sacra, por considerarse que obti\u00f1a directamente o seu poder do propio Deus. O propio Carlomagno desexaba exercer influencia sobre a vida relixiosa a trav\u00e9s dos numerosos concilios ou s\u00ednodos (ano 817, anos 818 e 819) que se produc\u00edan sucesivamente en Aquisgr\u00e1n. \u00d3 establecer en Aquisgr\u00e1n a sede do poder civil e da Corte, Carlomagno sab\u00eda perfectamente que \u00eda poder controlar moito m\u00e1is facilmente a s\u00faa contorna. O Palacio de Aquisgr\u00e1n era, pois, o lugar no que se concentraban os altos dignatarios do Imperio carolinxio, o coraz\u00f3n da capital do Imperio.\nO Palacio tras Carlomagno.\nAquisgr\u00e1n, un modelo para outros palacios?\n\u00c9 dif\u00edcil saber con certeza se outros palacios carolinxios imitaron \u00f3 Palacio de Aquisgr\u00e1n, posto que moitos deles foron destru\u00eddos en m\u00faltiples circunstancias hist\u00f3ricas. En calquera caso, as obras que se executaron en Aquisgr\u00e1n non foron as \u00fanicas obras realizadas en \u00e9poca de Carlomagno: 16 catedrais, 232 mosteiros e at\u00e9 65 palacios reais foron constru\u00eddos partindo de cero entre os anos 768 e 814. Parece que a capela palatina de Aquisgr\u00e1n foi imitada por outros edificios do mesmo tipo: a filiaci\u00f3n \u00e9 clara no caso do oratorio octogonal de Germigny-des-Pr\u00e9s, constru\u00eddo a principios do s\u00e9culo IX por Teodulfo de Orleans. A igrexa de Ottmarsheim en Alsacia retoma a planta centrada, pero \u00e9 m\u00e1is tard\u00eda (do s\u00e9culo XI). Atopamos tam\u00e9n influencias da capela palatina en Compi\u00e8gne, ou en varios outros edificios relixiosos en Alema\u00f1a, por exemplo a igrexa abacial da Trindade na cidade de Essen.\nHistoria do Palacio tras Carlomagno.\nCarlomagno foi enterrado na capela no ano 814. O seu fillo e sucesor, o emperador Ludovico P\u00edo, ocupou o Palacio de Aquisgr\u00e1n, a\u00ednda que sen facer deste unha residencia fixa. Resid\u00eda al\u00ed xeralmente no inverno e at\u00e9 Semana Santa. Varios concilios de importancia tiveron lugar en Aquisgr\u00e1n a principios do s\u00e9culo IX. Os que se celebraron en 817 e en 836 fix\u00e9ronse nos edificios contiguos \u00e1 capela. En 817, Ludovico P\u00edo fixo coroar no Palacio \u00f3 seu fillo m\u00e1is vello Lotario I, en presenza do conxunto do pobo franco.\nComo consecuencia do Tratado de Verd\u00fan de 843, o Imperio carolinxio quedou fragmentado en tres reinos distintos. Aquisgr\u00e1n quedou englobada dentro do reino de Lotarinxia. Lotario I (840-855) e Lotario II (855-869) fixaron a s\u00faa residencia no Palacio. Pero trala morte deste \u00faltimo, o palacio perdeu rapidamente o seu papel estelar na cultura e na pol\u00edtica. Lotarinxia pasou a ser desde ent\u00f3n o premio dun xogo entre os reis dos outros dous reinos francos, o de Francia Occidental (cuxo sucesor \u00e9 a actual Francia) e o da Francia Oriental, cuxo sucesor foi o Sacro Imperio Romano Xerm\u00e1nico. A antiga Lotarinxia foi repartida en varias ocasi\u00f3ns para finalmente pasar \u00f3 control do reino de Alema\u00f1a baixo Henrique I de Saxonia \"o Paxareiro\" (876-936).\nNo entanto, o recordo do Imperio de Carlomagno mant\u00edvose vivo e pasou a ser o s\u00edmbolo do poder xerm\u00e1nico: deste xeito, no s\u00e9culo X, Ot\u00f3n I (912-973) foi coroado en Aquisgr\u00e1n como rei de Alema\u00f1a (936). A cerimonia produciuse en tres tempos, en diferentes puntos do palacio: en primeiro lugar na Corte (elecci\u00f3n polos duques), en segundo lugar na capela (entrega das insignias do reino), para finalizar no Palacio, onde se celebrou un banquete. Durante a cerimonia, Ot\u00f3n sentou no trono de Carlomagno.\nCon posterioridade, e at\u00e9 o s\u00e9culo XVI, todos os emperadores alem\u00e1ns foron coroados en primeiro lugar en Aquisgr\u00e1n, cunha segunda coroaci\u00f3n en Roma, o que evidencia a vontade de recuperar a herdanza pol\u00edtica de Carlomagno. A Bula de Ouro de 1356 (ou \"Bula de Metz\") confirmou que a consagraci\u00f3n e a coroaci\u00f3n deb\u00edan ter lugar na capela palatina.\nOt\u00f3n II (955-983) residiu en Aquisgr\u00e1n coa s\u00faa esposa Te\u00f3fano. No ver\u00e1n de 978, o rei Lotario de Francia orquestrou un golpe de man contra Aquisgr\u00e1n, pero a familia imperial logrou escapar a tempo. \u00f3 relatar este episodio, Ricario de Reims indica a presenza dunha aguia de bronce, cuxa localizaci\u00f3n exacta non nos \u00e9 co\u00f1ecida:\nNo ano 881, unha incursi\u00f3n viquinga afectou \u00f3 palacio e \u00e1 capela, que quedaron danados. No ano 1000, o emperador xerm\u00e1nico Ot\u00f3n III fixo que se abrise o sepulcro de Carlomagno. Segundo dous cronistas do s\u00e9culo XI, foi atopado sentado sobre un trono, levando consigo a s\u00faa coroa e o seu cetro real. Pero Eginardo non fala diso na s\u00faa biograf\u00eda sobre o emperador. Tam\u00e9n \u00e9 por esta \u00e9poca cando o culto a Carlomagno empeza a atraer aos peregrinos \u00e1 capela. No s\u00e9culo XII, o emperador Frederico I Barbarroxa colocou o corpo do emperador nun relicario, e interveu ante o papa para lograr a s\u00faa canonizaci\u00f3n; posteriormente as s\u00faas reliquias quedaron dispersas por todo o longo e ancho do Imperio. Tam\u00e9n cabe destacar que o tesouro de Aquisgr\u00e1n foise enriquecendo cos numerosos donativos efectuados polos reis e pr\u00edncipes franceses e alem\u00e1ns.\nEntre 1355 e 1414, engadiuse unha \u00e1bsida \u00f3 leste da capela. Tam\u00e9n se constru\u00edu, a partir de 1267, o novo edificio do concello municipal, emprazado na antiga localizaci\u00f3n da asemblea. Durante a Revoluci\u00f3n francesa e as sucesivas ocupaci\u00f3ns militares, as tropas francesas que ocuparon Aquisgr\u00e1n saquearon o tesouro. Hai que destacar que antes de elixir a Catedral de Notre-D\u00e1me de Par\u00eds, Napole\u00f3n Bonaparte pensou durante un tempo efectuar a s\u00faa consagraci\u00f3n imperial na catedral de Aquisgr\u00e1n.\nA capela foi restaurada no ano 1884. En 1978, a catedral, inclu\u00edndo a capela, foi inscrita na lista do patrimonio da Humanidade da Unesco."}
{"id": "343605", "revid": "133964", "url": "https://gl.wikipedia.org/wiki?curid=343605", "title": "Tihar", "text": "O Tihar (), Swanti (), ou Deepawali (devan\u00e1gari: \u0926\u0940\u092a\u093e\u0935\u0932\u0940) \u00e9 un festival hind\u00fa de cinco d\u00edas de duraci\u00f3n que se celebra no Nepal pouco despois do Dashain. \u00c9 semellante \u00f3 Deepawali celebrado na India pero con variaci\u00f3ns rexionais. No Nepal, t\u00f3dolos grupos \u00e9tnicos hind\u00fas celebran este festival coas s\u00faas propias variaci\u00f3ns culturais. Entre os newari, \u00e9 co\u00f1ecido popularmente como Deepawali ou Swanti. O festival cel\u00e9brase dende Trayodashi de Kartik Krishna at\u00e9 Kartik Shukla Dwitiya cada ano. Tihar \u00e9 polo xeral o festival das luces, onde diyas son acesas dentro e f\u00f3ra das casas para iluminar a noite. Este festival de cinco d\u00edas de duraci\u00f3n \u00e9 de grande importancia e amosa o respecto non s\u00f3 polas persoas e polos deuses, sen\u00f3n tam\u00e9n por animais como vacas, corvos e cans, que mante\u00f1en unha estreita relaci\u00f3n cos humanos. A xente fai debuxos de patr\u00f3ns no chan das habitaci\u00f3ns empregando materiais como arroz de cores, area ou p\u00e9talos de flores f\u00f3ra das casas, que se chama \"Rangoli\" e \u00e9 unha forma sagrada de dar a benvida \u00f3s deuses do hindu\u00edsmo."}
{"id": "343606", "revid": "23204", "url": "https://gl.wikipedia.org/wiki?curid=343606", "title": "Kukur tihar", "text": ""}
{"id": "343609", "revid": "5863", "url": "https://gl.wikipedia.org/wiki?curid=343609", "title": "Libro das Revelaci\u00f3ns", "text": ""}
{"id": "343619", "revid": "7802", "url": "https://gl.wikipedia.org/wiki?curid=343619", "title": "Historia da Habana", "text": ""}
{"id": "343626", "revid": "839", "url": "https://gl.wikipedia.org/wiki?curid=343626", "title": "Mykhailo Kopystenskyi", "text": "Mykhailo Kopystenskyi, finado en 1610, foi un eclesi\u00e1stico ortodoxo, bispo de Przemy\u015bl dende 1591 at\u00e9 o seu pasamento.\nTraxectoria.\nNon aceptou, xunto a Hedeon Balaban, a Uni\u00f3n de Brest de 1595. Por\u00e9n, \u00e1 s\u00faa morte foi nomeado bispo Atanasii Krupetskyi, quen si aceptou a uni\u00f3n. A s\u00e9 ortodoxa non ser\u00eda restaurada at\u00e9 10 anos m\u00e1is tarde."}
{"id": "343638", "revid": "12452", "url": "https://gl.wikipedia.org/wiki?curid=343638", "title": "PIB nominal", "text": ""}
{"id": "343667", "revid": "89787", "url": "https://gl.wikipedia.org/wiki?curid=343667", "title": "Lingua tongana", "text": "O tongano (en tongano \"lea fakatonga\") \u00e9 unha lingua austranesia da p\u00f3la polinesia falada en Tonga. Ten arredor de 200\u00a0000 falantes e \u00e9 a lingua nacional de Tonga."}
{"id": "343669", "revid": "98629", "url": "https://gl.wikipedia.org/wiki?curid=343669", "title": "Divisi\u00f3n de Honra B de Rugby 1998-1999", "text": "En 1998 a Federaci\u00f3n Espa\u00f1ola de Rugby creou o Campionato de Liga Nacional Primeira Especial, unha nova categor\u00eda inserida entre a Divisi\u00f3n de Honra e a Primeira Divisi\u00f3n Nacional, que eran dende os anos 70 as d\u00faas m\u00e1ximas categor\u00edas do rugby nacional. Este novo torneo pasou a ser denominado Divisi\u00f3n de Honra B trala s\u00faa primeira edici\u00f3n, ocupando o segundo chanzo nas ligas nacionais de rugby en Espa\u00f1a, e desprazando \u00e1 Primeira Nacional \u00f3 terceiro nivel.\nFormato de competici\u00f3n.\nNesta primeira edici\u00f3n o torneo contou con oito equipos participantes. Dous deles eran o Arquitectura e o Cisneros, descendidos na tempada anterior da Divisi\u00f3n de Honra. Os outros seis equipos sa\u00edan da \u00faltima fase de ascenso \u00e1 Divisi\u00f3n de Honra. Eran o CRAT, o L'Hospitalet, o La Moraleja, o CAU Valencia, o Bera Bera e o Ordizia.\nO formato do torneo contou con d\u00faas fases:\nO campi\u00f3n do torneo acadou o ascenso \u00e1 Divisi\u00f3n de Honra 1999-2000, mentres que os dous \u00faltimos perderon a categor\u00eda.\nFase final.\nEliminatorias polo ascenso.\nEquipo campi\u00f3n e ascendido \u00e1 Divisi\u00f3n de Honra: Club Deportivo Arquitectura\nEliminatorias pola permanencia.\nEquipos descendidos \u00e1 Primeira Nacional: Bera Bera Rugby Taldea e Ordizia Rugby Elkartea"}
{"id": "343677", "revid": "5863", "url": "https://gl.wikipedia.org/wiki?curid=343677", "title": "Estreito de Magalh\u00e3es", "text": ""}
{"id": "343679", "revid": "5863", "url": "https://gl.wikipedia.org/wiki?curid=343679", "title": "Campo de golf", "text": ""}
{"id": "343680", "revid": "17467", "url": "https://gl.wikipedia.org/wiki?curid=343680", "title": "Anglicana", "text": ""}
{"id": "343682", "revid": "5863", "url": "https://gl.wikipedia.org/wiki?curid=343682", "title": "Edward VII", "text": ""}
{"id": "343687", "revid": "56817", "url": "https://gl.wikipedia.org/wiki?curid=343687", "title": "Divisi\u00f3n de Honra B de Rugby 1999-2000", "text": "A tempada 1999-2000 da Divisi\u00f3n de Honra B foi a segunda edici\u00f3n da nova segunda divisi\u00f3n do rugby en Espa\u00f1a, creada o ano anterior pola Federaci\u00f3n Espa\u00f1ola de Rugby co nome de \"Campionato de Liga Nacional Primeira Especial\".\nFormato de competici\u00f3n.\nNesta edici\u00f3n o n\u00famero de participantes pasou de oito a dez, e o formato foi m\u00e1is sinxelo, contanto cunha \u00fanica fase de liga regular, trala cal os dous primeiros equipos da t\u00e1boa acadaron o ascenso directo \u00e1 Divisi\u00f3n de Honra, e os dous \u00faltimos o descenso directo a Primeira Nacional.\nOs dez equipos participantes foron o Cisneros, CAU Valencia, CRAT e L'Hospitalet participantes na edici\u00f3n anterior; o CDU Sevilla, Valencia e Montjuic descendidos da Divisi\u00f3n de Honra; o CAR ascendido da Primeira Nacional; o MARU que foi o resultado da fusi\u00f3n de La Moraleja (presente na anterior edici\u00f3n) e Alcobendas (acabado de ascender da Primeira Nacional); e o Bera Bera que descendera o ano anterior, pero que foi repescado \u00f3 quedar unha praza libre trala fusi\u00f3n do Alcobendas con La Moraleja.\nA liga contou con 18 xornadas divididas en d\u00faas voltas nas que cada equipo xogou d\u00faas veces contra cada rival, unha vez como local e outra como visitante, sumando dous puntos por vitoria e un por empate.\nClasificaci\u00f3n.\nO campi\u00f3n da categor\u00eda foi o Moraleja Alcobendas Rugby Union"}
{"id": "343694", "revid": "22570", "url": "https://gl.wikipedia.org/wiki?curid=343694", "title": "Divisi\u00f3n de Honra B de Rugby 2000-2001", "text": "A tempada 2000-2001 da Divisi\u00f3n de Honra B foi a terceira edici\u00f3n da nova segunda divisi\u00f3n do rugby en Espa\u00f1a, creada dous anos atr\u00e1s pola Federaci\u00f3n Espa\u00f1ola de Rugby co nome de \"Campionato de Liga Nacional Primeira Especial\".\nFormato de competici\u00f3n.\nNesta edici\u00f3n o n\u00famero de participantes mant\u00edvose en dez, e o formato non foi modificado, contando cunha \u00fanica fase de liga regular, trala cal os dous primeiros equipos da t\u00e1boa acadaron o ascenso directo \u00e1 Divisi\u00f3n de Honra, e os dous \u00faltimos o descenso directo a Primeira Nacional.\nOs dez equipos participantes foron o Cisneros, CAR, CAU Valencia, CRAT, Montjuic e Valencia participantes na edici\u00f3n anterior; o Arquitectura e CDU Granada descendidos da Divisi\u00f3n de Honra; e o ADUS e Les Abelles ascendidos da Primeira Nacional.\nA liga contou con 18 xornadas divididas en d\u00faas voltas nas que cada equipo xogou d\u00faas veces contra cada rival, unha vez como local e outra como visitante, sumando dous puntos por vitoria e un por empate.\nClasificaci\u00f3n.\nO campi\u00f3n da categor\u00eda foi o C.A.U. Valencia."}
{"id": "343698", "revid": "98629", "url": "https://gl.wikipedia.org/wiki?curid=343698", "title": "Neoproterozoico", "text": "O neoproterozoico, unha divisi\u00f3n da escala temporal xeol\u00f3xica, foi a \u00faltima era xeol\u00f3xica das tres que compo\u00f1en o e\u00f3n Proterozoico. Comezou hai 1 000 mill\u00f3ns de anos e terminou hai 542,0 \u00b11,0 mill\u00f3ns de anos. A nomenclatura para denominar este per\u00edodo foi un tanto inest\u00e1bel. A glaciaci\u00f3n m\u00e1is extensa co\u00f1ecida no rexistro xeol\u00f3xico produciuse durante o per\u00edodo criox\u00e9nico, cando as capas de xeo posibelmente alcanzaron o ecuador e se formou a chamada Terra b\u00f3la de neve. Os primeiros f\u00f3siles de vida pluricelular proceden do per\u00edodo ediac\u00e1rico, inclu\u00eddos os primeiros animais.\nSubdivisi\u00f3ns.\nEsta era div\u00eddese en tres per\u00edodos: per\u00edodo t\u00f3nico ou toniano (1.000 - 850 mill\u00f3ns de anos), per\u00edodo criox\u00e9nico (850 - 630+5/-30 mill\u00f3ns de anos) e per\u00edodo ediac\u00e1rico (630 +5/-30 - 542,0 \u00b11,0 mill\u00f3ns de anos).\nPaleoxeograf\u00eda.\nA comezos do neoproterozoico encontramos o supercontinente de Rodinia. A finais desta era, Rodinia comezou a dividirse (por apertura do oc\u00e9ano de Pantalasa) en oito continentes. O m\u00e1is grande deles era Laurentia (Proto-Laurasia), que foi o n\u00facleo de Rodinia. Durante o criox\u00e9nico desenvolv\u00e9ronse importantes episodios glaciares: o esturtiense e o veranxeriense, que conduciron \u00e1 primeira grande extinci\u00f3n en masa documentada no rexistro f\u00f3sil. Despois estes continentes un\u00edronse novamente para formar Pannotia. Apareceu Gondwana bordeada por un gran arco insular onde se situaba a pen\u00ednsula Ib\u00e9rica. Houbo unha evoluci\u00f3n a marxe tipo andino (oroxenia cadomiense).\nPaleobiolox\u00eda.\nA actual idea de como foi o neoproterozoico \u00e9 relativamente recente (contra 1960). Houbo unha gran diversificaci\u00f3n dos eucariotas no neoproterozoico inferior (T\u00f3nico). Hai presenza de acritarcos, as\u00ed como de microf\u00f3siles mineralizados en forma de xerra interpretados recentemente como tecamebinos (amebas con casca org\u00e1nica ou mineralizadas) tint\u00ednidos (ciliados) ou incluso con foramin\u00edferos, representando os primeiros protistas heter\u00f3trofos planct\u00f3nicos que viv\u00edan como micropredadores nos ecosistemas costeiros do neoproterozoico inferior. Existen restos mineralizados que recordan as algas \"Chrysophyta\", e posibelmente se produciu a radiaci\u00f3n das algas \"Rhodophyta\" e as \"Chlorophyta\". \nOs protistas deron orixe aos primeiros metazoos, animais invertebrados co\u00f1ecidos como a Fauna de Ediacara por terse encontrado os seus f\u00f3siles nos outeiros de Ediacara, unha rexi\u00f3n do sur de Australia. Estes primeiros animais pluricelulares tei\u00f1an corpo brando e esmagaado e moitos ti\u00f1aan formas variadas e estra\u00f1as: alg\u00fans ti\u00f1an un corpo en forma de disco, outros parecen unha cinta longa; os m\u00e1is destacados son \"Spriggina\", \"Tribrachidium\", os primeiros vermes, medusas , artr\u00f3podos, etc., que dominaron os oc\u00e9anos evolucionando e expand\u00edndose. As\u00ed pois, excepto metazoos e plantas dos que non temos rexistro, o resto dos grupos de organismos xa estaban presentes no toniano.\n\"Cloudina\" aparece a finais do ediac\u00e1rico. Hai bastante consenso en pensar que se trata dun metazoo. Op\u00ednase que foi dos primeiros organismos en crear esqueleto calcario. Outro x\u00e9nero da \u00e9poca \u00e9 \"Namacalathus\". \u00c1 vez que estes x\u00e9neros hachamos uns icnof\u00f3siles que son unha especie de galer\u00eda que se considera que foron feitas por organismos bilaterais (alg\u00fan verme con certa cefalizaci\u00f3n). A posesi\u00f3n de celoma \u00e9 importante \u00e1 hora de escavar o sedimento. Polo menos 25 rexi\u00f3ns en todo o mundo pos\u00faen f\u00f3siles de metazoos anteriores ao l\u00edmite cl\u00e1sico que definiu o c\u00e1mbrico."}
{"id": "343699", "revid": "22570", "url": "https://gl.wikipedia.org/wiki?curid=343699", "title": "Divisi\u00f3n de Honra B de Rugby 2001-2002", "text": "A tempada 2001-2002 da Divisi\u00f3n de Honra B foi a cuarta edici\u00f3n da nova segunda divisi\u00f3n do rugby en Espa\u00f1a, creada tres anos atr\u00e1s pola Federaci\u00f3n Espa\u00f1ola de Rugby co nome de \"Campionato de Liga Nacional Primeira Especial\".\nFormato de competici\u00f3n.\nNesta edici\u00f3n o n\u00famero de participantes mant\u00edvose en dez, e o formato non foi modificado, contanto cunha \u00fanica fase de liga regular, trala cal os dous primeiros equipos da t\u00e1boa acadaron o ascenso directo \u00e1 Divisi\u00f3n de Honra, e os dous \u00faltimos o descenso directo a Primeira Nacional.\nOs dez equipos participantes foron o Montjuic, CDU Granada, ADUS, CRAT, Arquitectura e Valencia participantes na edici\u00f3n anterior; o Oviedo descendido da Divisi\u00f3n de Honra; o Bera Bera e L'Hospitalet ascendidos da Primeira Nacional; e o Liceo Franc\u00e9s que baixou da Divisi\u00f3n de Honra tralo seu acordo co Real Canoe para competir xuntos na m\u00e1xima categor\u00eda cun \u00fanico equipo.\nA liga contou con 18 xornadas divididas en d\u00faas voltas nas que cada equipo xogou d\u00faas veces contra cada rival, unha vez como local e outra como visitante, sumando dous puntos por vitoria e un por empate.\nClasificaci\u00f3n.\nO campi\u00f3n da categor\u00eda foi o Rugby Club Valencia."}
{"id": "343700", "revid": "22795", "url": "https://gl.wikipedia.org/wiki?curid=343700", "title": "Era neoproterozoica", "text": ""}
{"id": "343701", "revid": "22795", "url": "https://gl.wikipedia.org/wiki?curid=343701", "title": "Era Neoproterozoica", "text": ""}
{"id": "343702", "revid": "56817", "url": "https://gl.wikipedia.org/wiki?curid=343702", "title": "Divisi\u00f3n de Honra B de Rugby 2002-2003", "text": "A tempada 2002-2003 da Divisi\u00f3n de Honra B foi a quinta edici\u00f3n da segunda divisi\u00f3n do rugby en Espa\u00f1a creada catro anos atr\u00e1s pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dez, e o formato non foi modificado, contanto cunha \u00fanica fase de liga regular, trala cal os dous primeiros equipos da t\u00e1boa acadaron o ascenso directo \u00e1 Divisi\u00f3n de Honra, e os dous \u00faltimos o descenso directo a Primeira Nacional.\nOs dez equipos participantes foron o ADUS, Arquitectura, Oviedo, Bera Bera e CDU Granada participantes na edici\u00f3n anterior; o Ciencias e Getxo descendidos da Divisi\u00f3n de Honra; o CAR e CDU M\u00e1laga ascendidos da Primeira Nacional; e o BUC da Primeira Nacional que ocupou a praza deixada polo Montjuic, equipo que desapareceu.\nA liga contou con 18 xornadas divididas en d\u00faas voltas nas que cada equipo xogou d\u00faas veces contra cada rival, unha vez como local e outra como visitante, sumando dous puntos por vitoria e un por empate.\nClasificaci\u00f3n.\nO campi\u00f3n da categor\u00eda foi o Getxo Rugby Taldea."}
{"id": "343703", "revid": "27155", "url": "https://gl.wikipedia.org/wiki?curid=343703", "title": "Composto saturado", "text": ""}
{"id": "343704", "revid": "56817", "url": "https://gl.wikipedia.org/wiki?curid=343704", "title": "Divisi\u00f3n de Honra B de Rugby 2003-2004", "text": "A tempada 2003-2004 da Divisi\u00f3n de Honra B foi a sexta edici\u00f3n da segunda competici\u00f3n de liga do rugby en Espa\u00f1a, creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dez, e o formato non foi modificado, contanto cunha \u00fanica fase de liga regular, trala cal os dous primeiros equipos da t\u00e1boa acadaron o ascenso directo \u00e1 Divisi\u00f3n de Honra, e os dous \u00faltimos o descenso directo a Primeira Nacional.\nOs dez equipos participantes foron o ADUS, Arquitectura, Ciencias, Oviedo e BUC participantes na edici\u00f3n anterior; o CAU Valencia e Cisneros descendidos da Divisi\u00f3n de Honra; e o Independiente e Ordizia ascendidos da Primeira Nacional.\nA liga contou con 18 xornadas divididas en d\u00faas voltas nas que cada equipo xogou d\u00faas veces contra cada rival, unha vez como local e outra como visitante, sumando dous puntos por vitoria e un por empate.\nClasificaci\u00f3n.\nO campi\u00f3n da categor\u00eda foi o Club de Rugby Ciencias."}
{"id": "343706", "revid": "22570", "url": "https://gl.wikipedia.org/wiki?curid=343706", "title": "Divisi\u00f3n de Honra B de Rugby 2004-2005", "text": "A tempada 2004-2005 da Divisi\u00f3n de Honra B foi a s\u00e9tima edici\u00f3n da segunda competici\u00f3n de liga do rugby en Espa\u00f1a, creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes medrou de dez a dezaseis, e o formato de competici\u00f3n tivo un troco salientable, xa que o torneo dividiuse en dous grupos de oito equipos cada un. Esta divisi\u00f3n de natureza xeogr\u00e1fica tivo como obxectivo que os equipos tivesen menos desprazamentos e que fosen m\u00e1is curtos, para reducir gastos. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a inclu\u00edndo a Madrid.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha fase de ascenso \u00e1 Divisi\u00f3n de Honra cos dous primeiros equipos do outro grupo. Por outra banda, o peor equipo de cada grupo perdeu a categor\u00eda de xeito directo, e o pen\u00faltimo tivo que disputar unha eliminatoria de promoci\u00f3n pola permanencia contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, sumando dous puntos por vitoria e un por empate.\nFase de ascenso.\nO campi\u00f3n da categor\u00eda foi o Ordizia Rugby Elkartea, que acadou o ascenso \u00e1 Divisi\u00f3n de Honra co finalista Barcelona Universitari Club.&lt;br&gt;"}
{"id": "343708", "revid": "27155", "url": "https://gl.wikipedia.org/wiki?curid=343708", "title": "Alig\u00e1tor do Mississippi", "text": "O alig\u00e1tor do Mississippi (Alligator mississippiensis) \u00e9 unha especie de r\u00e9ptil crocodilio que se encontra exclusivamente na rexi\u00f3n sueste dos Estados Unidos, xunto aos regatos e pantanos.\u00a0\nCaracter\u00edsticas.\n\u00c9 a maior especie do x\u00e9nero \"Alligator\", e de feito \u00e9 un dos crocodilios m\u00e1is grandes de Am\u00e9rica, alcanzando un m\u00e1ximo de 6 metros de longo, a\u00ednda que debido \u00e1 desaparici\u00f3n de grandes animais da zona por causas antr\u00f3picas, hoxe en d\u00eda, os machos oscilan entre 4 e 4,5 m e as femias chegan aos 3 m. O seu peso oscila entre os 70\u00a0kg das femias e os m\u00e1is de 450\u00a0kg dos machos.\nTaxonom\u00eda e filoxenia.\nEste crocodilio americano foi clasificado por primeira vez polo zo\u00f3logo franc\u00e9s Fran\u00e7ois Marie Daudin como \"Crocodilus mississipiensis\" en 1801. En 1807 Georges Cuvier creou o x\u00e9nero \"Alligator\"; que comparte co \"Alligator sinensis\". Ambos agr\u00fapanse na familia Alligatoridae, xunto cos caim\u00e1ns. A superfamilia Alligatoroidea incl\u00fae t\u00f3dolos crocodilos (f\u00f3siles e existentes) que est\u00e1n m\u00e1is estreitamente relacionados co crocodilo americano que co crocodilo do Nilo ou co gavial.\nOs membros desta superfamilia xurdiron por primeira vez no Cret\u00e1ceo tard\u00edo. O \"Leidyosuchus\" de Alberta \u00e9 o x\u00e9nero m\u00e1is antigo co\u00f1ecido. O crocodilo americano moderno est\u00e1 representado no rexistro f\u00f3sil do Plistoceno.\nDistribuci\u00f3n.\nDistrib\u00faese polos r\u00edos, pantanos e marismas do sur dos Estados Unidos, desde Carolina do Norte ata o sur de Texas, lindando coa fronteira mexicana chegando ata o estado de Tamaulipas. A persecuci\u00f3n humana de que foi obxecto noutro tempo f\u00edxoo desaparecer de moitas zonas, e neste momento s\u00f3 abunda realmente no estado de Florida e en menor medida na desembocadura do r\u00edo Mississippi. \u00c9 unha especie protexida nos Estados Unidos, e moitos dos parques nacionais de Florida cre\u00e1ronse no seu momento co fin de preservar as s\u00faas zonas de caza e cr\u00eda."}
{"id": "343709", "revid": "5863", "url": "https://gl.wikipedia.org/wiki?curid=343709", "title": "A Canosa", "text": ""}
{"id": "343710", "revid": "22570", "url": "https://gl.wikipedia.org/wiki?curid=343710", "title": "Divisi\u00f3n de Honra B de Rugby 2005-2006", "text": "A tempada 2005-2006 da Divisi\u00f3n de Honra B foi a oitava edici\u00f3n da segunda divisi\u00f3n da liga de rugby de Espa\u00f1a, creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n non tivo trocos. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a, cos equipos de Madrid e Valencia repartidos entre os dous grupos.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha fase de ascenso \u00e1 Divisi\u00f3n de Honra cos dous primeiros equipos do outro grupo. Por outra banda, o peor equipo de cada grupo perdeu a categor\u00eda de xeito directo, e o pen\u00faltimo tivo que disputar unha eliminatoria de promoci\u00f3n pola permanencia contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando por vez primeira o novo sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de ascenso.\nO campi\u00f3n da categor\u00eda foi o C.R.C. Pozuelo, que acadou o ascenso \u00e1 Divisi\u00f3n de Honra co finalista C.R. Cisneros.&lt;br&gt;"}
{"id": "343711", "revid": "5312", "url": "https://gl.wikipedia.org/wiki?curid=343711", "title": "Avia (automoci\u00f3n)", "text": "Avia foi a marca dos veh\u00edculos comerciais constru\u00eddos por Aeron\u00e1utica Industrial (AISA), unha compa\u00f1\u00eda do sector aeron\u00e1utico espa\u00f1ol situada en Cuatrovientos, Madrid. AISA, que se dedicou principalmente \u00e1 construci\u00f3n de avi\u00f3ns lixeiros, comezou a finais da d\u00e9cada de 1950 a fabricar furgonetas lixeiras, cami\u00f3ns e autobuses, empregando motores di\u00e9sel Perkins Hispania.\nHistoria.\nEn 1923 Jorge Loring Mart\u00ednez creou en Carabanchel Alto (Madrid) a compa\u00f1\u00eda Talleres J. Loring para a fabricaci\u00f3n de material aeron\u00e1utico. En 1934 conv\u00e9rtese en sociedade an\u00f3nima, pasando a denominarse Aeron\u00e1utica Industrial S.A. (AISA), dedic\u00e1ndose a constru\u00edr avi\u00f3ns de adestramento para o ex\u00e9rcito da Rep\u00fablica. Durante a guerra civil trasladouse provisionalmente a Alacant. Ao acabar a contenda volveu a Carabanchel e seguiu constru\u00edndo avionetas con motores de ENMASA.\nEn 1957, aproveitando o auxe da fabricaci\u00f3n de veh\u00edculos de dous, tres e catro rodas, comezou a produci\u00f3n de veh\u00edculos industriais que levaron o nome comercial de Avia, creando unha secci\u00f3n dedicada \u00e1 construci\u00f3n de motocarros, cun capital social de 42 mill\u00f3ns de pesetas. a\u00ednda que sen abandonar nunca a rama aeron\u00e1utica.\nO primeiro veh\u00edculo comercial foi o motocarro Avia 200, que \u00eda equipado co motor Hispano Villiers de 197 c.c. e 8,4 CV, freos hidr\u00e1ulicos traseiros e ata 500\u00a0kg de capacidade de carga. Estivo en produci\u00f3n ata 1963 en multitude de versi\u00f3ns, en funci\u00f3n do seu cometido.\nEn 1960 presentou na Feira de Mostras de Barcelona o prototipo do seu primeiro cami\u00f3n lixeiro: o Avia 2500, que entrou en produci\u00f3n en 1961 cun motor Perkins de 61 CV. Para este proxecto AISA contou co asesoramento do Departamento T\u00e9cnico de ENASA-Pegaso, pois o INI ti\u00f1a un 33% de participaci\u00f3n en AISA.\nEn 1962 seguiu o Avia 3500 con motor Perkins de 68 CV e 4192 cc e en 1964 o microb\u00fas Avia para 15 pasaxeiros m\u00e1is o condutor. Desde este ano tam\u00e9n se fabricaron baixo licenza en Set\u00fabal (Portugal) por SODAG. A gama foise ampliando e, coa aparici\u00f3n do 6500, xa en 1969 produc\u00edronse os modelos de 1500, 2500, 3500, 4000 e 6500\u00a0kg de carga \u00fatil. En 1973 apareceu un modelo de 7000\u00a0kg.\nA mediados dos setenta, sen deixar a construci\u00f3n de cami\u00f3ns, o interese de AISA c\u00e9ntrase na mellora dos seus autobuses, chegando a constru\u00edlos de 40 prazas. Para iso as\u00f3ciase con Motor Ib\u00e9rica, fabricante dos veh\u00edculos comerciais Ebro, o seu principal competidor e gradualmente foise convertendo nunha simple segunda marca de Ebro. Cando Nissan Motors comprou Motor Ib\u00e9rica nos anos 80, a marca Avia desapareceu.\nUnha das aplicaci\u00f3ns m\u00e1is interesantes dos cami\u00f3ns Avia foi o cami\u00f3n de bombeiros Avia-Deutz fabricado pola subsidiaria espa\u00f1ola de Kl\u00f6ckner Humbolt Deutz. Baseado nun chasis Avia 3500L, ti\u00f1a un motor Deutz refrixerado por aire e equipamento anti-incendios Magirus.\nO interese espertado en 1962 polo Avia 3500 e, posteriormente, o 6500, que levaba motor Perkins, levou \u00e1 empresa \u00e1 fabricaci\u00f3n de autocares m\u00e1is c\u00f3modos e de maior capacidade. Existe unha segunda marca europea chamada Avia Camiones, con motor Cummins, pertencente ao Grupo Hinduja. En Espa\u00f1a, a comercializaci\u00f3n levouse a cabo a trav\u00e9s de Avia-Trucks Ib\u00e9rica.\nOs cami\u00f3ns Avia utiliz\u00e1ronos as Forzas Armadas e a polic\u00eda espa\u00f1olas nas s\u00faas operaci\u00f3ns antidisturbios."}
{"id": "343712", "revid": "98629", "url": "https://gl.wikipedia.org/wiki?curid=343712", "title": "Gaivota arx\u00e9ntea", "text": "A gaivota arx\u00e9ntea (\"Larus argentatus\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\n\u00c9 unha especie com\u00fan e abundante no norte de Europa. Presente nas costas mais tam\u00e9n \u00e9 com\u00fan no interior, onde busca alimento nos campos ou nos vertedoiros. Pode criar colonialmente e \u00e1s veces en parellas illadas. Ni\u00f1o en cant\u00eds, illas ou tam\u00e9n en lagos. \u00c9 omn\u00edvora, aliment\u00e1ndose de peixes, crust\u00e1ceos, mi\u00f1ocas, calaza, ovos e polos doutras aves.\nOs xuven\u00eds tardan catro anos en acadar a madurez sexual. Morfoloxicamente \u00e9 moi semellante \u00e1 gaivota patiamarela, mais \u00e9 algo m\u00e1is pequena. Ademais ten a cabeza chea de pintas agrisadas que contrastan co branco. As patas son rosadas.\nDistribuci\u00f3n.\nPresente todo o ano nas costas Europeas dende o sur de Francia ata o costa rusa no \u00c1rtico. No inverno tam\u00e9n se pode atopar na costa do Mar Cant\u00e1brico e en Galicia. No Mediterr\u00e1neo s\u00f3 est\u00e1 presente de maneira ocasional."}
{"id": "343713", "revid": "56817", "url": "https://gl.wikipedia.org/wiki?curid=343713", "title": "Divisi\u00f3n de Honra B de Rugby 2006-2007", "text": "A tempada 2006-2007 da Divisi\u00f3n de Honra B foi a novena edici\u00f3n da segunda divisi\u00f3n da liga de rugby de Espa\u00f1a, creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n non tivo trocos. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a, cos equipos de Valencia repartidos entre os dous grupos.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha fase de ascenso \u00e1 Divisi\u00f3n de Honra cos dous primeiros equipos do outro grupo. Por outra banda, o peor equipo de cada grupo perdeu a categor\u00eda de xeito directo, e o pen\u00faltimo tivo que disputar unha eliminatoria de promoci\u00f3n pola permanencia contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando por vez primeira o novo sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de ascenso.\nO campi\u00f3n da categor\u00eda foi o Club Alcobendas Rugby, que acadou o ascenso \u00e1 Divisi\u00f3n de Honra co finalista Club de Rugby Ciencias."}
{"id": "343714", "revid": "22570", "url": "https://gl.wikipedia.org/wiki?curid=343714", "title": "Divisi\u00f3n de Honra B de Rugby 2007-2008", "text": "A tempada 2007-2008 da Divisi\u00f3n de Honra B foi a d\u00e9cima edici\u00f3n da segunda divisi\u00f3n da liga de rugby de Espa\u00f1a, categor\u00eda creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n non tivo trocos. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a e Madrid, mentres que o \"Grupo 2\" estivo formado por oito equipos da metade sur de Espa\u00f1a.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha fase de ascenso \u00e1 Divisi\u00f3n de Honra cos dous primeiros equipos do outro grupo. Por outra banda, o peor equipo de cada grupo perdeu a categor\u00eda de xeito directo, e o pen\u00faltimo tivo que disputar unha eliminatoria de promoci\u00f3n pola permanencia contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando por vez primeira o novo sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de ascenso.\nO campi\u00f3n da categor\u00eda foi o Club de Rugby La Vila, que acadou o ascenso \u00e1 Divisi\u00f3n de Honra co finalista Club de Rugby Les Abelles.&lt;br&gt;"}
{"id": "343717", "revid": "1576", "url": "https://gl.wikipedia.org/wiki?curid=343717", "title": "Cristina Adriana Chiara Scabbia", "text": ""}
{"id": "343718", "revid": "1576", "url": "https://gl.wikipedia.org/wiki?curid=343718", "title": "Century Media", "text": ""}
{"id": "343719", "revid": "27155", "url": "https://gl.wikipedia.org/wiki?curid=343719", "title": "Composto insaturado", "text": ""}
{"id": "343722", "revid": "22570", "url": "https://gl.wikipedia.org/wiki?curid=343722", "title": "Mimosa (x\u00e9nero)", "text": "Mimosa \u00e9 un x\u00e9nero que incl\u00fae plantas herb\u00e1ceas, arbustos, e \u00e1rbores, dentro da subfamilia das Mimos\u00f3ideas das Leguminosas. A especie m\u00e1is curiosa do x\u00e9nero \u00e9 \"Mimosa pudica\", co\u00f1ecida simplemente como mimosa (non confundir coa \"Acacia dealbata\") ou sensitiva, debido ao xeito no que move a s\u00faa\u00a0follaxe ao ser tocada ou exposta \u00e1 calor; mais hai moitas outras especies que tam\u00e9n o fan \u00e1 tardi\u00f1a.\nDistribuci\u00f3n e h\u00e1bitat.\nO x\u00e9nero distrib\u00faese desde o sur de M\u00e9xico, at\u00e9 o\u00a0Uruguai e a\u00a0Arxentina, pasando por Am\u00e9rica Central, e \u00e9 amplamente usado como ornamental, tanto en interiores como en \u00e1reas t\u00e9pedas, e en exteriores nos tr\u00f3picos. O seu cultivo f\u00edxoa unha maleza invadindo moitas \u00e1reas, notabelmente en Hawai.\nDescrici\u00f3n.\nOs membros deste x\u00e9nero at\u00f3panse entre as poucas plantas capaces de executaren o movemento r\u00e1pido; os exemplos f\u00f3ra de \"Mimosa\" incl\u00faen \"Codariocalyx\" Hassk., e tam\u00e9n \"Dionaea\" Ellis (co\u00f1ecida coma dionea papamoscas). \"Mimosa\" pode distinguirse dun amplo x\u00e9nero relacionado, \"Acacia\" e \"Albizia\", posto que as s\u00faas flores te\u00f1en 10 ou menos estames. N\u00f3tese que, botanicamente, o que parece ser unha soa flor globosa \u00e9 de feito un acio de moitos outros individuos.\nTaxonom\u00eda.\nO x\u00e9nero \"Mimosa\" ten unha historia torta e complxa, tendo per\u00edodos de subdivisi\u00f3ns e de reagrupamentos, ultimamente acumulando m\u00e1is de 3.000 nomes, moitos dos cales se sinonimizan baixo outras especies ou son transferidos a outros x\u00e9neros. En parte por mor deses cambios de circunscrici\u00f3ns, o nome \"Mimosa\" aplicouse a varias outras especies vinculadas con follas semellantes pinnadas ou bipinnadas, mais agora clasificadas noutros x\u00e9neros, como en \"Albizia\" e \"Acacia\".\nMimosa foi descrita por Carl von Linn\u00e9\u00a0e publicada en \"Species Plantarum\" 1: 516\u2013523. 1753. A especie tipo \u00e9: \"Mimosa sensitiva\" L.\nEspecies.\nHai ao redor de 400 especies inclu\u00edndo:\nUsos.\nEn Rusia, Italia e outros pa\u00edses \u00e9 costume agasalla \u00e1s mulleres, mimosas amarelas (xunto a outras flores) no d\u00eda Internacional da muller (8 de marzo). Esa flor \u00e9 de Acacia dealbata\"\u00a0\"(a chamada comunmente mimosa en Galiza), que non \u00e9 unha verdadeira \"Mimosa\".\n\u00c9 amplamente usada en perfumar\u00eda, a extracci\u00f3n da s\u00faa esencia con \u00e9ter de petr\u00f3leo efect\u00faase directamente a partir das flores apa\u00f1adas.\n\"La For\u00eat de Mimosas\" \u00e9 unha obra cantada en franc\u00e9s por Kirsty MacColl que se trata dunha muller asasinada polo seu amante nunha foresta de mimosas.\nA planta pode acharse en moitas partes de Bengala, onde se co\u00f1ece como \"lajjabati\" (literalmente muller avergo\u00f1ada)."}
{"id": "343725", "revid": "23204", "url": "https://gl.wikipedia.org/wiki?curid=343725", "title": "Mykhail Mykytsei", "text": "Mykhail Mykytsei (en ), co\u00f1ecido como Miguel Mykycej durante a s\u00faa etapa arxentina, nado o 17 de outubro de 1934 en Horokholyna (Ucra\u00edna) e finado o 20 de maio de 2017 Bos Aires (Arxentina), foi un eclesi\u00e1stico cat\u00f3lico ucra\u00edno, bispo de Santa Mar\u00eda do Patrocinio en Bos Aires entre 1999 e 2010.\nTraxectoria.\nNaceu o 17 de outubro de 1934 en Horokholyna, ent\u00f3n parte da Segunda Rep\u00fablica Polaca (hoxe en Ucra\u00edna). Emigrou coa s\u00faa familia ao Paraguai en 1938, e en 1945 trasladouse novamente con eles a Bos Aires. En 1948 ingresou na congregaci\u00f3n dos Fillos da Divina Providencia como aspirante, facendo os votos temporais o 11 de febreiro de 1954 e os perpetuos o 11 de febreiro de 1961.\nEn 1959 marchou a Roma a estudar Teolox\u00eda na Pontificia Universidade Lateranense. Al\u00ed foi ordenado sacerdote o 21 de abril de 1963 polo metropolita de Galicia Yosyf Slipyi. \u00c1 s\u00faa volta a Arxentina exerceu o seu ministerio na s\u00faa congregaci\u00f3n e atendendo as comunidades ucra\u00ednas.\nO 23 de xu\u00f1o de 1990 foi nomeado bispo auxiliar de Santa Mar\u00eda do Patrocinio en Bos Aires e bispo titular de \"Nazianzus\" polo papa Xo\u00e1n Paulo II. Recibiu a consagraci\u00f3n episcopal o 14 de outubro de mans do bispo de Bos Aires Andrii Sapeliak, e tivo como co-consagrantes principais ao bispo de San Xo\u00e1n Bautista en Curitiba Efra\u00edm Bas\u00edlio Krevey e ao bispo de San Roque de Presidencia Roque S\u00e1enz Pe\u00f1a Abelardo Francisco Silva. Residiu en Posadas, atendendo dende al\u00ed \u00e1s comunidades ucra\u00ednas do norte da Arxentina. O 20 de xaneiro de 1998 foi nomeado administrador apost\u00f3lico da eparqu\u00eda, e o 24 de abril de 1999 foi nomeado bispo da eparqu\u00eda. Foi un grande impulsor da implantaci\u00f3n e consolidaci\u00f3n da s\u00faa congregaci\u00f3n en Ucra\u00edna.\nRetirouse o 10 de abril de 2010. Logo do seu retiramento continuou a traballar colaborando na eparqu\u00eda, na catedral e noutras comunidades. Finou o 20 de maio de 2017 en Bos Aires, na s\u00e9 da eparqu\u00eda."}
{"id": "343726", "revid": "23204", "url": "https://gl.wikipedia.org/wiki?curid=343726", "title": "Confederaci\u00f3n muisca", "text": "A Confederaci\u00f3n muisca foi o tipo de organizaci\u00f3n pol\u00edtico-administrativa que agrupou \u00f3s muiscas no territorio central da actual Rep\u00fablica de Colombia antes da invasi\u00f3n espa\u00f1ola. As catro unidades pol\u00edtico-territoriais confederadas foron: o Zipazgo de Bacat\u00e1, o Zacazgo de Hunza, o territorio sagrado de Iraca e o territorio sagrado de Tundama, ademais dun grupo de territorios aut\u00f3nomos.\nA Confederaci\u00f3n xurdiu cara o 1450 e subsistiu at\u00e9 aproximadamente o 1541, \u00f3 consolidarse a conquista espa\u00f1ola das naci\u00f3ns chibchas no territorio central colombiano. Abrangu\u00eda dende o r\u00edo Chicamocha, polo norte, at\u00e9 o p\u00e1ramo de Sumapaz, polo sur, e dende V\u00e9lez, Facatativ\u00e1 e Zipac\u00f3n, polo oeste, at\u00e9 a Cordilleira Oriental, veci\u00f1a coas chairas de Meta e o Casanare, polo leste.\nPoboaci\u00f3n.\nDesco\u00f1\u00e9cese en gran medida o n\u00famero de habitantes que conformaban a Confederaci\u00f3n muisca, por mor de non existir censos confiables. Algo semellante ocorre en todo o continente. Existen tres correntes principais sobre a poboaci\u00f3n muisca prehisp\u00e1nica:\nXerarqu\u00eda social.\nOs muiscas estimaban moito a pureza do sangue, polo que as familias nobres procuraban non mesturarse xamais cos plebeos, e menos a\u00ednda cos pobos das terras quentes, \u00f3s que consideraban b\u00e1rbaros e inferiores. No seo de todas as familias muiscas aplic\u00e1base o sistema de sucesi\u00f3n matrilineal, e o zipa s\u00f3 nomeaba novos uzaques cando non hab\u00eda ning\u00fan herdeiro natural, en cuxo caso nomeaba a un xeneral dos g\u00fcechas.\nNo muysccubun hai un amplo vocabulario para designar os rangos de xerarqu\u00eda, organizada, en termos xerais, da seguinte maneira:"}
{"id": "343729", "revid": "89787", "url": "https://gl.wikipedia.org/wiki?curid=343729", "title": "Variabilidade xen\u00e9tica", "text": "A variabilidade xen\u00e9tica \u00e9 a capacidade que ten un sistema biol\u00f3xico, individuo e poboaci\u00f3n, de cambiar co tempo. A base da varaibilidade xen\u00e9tica \u00e9 a variaci\u00f3n xen\u00e9tica en diferentes sistemas biol\u00f3xicos no espazo. A variabilidade xen\u00e9tica \u00e9 tam\u00e9n unha medida da tendencia dos xenotipos individuais nunha poboaci\u00f3n a variar dun a outro.\nPropiamente falando, a variabilidade \u00e9 distinta da diversidade xen\u00e9tica, que \u00e9 a cantidade de variaci\u00f3ns observadas nunha determinada poboaci\u00f3n, a\u00ednda que son conceptos relacionados. A variabilidade dun trazo describe a tendencia dun trazo a variar en responsta \u00e1s influencias do ambiente e xen\u00e9ticas. A variabilidade xen\u00e9tica nunha poboaci\u00f3n \u00e9 importante para a biodiversidade, porque sen variabilidade \u00e9 dif\u00edcil que unha poboaci\u00f3n se adapte aos cambios ambientais e \u00e9 m\u00e1is f\u00e1cil que se extinga.\nA variabilidade \u00e9 un factor importante en evoluci\u00f3n, xa que afecta \u00e1 resposta dun individuo ao estr\u00e9s ambiental e pode levar \u00e1 supervivencia diferencial de organismos dentro dunha poboaci\u00f3n debido \u00e1 selecci\u00f3n natural das variantes mellor adaptadas. A variabilidade xen\u00e9tica tam\u00e9n subxace na susceptibilidade diferencial dos organismos a enfermidades e sensibilidae a toxinas ou f\u00e1rmacos, un feito que ten grande interese na medicina personalizada debido aos avances do proxecto xenoma humano e os esforzos para mapar toda a variaci\u00f3n xen\u00e9tica humana como os do proxecto HapMap.\nCausas.\nHai moitas fontes de variabilidade xen\u00e9tica nunha poboaci\u00f3n, como son:\nFactores que dimin\u00faen a variabilidade xen\u00e9tica.\nHai moitos procesos que poden facer diminu\u00edr a variabilidade xen\u00e9tica nunha poboaci\u00f3n, que son:"}
{"id": "343735", "revid": "10599", "url": "https://gl.wikipedia.org/wiki?curid=343735", "title": "Sala das cen columnas", "text": ""}
{"id": "343737", "revid": "23204", "url": "https://gl.wikipedia.org/wiki?curid=343737", "title": "Zipa", "text": "Zipa era o t\u00edtulo de nobreza dado polos muiscas \u00f3 gobernante supremo do Zipazgo, unha das divisi\u00f3ns administrativas m\u00e1is importantes da Confederaci\u00f3n muisca. Ad\u00f3itase empregar a expresi\u00f3n \"Zipa de Bacat\u00e1\", xa que a sede do goberno do Zipazgo atop\u00e1base en Funza, capital do Zybyn de Bacat\u00e1, que abrangu\u00eda gran parte do territorio da actual cidade de Bogot\u00e1, capital de Colombia.\nO Zipa era considerado descendente da deusa Chie (a L\u00faa), da mesma forma que o Zaque era considerado descendente de Su\u00e9 (o Sol). O Zipa ti\u00f1a autoridade absoluta sobre o goberno do Zipazgo. \u00d3 seu cargo estaba a direcci\u00f3n administrativa, o mando do ex\u00e9rcito, a creaci\u00f3n, reforma e aplicaci\u00f3n das leis, e boa parte dos asuntos relixiosos. \u00c9 as\u00ed como, por exemplo, os chyquy (sacerdotes muiscas) deb\u00edan ser investidos pola autoridade do Zipa. A \u00fanica persoa que pod\u00eda exercer autoridade sobre o Zipa era o Chyquy-Zibyntyba de Iraca, a quen se consideraba sucesor do Venerable Bochica, mentres que o \u00fanico poder en igualdade de condici\u00f3ns fronte \u00f3 do Zipa era o do Zaque, que nun comezo fora meirande.\nLista dos Zipas.\nO \u00faltimo herdeiro lex\u00edtimo \u00f3 trono do que se ten co\u00f1ecemento foi Chiayzaque, Tybarague de Ch\u00eda."}
{"id": "343749", "revid": "23204", "url": "https://gl.wikipedia.org/wiki?curid=343749", "title": "Zaque", "text": "Zaque era o t\u00edtulo de nobreza dado polos muiscas \u00f3s gobernantes da parte norte da Confederaci\u00f3n muisca, no Altiplano Cundiboyacense, e a s\u00faa sede de goberno era a cidade de Hunza, hoxe Tunja. Cando Gonzalo Jim\u00e9nez de Quesada chegou \u00e1 rexi\u00f3n, Quemuenchatocha era o zaque reinante.\nO Zaque era considerado descendente de Su\u00e9 (o Sol), mentres que o Zipa (gobernante da parte sur), era considerado descendente da deusa Ch\u00eda (a L\u00faa). O Zaque ti\u00f1a autoridade absoluta sobre o goberno do Zacazgo."}
{"id": "343750", "revid": "98629", "url": "https://gl.wikipedia.org/wiki?curid=343750", "title": "Nemequene", "text": "Nemequene, tam\u00e9n co\u00f1ecido como Nemeguene, foi o terceiro zipa de Bacat\u00e1, que hoxe \u00e9 a actual capital de Colombia, Bogot\u00e1. Nemequene foi o gobernante da parte sur dos territorios muiscas entre 1490 e 1514. Ascendeu \u00f3 trono trala morte do seu t\u00edo, o zipa Saguamanchica, na Batalla de Chocont\u00e1. A s\u00faa contraparte na \u00e1rea norte, o \"zaque\" da confederaci\u00f3n muisca, foi Quemuenchatocha.\nEtimolox\u00eda do nome.\nA verba Nemequene, en muysccubun, ten dous significados: \"\u00d3so de xaguar\" e \"forza de xaguar\". Tr\u00e1tase dunha palabra composta por d\u00faas partes: \"nymy\" (xaguar, ou gato mont\u00e9s) e \"quyne\" (\u00f3so ou forza).\nComo a vogal \"y\" era pronunciada polos muiscas de xeito intermedio entre o \"e\" e o \"i\", pero m\u00e1is achegado \u00f3 \"e\", perdurou a graf\u00eda \"e\" na escrita do nome."}
{"id": "343751", "revid": "23204", "url": "https://gl.wikipedia.org/wiki?curid=343751", "title": "Nemeguene", "text": ""}
{"id": "343752", "revid": "98629", "url": "https://gl.wikipedia.org/wiki?curid=343752", "title": "Divisi\u00f3n de Honra B de Rugby 2008-2009", "text": "A tempada 2008-2009 da Divisi\u00f3n de Honra B foi a und\u00e9cima edici\u00f3n da segunda divisi\u00f3n da liga de rugby de Espa\u00f1a, categor\u00eda creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n non tivo trocos. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a e Madrid.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha fase de ascenso \u00e1 Divisi\u00f3n de Honra cos dous primeiros equipos do outro grupo na que o campi\u00f3n acadou o ascenso directo e o finalista xogou a promoci\u00f3n contra o pen\u00faltimo equipo da m\u00e1xima categor\u00eda. Por outra banda, os dous \u00faltimos tiveron unha eliminatoria de promoci\u00f3n pola permanencia entre si e os perdedores outra contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando o seguinte sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de ascenso.\nO campi\u00f3n da categor\u00eda foi o Gernika Rugby Taldea, que acadou o ascenso directo \u00e1 Divisi\u00f3n de Honra. O finalista At.Portuense caeu na promoci\u00f3n contra o Les Abelles nos dous encontros de ida (20-24) e volta (8-0), de xeito que o equipo valenciano acadou a permanencia.&lt;br&gt;"}
{"id": "343753", "revid": "98629", "url": "https://gl.wikipedia.org/wiki?curid=343753", "title": "Divisi\u00f3n de Honra B de Rugby 2009-2010", "text": "A tempada 2009-2010 da Divisi\u00f3n de Honra B foi a duod\u00e9cima edici\u00f3n da segunda divisi\u00f3n da liga de rugby de Espa\u00f1a, categor\u00eda creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n non tivo trocos. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a e Madrid.\nCada grupo funcionou como unha competici\u00f3n independente cunha \u00fanica fase de liga regular, trala cal os dous primeiros equipos da t\u00e1boa acadaron o dereito a disputar unha eliminatoria de ascenso \u00e1 Divisi\u00f3n de Honra cos dous primeiros equipos do outro grupo na que os ga\u00f1adores acadaron o ascenso directo. Por outra banda, os dous \u00faltimos tiveron unha eliminatoria de promoci\u00f3n pola permanencia entre si e os perdedores outra contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando o seguinte sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de ascenso.\nC.A.U. Valencia e C. Alcobendas R. acadaron o ascenso directo \u00e1 Divisi\u00f3n de Honra. Non houbo unha final para definir \u00f3 campi\u00f3n da categor\u00eda.&lt;br&gt;"}
{"id": "343754", "revid": "23204", "url": "https://gl.wikipedia.org/wiki?curid=343754", "title": "Saguamanchica", "text": "Saguamanchica, tam\u00e9n co\u00f1ecido como Sacuan Machica, Saguanmachica ou Saguanmanchica, foi o segundo zipa de Bacat\u00e1, que hoxe \u00e9 a actual capital de Colombia, Bogot\u00e1. Saguamanchica foi o gobernante da parte sur dos territorios muiscas entre 1470 e 1490. Saguamanchica gobernou durante vinte anos, dende 1470 at\u00e9 a s\u00faa morte, en 1490. O seu goberno caracterizouse pola expansi\u00f3n do territorio do Zipazgo mediante a conquista militar e as continuas batallas contra os inimigos externos (os panches e os sutagaos), e os inimigos no interior da Confederaci\u00f3n muisca. A s\u00faa contraparte na \u00e1rea norte, o \"zaque\" da confederaci\u00f3n muisca, foi Michu\u00e1."}
{"id": "343755", "revid": "23204", "url": "https://gl.wikipedia.org/wiki?curid=343755", "title": "Sacuan Machica", "text": ""}
{"id": "343756", "revid": "23204", "url": "https://gl.wikipedia.org/wiki?curid=343756", "title": "Saguanmachica", "text": ""}
{"id": "343757", "revid": "23204", "url": "https://gl.wikipedia.org/wiki?curid=343757", "title": "Saguanmanchica", "text": ""}
{"id": "343758", "revid": "23204", "url": "https://gl.wikipedia.org/wiki?curid=343758", "title": "Confederaci\u00f3n Muisca", "text": ""}
{"id": "343760", "revid": "98629", "url": "https://gl.wikipedia.org/wiki?curid=343760", "title": "A rendici\u00f3n de Breda", "text": "A rendici\u00f3n de Breda ou As lanzas (en castel\u00e1n:\" La rendici\u00f3n de Breda \"ou \"Las lanzas\") \u00e9 un \u00f3leo sobre lenzo, pintado entre 1634 e 1635 por Diego Vel\u00e1zquez e que se conserva no Museo do Prado de Madrid desde 1819.\nContexto hist\u00f3rico.\nPara entender desde un punto de vista hist\u00f3rico esta obra de Vel\u00e1zquez, hai que remontarse un pouco ao que estaba a suceder desde finais do s\u00e9culo XVI e principios do XVII. Os Pa\u00edses Baixos (liderados polo seu nobre m\u00e1is importante, Guillerme de Orange) estaban inmersos na guerra dos oitenta anos ou guerra de Flandres, na que loitaban por independizarse de Espa\u00f1a.\nEn 1590, con Mauricio de Nassau-Orange (cuarto fillo de Guillerme) como estat\u00fader das Provincias Unidas dos Pa\u00edses Baixos, a cidade de Breda foi tomada polos holandeses. \nA tregua dos doce anos mantivo o pa\u00eds en calma entre 1609 e 1621. Cando o rei de Espa\u00f1a Filipe IV subiu ao trono en 1621, a tregua expirou e a guerra renovouse. A intenci\u00f3n de Filipe IV era recuperar esa praza tan importante desde a cal se poder\u00eda manobrar para outras conquistas.\nVel\u00e1zquez tam\u00e9n se inspirou en determinadas pasaxes da comedia \"O sitio de Breda\", de Calder\u00f3n de la Barca.\nSitio de Breda.\nFilipe IV nomeou xefe supremo da expedici\u00f3n a Breda ao mellor estratego ao seu servizo co\u00f1ecido naquela \u00e9poca, ao arist\u00f3crata xenov\u00e9s Ambrosio de Spinola, que se puxo ao mando de 40.000 homes m\u00e1is un bo n\u00famero de xenerais espa\u00f1ois, como o marqu\u00e9s de Legan\u00e9s e Carlos Coloma, militares moi famosos.\nA cidade de Breda estaba defendida por Xustino de Nassau, da casa de Orange. O cerco e sitio \u00e1 cidade foi unha lecci\u00f3n de estratexia militar. Alg\u00fans xenerais doutras naci\u00f3ns acudiron al\u00ed en calidade do que hoxe se entende como \u00abagregado militar\u00bb, para co\u00f1ecer e observar a t\u00e1ctica do gran Spinola. O principal era impedir que at\u00e9 o sitio chegasen reforzos de v\u00edveres e munici\u00f3ns. Para iso realiz\u00e1ronse unha serie de acci\u00f3ns secundarias; unha das que m\u00e1is \u00e9xito tivo foi a de alagar os terreos inmediatos e impedir as\u00ed o paso \u00e1 posible axuda.\nAs cr\u00f3nicas da \u00e9poca contan que a defensa de Breda chegou a ser heroica, pero a gornici\u00f3n tivo que renderse e levantar a bandeira. Xustino de Nassau capitulou o 5 de xu\u00f1o de 1625. Foi unha capitulaci\u00f3n honrosa que o ex\u00e9rcito espa\u00f1ol reco\u00f1eceu como tal, admirando no seu inimigo a valent\u00eda dos asediados. Por estas raz\u00f3ns permitiu que a gornici\u00f3n sa\u00edse formada en orde militar, coas s\u00faas bandeiras \u00e1 fronte. Os xenerais espa\u00f1ois deron a orde de que os vencidos fosen rigorosamente respectados e tratados con dignidade. As cr\u00f3nicas contan tam\u00e9n o momento en que o xeneral espa\u00f1ol Spinola esperaba f\u00f3ra das fortificaci\u00f3ns ao xeneral holand\u00e9s Nassau. A entrevista foi un acto de cortes\u00eda, e o inimigo foi tratado con cabaleirosidade, sen humillaci\u00f3n. Este \u00e9 o momento hist\u00f3rico que elixiu Vel\u00e1zquez para pintar o seu cadro.\nDescrici\u00f3n do cadro.\nO cadro pintouse, xunto con outros doce, para a decoraci\u00f3n do denominado Sal\u00f3n de Reinos do Palacio do Bo Retiro, unha especie de \"vila suburbana\" erixida por orde de Filipe IV de Espa\u00f1a ao estilo das existentes en Roma. Este gran palacio, formado por diversos pavill\u00f3ns entre amplos xard\u00edns, constru\u00eduse anexo ao mosteiro de San Xer\u00f3nimo o Real, cuxa igrexa a\u00ednda subsiste \u00e1s costas do Museo do Prado. O actual Parque do Retiro \u00e9 unha parte daqueles terreos.\nO Sal\u00f3n de Reinos era a estancia m\u00e1is relevante do conxunto, pois era onde Filipe IV recib\u00eda aos embaixadores e demais autoridades estranxeiras. A fin de impresionalos cunha imaxe de poder b\u00e9lico e econ\u00f3mico, o Conde-duque de Olivares decidiu decorar este gran sal\u00f3n con imaxes dos principais \u00e9xitos militares de Espa\u00f1a, a\u00ednda que case todos estes feitos eran relativamente antigos. Esta estrataxema foi ideada por Olivares para ocultar que Espa\u00f1a, realmente, empezaba a minguar como potencia mundial. Xunto cos cadros relativos a batallas, colgouse outra serie de pinturas, debidas a Francisco de Zurbar\u00e1n, sobre os \"Traballos de\" \"H\u00e9rcules\", personaxe m\u00edtico que os reis espa\u00f1ois consideraban antepasado seu.\nPara a serie de doce batallas, convocouse a Vel\u00e1zquez e a outros artistas, como Vicente Carducho, Jusepe Leonardo, Juan Bautista Ma\u00edno e Antonio de Pereda. Os dous \u00faltimos foron, xunto con Vel\u00e1zquez, quen realizaron os cadros actualmente m\u00e1is valorados polos cr\u00edticos. Exceptuando un cadro que resultou destru\u00eddo (un dos dous que pintou Eugenio Caj\u00e9s), a serie cons\u00e9rvase no Museo do Prado, a\u00ednda que non se exhibe xunta.\nVel\u00e1zquez desenvolve o tema sen vangloria nin sangue. Os dous protagonistas est\u00e1n no centro da escena e m\u00e1is parecen dialogar como amigos que como inimigos. Justino de Nassau aparece coas chaves de Breda na man e fai adem\u00e1n de axeonllarse, o cal \u00e9 impedido polo seu adversario, que pon unha man sobre o seu ombreiro e imp\u00eddelle humillarse. Neste sentido, \u00e9 unha ruptura coa tradicional representaci\u00f3n do heroe militar, que adoitaba representarse erguido sobre o derrotado, humill\u00e1ndoo. Igualmente af\u00e1stase do hieratismo que dominaban os cadros de batallas.\nVel\u00e1zquez representa con realismo ao xeneral Spinola, ao que co\u00f1ec\u00eda persoalmente, pois viaxaran xuntos a Italia en 1629. Un detalle moi interesante \u00e9 a cantidade de lanzas dun lado e doutro. Un realismo semellante e a caracterizaci\u00f3n individual apr\u00e9ciase nos rostros dos soldados, que est\u00e1n tratados como retratos.\nDetalles como a gran cantidade de lanzas espa\u00f1olas en comparaci\u00f3n coas dos Pa\u00edses Baixos e a acollida dos vencidos por parte de Espa\u00f1a foron introducidos a petici\u00f3n de Olivares para demostrar a forza e nobreza propias (Olivares era co\u00f1ecido pola s\u00faa intelixencia, arrogancia e ego).\nVestimentas.\nNassau m\u00f3strase con coleto, casaca ou chaleco feito en pel e calz\u00f3n de cor pardo con adornos de ouro, pomba de encaixe (pescozo grande e volto sobre as costas) e chapeu chambergo negro na s\u00faa man esquerda. Spinola leva armadura pavonada con adornos de ouro, valoa de encaixe, botas de pel e unha banda de cor carm\u00edn. Na man esquerda enluvada leva o chapeu tam\u00e9n negro, m\u00e1is a \"bengala\" ou bast\u00f3n de mando, s\u00edmbolo de autoridade.\nEste cadro foi destinado ao Sal\u00f3n de Reinos do recinto do Bo Retiro de Madrid, destinado a narrar as batallas do monarca. Cando se colocou al\u00ed, a\u00ednda Vel\u00e1zquez non o asinou a\u00ednda que deixara preparado un pequeno recuncho abaixo \u00e1 dereita do cadro cunha folla en branco, sen d\u00fabida para p\u00f3r al\u00ed a data e a s\u00faa firma. Nunca o fixo, como ocorreu con outras tantas obras s\u00faas."}
{"id": "343761", "revid": "4817", "url": "https://gl.wikipedia.org/wiki?curid=343761", "title": "PRoject for On-Board Autonomy 1", "text": "PROBA 1 (de \"Project for Onboard Autonomy 1\") \u00e9 un sat\u00e9lite artificial da Axencia Espacial Europea lanzado o 22 de outubro de 2001 mediante un foguete PSLV desde o Centro Espacial de Sriharikota, na India, para facer probas de varios novos sistemas e para estudar a Terra.\nCaracter\u00edsticas.\nPROBA \u00e9 principalmente un demostrador tecnol\u00f3xico con varios sistemas novedosos a bordo pero que tam\u00e9n se adica a observar a Terra a trav\u00e9s do seu instrumento principal, unha c\u00e1mara espectral de alta resoluci\u00f3n. O sat\u00e9lite \u00e9 capaz de observar a mesma zona da Terra desde diferentes \u00e1ngulos e pode gardar imaxes dunha zona de 18,6\u00a0km de lado cunha resoluci\u00f3n de 18 metros. Os datos obtidos polos sat\u00e9lite son enviados \u00e1 estaci\u00f3n da ESA en Redu, B\u00e9lxica.\nNave.\nO sat\u00e9lite ten forma de caixa e unha masa de 94\u00a0kg. Obt\u00e9n a s\u00faa enerx\u00eda de c\u00e9lulas solares que recobren as paredes do sat\u00e9lite.\nInstrumentos.\nPROBA 1 leva os seguintes instrumentos a bordo:"}
{"id": "343762", "revid": "4817", "url": "https://gl.wikipedia.org/wiki?curid=343762", "title": "PROBA 1", "text": ""}
{"id": "343763", "revid": "23204", "url": "https://gl.wikipedia.org/wiki?curid=343763", "title": "Meicuchuca", "text": "Meicuchuca foi o primeiro zipa de Bacat\u00e1, que hoxe \u00e9 a actual capital de Colombia, Bogot\u00e1. Meicuchuca foi o gobernante da parte sur dos territorios muiscas entre 1450 e 1470. A s\u00faa contraparte na \u00e1rea norte, o \"zaque\" da confederaci\u00f3n muisca, foi Hunzah\u00faa."}
{"id": "343764", "revid": "23204", "url": "https://gl.wikipedia.org/wiki?curid=343764", "title": "Sagipa", "text": ""}
{"id": "343766", "revid": "23204", "url": "https://gl.wikipedia.org/wiki?curid=343766", "title": "Selecci\u00f3n de grupo", "text": "A selecci\u00f3n de grupo \u00e9 un mecanismo evolutivo que foi proposto que considera que a selecci\u00f3n natural act\u00faa ao nivel de grupo, en vez de, como considera a interpretaci\u00f3n m\u00e1is convencional, a nivel individual.\nAutores como V. C. Wynne-Edwards e Konrad Lorenz argumentaban que o comportamento dos animais pod\u00eda afectar \u00e1 s\u00faa supervivencia e reproduci\u00f3n como grupos.\nDesde mediados da d\u00e9cada de 1960, os bi\u00f3logos evolutivos como John Maynard Smith consideraban que a selecci\u00f3n natural actuaba principalmente a nivel de individuo. Coidaban que base\u00e1ndose en modelos matem\u00e1ticos os individuos non sacrificar\u00edan altruisticamente a s\u00faa fitness para beneficio do grupo. A maior\u00eda dos bi\u00f3logos chegaron ao convencemento de que a selecci\u00f3n en grupo non ti\u00f1a lugar, a non ser en situaci\u00f3ns especiais como en insectos sociais haplodiploides como as abellas (himen\u00f3pteros), nos que era posible unha selecci\u00f3n de parentesco.\nEn 1994 David Sloan Wilson e Elliott Sober sostiveron que exist\u00eda selecci\u00f3n a multinivel, inclu\u00edndo a selecci\u00f3n en grupo, sobre a base de que os grupos, igual que os individuos, pod\u00edan competir. En 2010 tres autores, entre os cales estaba E. O. Wilson, co\u00f1ecido polos seus traballos con insectos sociais, especialmente formigas, volveron de novo a dar argumentos en favor da selecci\u00f3n en grupo, provocando un forte rexeitamento dunha gran parte dos bi\u00f3logos. Actualmente, non hai un claro consenso entre os bi\u00f3logos sobre a importancia da selecci\u00f3n de grupo.\nO bo para a especie.\nUnha vez que se aceptou o darwinismo, o comportamento animal foi con excesiva facilidade explicado con hip\u00f3teses \u00e1s veces pouco fundamentadas sobre o valor da supervivencia. O naturalista Konrad Lorenz argumentara en libros como \"On Aggression\" (1966) que os patr\u00f3ns de comportamento animal eran as\u00ed \"polo ben da especie\", pero non estudara o valor de supervivencia no campo; o et\u00f3logo Niko Tinbergen alabou a Lorenz polo seu interese no valor de supervivencia do comportamento, e entre os naturalistas gustaban en xeral os escritos de Lorenz. In 1962, a selecci\u00f3n de grupo foi utilizada como unha explicaci\u00f3n popular para a adaptaci\u00f3n polo zo\u00f3logo V. C. Wynne-Edwards.\nSelecci\u00f3n ego\u00edsta.\nDesde mediados da d\u00e9cada de 1960, os bi\u00f3logos evolutivos consideraban que a selecci\u00f3n natural actuaba fundamentalmente a nivel de individuo. En 1964, John Maynard Smith, e George C. Williams no seu libro de 1966 \"Adaptation and Natural Selection\" puxeron en d\u00fabida a selecci\u00f3n de grupo como mecanismo importante na evoluci\u00f3n; o libro de Williams de 1971 \"Group Selection\" reuniu os escritos de moitos autores sobre ese tema.\nA gran maior\u00eda dos bi\u00f3logos evolutivos cr\u00edan en 2011 que a selecci\u00f3n por riba do nivel do individuo era un caso especial, probablemente limitado ao peculiar sistema de herdanza por haplodiploid\u00eda dos himen\u00f3pteros eusociais como as abellas, que favorece a selecci\u00f3n de parentesco.\nA selecci\u00f3n de grupo revisada.\nExperimentos feitos a finais da d\u00e9cada de 1970 indicaban que era posible unha selecci\u00f3n de grupo que implicase altru\u00edsmo. Os modelos iniciais de selecci\u00f3n de grupo eran defectuosos porque asum\u00edan que os xenes actuaban independentemente; pero as interacci\u00f3ns baseadas xeneticamente entre individuos son moi com\u00fans na formaci\u00f3n de grupos porque os xenes deben cooperar para o beneficio da asociaci\u00f3n en grupos para mellorar a fitness dos membros do grupo. Ademais, a selecci\u00f3n de grupo a nivel de especie \u00e9 imperfecta porque \u00e9 dif\u00edcil ver como se aplicar\u00edan as presi\u00f3ns selectivas; o nivel no cal as presi\u00f3ns selectivas son plausibles parece ser que \u00e9 en especies sociais e en casos de grupos contra outros grupos, en vez de na especie enteira. Por outra parte, a selecci\u00f3n de parentesco ac\u00e9ptase como explicaci\u00f3n do comportamento altru\u00edsta.\nDesde a d\u00e9cada de 1990, os modelos de selecci\u00f3n de grupos volveron a rexurdir. Alg\u00fans bi\u00f3logos opinan que a selecci\u00f3n de parentesco e a selecci\u00f3n a multinivel son ambas necesarias para \"obter unha comprensi\u00f3n completa da evoluci\u00f3n do sistema de comportamento social\".\nEn 2010 E. O. Wilson e outros defenderon a selecci\u00f3n multinivel, inclu\u00edndo a selecci\u00f3n en grupo, para corrixir o que consideraban d\u00e9ficits no poder explicativo da fitness inclusiva. A resposta foi rexeitada por outros 137 bi\u00f3logos evolutivos que indicaron que \"os seus argumentos est\u00e1n baseados nunha comprensi\u00f3n incorrecta da teor\u00eda evolutiva e unha incorrecta representaci\u00f3n da literatura emp\u00edrica\".\nTeor\u00eda da selecci\u00f3n a multinivel.\nEn 1994 David Sloan Wilson e Elliott Sober sinalaron que se esaxerara a oposici\u00f3n \u00e1 selecci\u00f3n en grupo. Consideraron se os grupos poden ter unha organizaci\u00f3n funcional no mesmo sentido que os individuos, e consecuentemente se os grupos poden ser \"veh\u00edculos\" para a selecci\u00f3n. Non propuxeron unha evoluci\u00f3n ao nivel de especie, sen\u00f3n presi\u00f3ns selectivas que seleccionaban pequenos grupos dentro dunha especie, por exemplo grupos de insectos sociais ou primates. Os grupos que cooperan mellor poder\u00edan sobrevivir e reproducirse m\u00e1is que os que non o fan. Ao resucitar as\u00ed a teor\u00eda, a nova selecci\u00f3n de grupos de Wilson e Sober denom\u00ednase teor\u00eda da selecci\u00f3n a multinivel.\nWilson comparou as capas de competici\u00f3n e evoluci\u00f3n coas monecas matrioshkas rusas, que est\u00e1n metidas unhas dentro das outras. O nivel inferior \u00e9 o dos xenes, despois est\u00e1 o nivel celular, despois o nivel de organismo, e finalmente o de grupos. Os diferentes niveis funcionan cohesivamente para maximizar a fitness, ou \u00e9xito reprodutivo. A teor\u00eda afirma que para que un trazo que beneficia a un grupo se espalle a selecci\u00f3n no nivel de grupo, que implica competici\u00f3ns entre grupos, debe pesar m\u00e1is que no nivel de individuo, que implica os individuos que compiten dentro dun grupo. A teor\u00eda da selecci\u00f3n a multinivel c\u00e9ntrase nos fenotipos porque mira nos niveis sobre os que act\u00faa a selecci\u00f3n directamente. Nos humanos, pode considerarse que as normas sociais reducen a variaci\u00f3n e a competici\u00f3n a nivel individual, o que despraza a selecci\u00f3n ao nivel de grupo. Wilson liga a teor\u00eda de selecci\u00f3n a multinivel con respecto aos humanos a outra teor\u00eda, a coevoluci\u00f3n xenes-cultura, ao decatarse de que a cultura parece caracterizar un mecanismo a nivel de grupo para que as\u00ed os grupos humanos se adapten aos cambios ambientais.\nA teor\u00eda da selecci\u00f3n a multinivel pode utilizarse para avaliar o balance entre a selecci\u00f3n de grupo e a selecci\u00f3n individual en casos espec\u00edficos. Un experimento feito por William Muir comparou a produtividade na posta de ovos nas gali\u00f1as, mostrando que se orixinara unha cepa hiperagresiva por selecci\u00f3n individual; poder\u00eda argumentarse que a selecci\u00f3n de grupo debeu estar actuando para previr isto na vida real. A maior parte dos casos en que foi proposta a selecci\u00f3n de grupo son en humanos ou, sobre todo, en himen\u00f3pteros eusociais que fan da cooperaci\u00f3n unha forza impulsora das s\u00faas adaptaci\u00f3ns co paso do tempo e te\u00f1en un sistema peculiar de herdanza baseado na haplodiploid\u00eda, que permite que a colonia funcione como un individuo e que s\u00f3 se reproduza a ra\u00ed\u00f1a.\nO traballo de Wilson e Sober revitalizou o interese na selecci\u00f3n a multinivel. Nun artigo de 2005, E. O. Wilson argumentou que a selecci\u00f3n de parentesco xa non pod\u00eda utilizarse para explicar a evoluci\u00f3n da socialidade extrema, por d\u00faas raz\u00f3ns. Primeiro, o argumento de que a herdanza por haplodiploid\u00eda (como a dos himen\u00f3pteros) crea unha forte presi\u00f3n de selecci\u00f3n sobre as castas non reprodutoras ten fallos matem\u00e1ticos. En segundo lugar, a eusocialidade xa non parece estar limitada aos himen\u00f3pteros, porque, desde que se publicou o texto fundacional de Wilson sobre sociobiolox\u00eda en 1975, atopouse un crecente n\u00famero de taxons moi sociais, inclu\u00edndo unha variedade de especies de insectos, e d\u00faas especies de roedores (as ratas-toupa espidas \"Heterocephalus glaber\" e as ratas-toupa de Damara \"Fukomys damarensis\"). Wilson suxeriu que a ecuaci\u00f3n para a regra de Hamilton:\n(onde b representa os beneficios do que recibe o altru\u00edsmo, c o custo do altru\u00edsta, e r o seu grao de parentesco) deber\u00eda ser substitu\u00edda pola ecuaci\u00f3n m\u00e1is xeral\nna cal bk \u00e9 o beneficio para o parente (b na ecuaci\u00f3n orixinal) e be \u00e9 o beneficio acumulado para o grupo no seu conxunto. Argumentou tam\u00e9n que, no estado actual das evidencias obtidas en relaci\u00f3n cos insectos sociais, parece que be&gt;rbk, para que o altru\u00edsmo te\u00f1a que ser explicado en termos de selecci\u00f3n ao nivel de colonia en vez de a nivel de parente. Por\u00e9n, a selecci\u00f3n de parentesco e a selecci\u00f3n de grupo non son procesos distintos, e os efectos dunha selecci\u00f3n a multinivel xa son tidos en conta na regra de Hamilton, \"rb\"&gt;\"c\", con tal de que se use unha definici\u00f3n ampliada de \"r\", que non require a asunci\u00f3n orixinal de Hamilton de parentesco xeneal\u00f3xico directo, como propuxo o propio E. O. Wilson.\nOutros argumentos.\nAs poboaci\u00f3ns espaciais de predadores e presas mostran restrici\u00f3ns na reproduci\u00f3n no equilibrio, tanto individualmente coma por comunicaci\u00f3n social, como propuxo orixinalmente Wynne-Edwards. A\u00ednda que esas poboaci\u00f3ns espaciais non te\u00f1en grupos ben definidos para a selecci\u00f3n de grupo, as interacci\u00f3ns espaciais locais dos organismos en grupos transitorios son dabondo para orixinar un tipo de selecci\u00f3n a multinivel. Non obstante, non hai a\u00ednda probas de que estes procesos operen nas situaci\u00f3ns nas que as propuxo Wynne-Edwards; a an\u00e1lise de Rauch et al., por exemplo, \u00e9 dunha situaci\u00f3n h\u00f3spede-parasito, que mesmo E. O. Wilson (1975) reco\u00f1eceu que era un caso onde era posible a selecci\u00f3n de grupo, nun tratado moi hostil \u00e1 idea completa de selecci\u00f3n de grupo. Especificamente, os parasitos non moderan individualmente a s\u00faa transmisi\u00f3n; sen\u00f3n que as variantes m\u00e1is transmisibles \"se orixinan continuamente e crecen rapidamente durante moitas xeraci\u00f3ns, pero finalmente ext\u00ednguense antes de dominar o sistema.\"\nUnha variante da teor\u00eda de selecci\u00f3n de grupo que nace da idea da viscosidade da poboaci\u00f3n (dispersi\u00f3n da descendencia limitada), proposta primeiramente por Hamilton (1964), est\u00e1 amplamente presente nas poboaci\u00f3ns naturais. Esta estrutura da poboaci\u00f3n xera un continuum entre a selecci\u00f3n individual, a de parentesco, a de grupo emparentado e a de grupo sen que haxa unha clara fronteira para cada nivel. Con todo, os modelos te\u00f3ricos iniciais de D.S. Wilson et al. (1992) e Taylor (1992) mostraban que a viscosidade da poboaci\u00f3n por si soa non pode levar \u00e1 cooperaci\u00f3n e ao altru\u00edsmo, porque calquera beneficio xerado pola cooperaci\u00f3n entre parentes \u00e9 compensado exactamente pola competici\u00f3n ente parentes; a descendencia adicional debida \u00e1 cooperaci\u00f3n \u00e9 eliminada pola competici\u00f3n local. Por\u00e9n, esta compensaci\u00f3n exacta tam\u00e9n indica que calquera beneficio adicional da cooperaci\u00f3n local ser\u00eda suficiente para permitir que evolucionase a cooperaci\u00f3n. Mitteldorf e D.S. Wilson (2000) mostraron m\u00e1is tarde que se se deixa que flut\u00faen a cooperaci\u00f3n e o altru\u00edsmo, ent\u00f3n as poboaci\u00f3ns locais poden almacenar temporalmente os beneficios da cooperaci\u00f3n local e promover a evoluci\u00f3n da cooperaci\u00f3n e o altru\u00edsmo. Ao asumir diferenzas individuais nas adaptaci\u00f3ns, Yang (2013) mostrou que o beneficio do altru\u00edsmo social pode almacenarse en forma de calidade da descendencia e as\u00ed promover a evoluci\u00f3n do altru\u00edsmo mesmo se a poboaci\u00f3n non flut\u00faa, porque a competici\u00f3n local entre m\u00e1is individuos resultante do altru\u00edsmo local incrementa a fitness local media dos individuos que sobreviven.\nCoevoluci\u00f3n xenes-cultura en humanos.\nA coevoluci\u00f3n xenes-cultura (tam\u00e9n chamada teor\u00eda da herdanza dual) \u00e9 unha hip\u00f3tese moderna, aplicable principalmente aos humanos, que combina a biolox\u00eda evolutiva e a moderna sociobiolox\u00eda para indicar selecci\u00f3n de grupo. Trata a cultura como un sistema evolutivo separado que act\u00faa en paralelo coa evoluci\u00f3n xen\u00e9tica usual na transformaci\u00f3n dos trazos humanos. Crese que este enfoque que combina a influencia xen\u00e9tica coa cultural ao longo de varias xeraci\u00f3ns non est\u00e1 presente noutras hip\u00f3teses como o altru\u00edsmo rec\u00edproco e selecci\u00f3n de parentesco, facendo que a evoluci\u00f3n xenes-cultura sexa unha das hip\u00f3teses m\u00e1is realistas para a selecci\u00f3n de grupo. Fehr proporcionou probas de que a selecci\u00f3n de grupo ti\u00f1a lugar nos humanos actualmente facendo experimentos con xogos l\u00f3xicos como o dilema do prisioneiro, un tipo de pensamento que os humanos desenvolveron hai moitas xeraci\u00f3ns.\nA coevoluci\u00f3n xenes-cultura permite que os humanos desenvolvan adaptaci\u00f3ns especiais \u00e1s presi\u00f3ns locais e ambientais m\u00e1is rapidamente que con s\u00f3 a evoluci\u00f3n xen\u00e9tica. Robert Boyd e Peter J. Richerson, dous firmes defensores da evoluci\u00f3n cultural, postulan que o acto da aprendizaxe social, ou a aprendizaxe nun grupo se fai por selecci\u00f3n de grupo, o que permite \u00e1s poboaci\u00f3ns humanas acumular informaci\u00f3n durante moitas xeraci\u00f3ns. Isto conduciu \u00e1 evoluci\u00f3n cultural de comportamenteos e tecnolox\u00edas en paralelo coa evoluci\u00f3n xen\u00e9tica. Boyd e Richerson cren que a capacidade de colaborar evolucionou durante o Plistoceno Medio, hai un mill\u00f3n de anos, en resposta a un r\u00e1pido cambio clim\u00e1tico.\nEn 2003, Herbert Gintis examinou a evoluci\u00f3n cultural estatisticamente, e obtivo evidencias de que as sociedades que promoven normas prosociais te\u00f1en maiores taxas de supervivencia que as que non.\nEstratexias evolutivamente estables diferentes.\nO problema coa selecci\u00f3n de grupo \u00e9 que para que un grupo completo obte\u00f1a un s\u00f3 trazo, este debe espallarse primeiro por todo o grupo por evoluci\u00f3n normal. Pero, como sinalou J. L. Mackie, cando hai moitos grupos diferentes, cada un cunha estratexia estable evolutivamente, hai selecci\u00f3n entre as diferentes estratexias estables, xa que algunhas son perores que outras. Por exemplo, un grupo no que o altru\u00edsmo fose universal competir\u00eda superando a un grupo no que cada individuo actuase no seu propio interese, pero o grupo de altru\u00edstas ser\u00eda vulnerable \u00e1s trampas dos non altru\u00edstas.\nImplicaci\u00f3ns na biolox\u00eda das poboaci\u00f3ns.\nOs comportamentos sociais como o altru\u00edsmo e as relaci\u00f3ns de grupo poden causar un grande impacto en moitos aspectos da din\u00e1mica das poboaci\u00f3ns, como a competici\u00f3n intraespec\u00edfica e a interespec\u00edfica. En 1871, Darwin sosti\u00f1a que a selecci\u00f3n de grupo ocorr\u00eda cando os beneficios da cooperaci\u00f3n ou altru\u00edsmo entre subpoboaci\u00f3ns son maiores que os beneficios individuais ego\u00edstas dentro dunha subpoboaci\u00f3n. Isto apoia a idea da selecci\u00f3n a multinivel, pero o parentesco tam\u00e9n xoga un papel integral porque moitas subpoboaci\u00f3ns est\u00e1n compostas de individuos estreitamente emparentados. Un exemplo disto pode encontrarse nos le\u00f3ns, que son \u00e1 vez cooperativos e territoriais. Dentro da manda de le\u00f3ns, os machos protexen a manda de machos alleos, e as femias, que son normalmente irm\u00e1s, cazan e coidan as cr\u00edas comunalmente. Por\u00e9n, esta cooperaci\u00f3n parece ser dependente da densidade. Cando os recursos son limitados, a selecci\u00f3n de grupo favorece as mandas que traballan xuntas na caza. Cando as presas son abondosas, a cooperaci\u00f3n xa non \u00e9 suficientemente beneficiosa como para compensar as desvantaxes do altru\u00edsmo, e a caza xa non \u00e9 cooperativa.\nAs interacci\u00f3ns entre diferents especies poden tam\u00e9n verse afectadas pola selecci\u00f3n a multinivel. O exemplo de como funciona a selecci\u00f3n en grupo nos virus transportados por mosquitos nos coellos demostra como afecta \u00e1s interacci\u00f3ns h\u00f3spede-parasito. As relaci\u00f3ns depredador-presa poden tam\u00e9n ser afectadas. Os individuos de certas especies de monos ouvean para advertir ao grupo da aproximaci\u00f3n dun predador. A evoluci\u00f3n deste trazo beneficia ao grupo ao proporcionar protecci\u00f3n, pero poder\u00eda ser desvantaxoso para o individuo se os ouveos atraen a atenci\u00f3n do depredador. Ao afectaren a estas interacci\u00f3ns interespec\u00edficas, as selecci\u00f3ns a multinivel e de parentesco poden cambiar a din\u00e1mica da poboaci\u00f3n dun ecosistema.\nA selecci\u00f3n a multinivel trata de explicar a evoluci\u00f3n do comportamento altru\u00edsta en termos de xen\u00e9tica cuantitativa. O incremento da frecuencia ou fixaci\u00f3n de alelos altru\u00edstas pode realizarse por medio de selecci\u00f3n de parentesco, na cal os individuos implicados no comportamento altru\u00edsta promoven a fitness de individuos xeneticamente similares, como os irm\u00e1ns. Por\u00e9n, isto pode producir depresi\u00f3n por endogamia, que rebaixa a fitness global da poboaci\u00f3n. Por\u00e9n, se o altru\u00edsmo fose seleccionado por unha \u00e9nfase nos beneficios do grupo en oposici\u00f3n ao parentesco e os beneficios para os parentes, poder\u00edan preservarse tanto o trazo altru\u00edsta coma a diversidade xen\u00e9tica. Por\u00e9n, o parentesco deber\u00eda a\u00ednda seguir sendo unha consideraci\u00f3n clave nos estudos de selecci\u00f3n a multinivel. A selecci\u00f3n a multinivel imposta experimentalmente no paspall\u00e1s xapon\u00e9s foi m\u00e1is efectiva nunha orde de magnitude en grupos de parentesco estreitamente relacionados que en grupos aleatorios de individuos.\nCr\u00edticas.\nO uso da ecuaci\u00f3n de Price para apoiar a selecci\u00f3n de grupo foi posta en discusi\u00f3n por van Veelen en 2012, aducindo que est\u00e1 baseada en asunci\u00f3ns matem\u00e1ticas non v\u00e1lidas.\nRichard Dawkins e outros partidarios da evoluci\u00f3n centrada nos xenes seguen sen estar convencidos da selecci\u00f3n de grupo. En concreto, Dawkins suxire que a selecci\u00f3n de grupo non fai unha distinci\u00f3n axeitada entre replicadores e veh\u00edculos.\nO psic\u00f3logo Steven Pinker conclu\u00edu que a \"selecci\u00f3n de grupo non ten un papel \u00fatil que desempe\u00f1ar en psicolox\u00eda ou na ciencia social\", xa que \"non \u00e9 unha aplicaci\u00f3n precisa da teor\u00eda da selecci\u00f3n natural, como o \u00e9, digamos, en algoritmos xen\u00e9ticos ou en simulaci\u00f3ns de vida artificial. En vez diso \u00e9 unha met\u00e1fora imprecisa, m\u00e1is similar \u00e1 loita entre tipos de pneum\u00e1ticos ou tel\u00e9fonos.\"\nO bi\u00f3logo evolutivo Jerry Coyne resumiu os argumentos en \"The New York Times\" en termos non t\u00e9cnicos da seguinte maneira:\nA selecci\u00f3n de grupo non ten unha aceptaci\u00f3n ampla entre os bi\u00f3logos evolutivos por varias raz\u00f3ns. Primeira, non \u00e9 unha maneira eficaz de seleccionar os trazos, igual que o comportamento altru\u00edsta, que se sup\u00f3n que son prexudiciais para o individuo pero bos para o grupo. Os grupos div\u00eddense para formar outros grupos con moita menos frecuencia que nos organismos que se reproducen para formar outros organismos, as\u00ed que a selecci\u00f3n de grupo para o altru\u00edsmo ser\u00eda improbable que compensase a tendencia de cada grupo a perder rapidamente os seus altru\u00edstas por medio da selecci\u00f3n natural que favorece aos tramposos. Ademais, hai poucas evidencias de que a selecci\u00f3n sobre os grupos promovese a evoluci\u00f3n dalg\u00fan trazo. Finalmente, outras forzas m\u00e1is plausibles, como a selecci\u00f3n directa sobre os individuos para o apoio rec\u00edproco, puideron ter feito aos humanos prosociais. Estas raz\u00f3ns explican por que s\u00f3 uns poucos bi\u00f3logos, como [David Sloan] Wilson e E. O. Wilson (non relacionados), avogan pola selecci\u00f3n de grupo como unha forza evolutiva de cooperaci\u00f3n."}
{"id": "343768", "revid": "23204", "url": "https://gl.wikipedia.org/wiki?curid=343768", "title": "Zaquesazipa", "text": "Zaquesazipa, tam\u00e9n co\u00f1ecido como Sagipa, foi o quinto e derradeiro zipa de Bacat\u00e1, que hoxe \u00e9 a actual capital de Colombia, Bogot\u00e1. Era irm\u00e1n do anterior Zipa, Tisquesusa, pero a facci\u00f3n m\u00e1is tradicionalista da sociedade muisca do zipazgo considerouno un usurpador do trono, xa que o sucesor lex\u00edtimo era o seu sobri\u00f1o, o psihipqua (pr\u00edncipe de sangue) Chiayzaque, cacique de Ch\u00eda.\nOutras formas nas que os cronistas espa\u00f1ois escribiron o seu nome son: Saquesazippa, Saquezazippa e Sacresasigua."}
{"id": "343769", "revid": "23204", "url": "https://gl.wikipedia.org/wiki?curid=343769", "title": "Saquesazippa", "text": ""}
{"id": "343770", "revid": "23204", "url": "https://gl.wikipedia.org/wiki?curid=343770", "title": "Saquezazippa", "text": ""}
{"id": "343771", "revid": "15490", "url": "https://gl.wikipedia.org/wiki?curid=343771", "title": "A cazar\u00eda do tabladillo", "text": "Cazar\u00eda do tabladillo en Aranjuez (en castel\u00e1n: \"Cacer\u00eda del tabladillo en Aranjuez)\" \u00e9 un \u00f3leo de Juan Bautista Mart\u00ednez del Mazo, pintado cara a 1640. A obra mostra \u00e1 corte de Filipe IV, cazando uns veados nos arredores do palacio de Aranjuez. Cons\u00e9rvase no Museo do Prado que o comprou ao coleccionista alem\u00e1n A. S. Drey, de M\u00fanic, en 1934. Para a s\u00faa compra utiliz\u00e1ronse fondos do legado Conde de Cartagena.\nAn\u00e1lise.\nEn 1666 aparece no inventario do Real Alc\u00e1zar de Madrid. Isabel de Farnesio levouno ao Palacio Real de El Pardo onde se inventariou en 1714. M\u00e1is tarde volveu ao Alc\u00e1zar onde se atopaba antes do incendio de 1734. Durante a Guerra da Independencia Espa\u00f1ola, Xos\u00e9 Bonaparte sacouno do Pardo e levouno consigo a Francia. Trala ru\u00edna do derrocado rei de Espa\u00f1a, foi vendido a Lord Ashburton. Deste pasou a colecci\u00f3ns alem\u00e1s, como a Sedelmayer, ou h\u00fangaras, como a de Marcel de Nemes.\n\u00c9 unha escena cortes\u00e1. No tabladillo at\u00f3panse a ra\u00ed\u00f1a Isabel de Borb\u00f3n, as s\u00faas damas e tres relixiosas. Abaixo, no campo, est\u00e1n o rei, o seu irm\u00e1n o cardeal infante Fernando de Austria e os serventes. Destes destaca un anano negro. Unha dos cans de cazar\u00eda identificouse cun dos que acompa\u00f1an ao pr\u00edncipe Baltasar Carlos en \"O pr\u00edncipe Baltasar Carlos cazador\". A pegada de Vel\u00e1zquez, sogro e mestre de Mazo, \u00e9 inconfundible."}
{"id": "343772", "revid": "23204", "url": "https://gl.wikipedia.org/wiki?curid=343772", "title": "Sacresasigua", "text": ""}
{"id": "343793", "revid": "23204", "url": "https://gl.wikipedia.org/wiki?curid=343793", "title": "A pega sobre o cadafalso", "text": "A pega sobre o cadafalso (en neerland\u00e9s, \"Ekster op de Galg\") \u00e9 unha obra do pintor flamengo Pieter Brueghel o Vello. \u00c9 un pequeno \u00f3leo sobre t\u00e1boa, practicamente cadrada, pois mide 45,9 cm x 34\u00a0cm. Exh\u00edbese actualmente no Museo estatal de Hesse (\"Hessisches Landesmuseum\") de Darmstadt, Alema\u00f1a. Data do ano 1568.\nAn\u00e1lise.\nO cadro presenta un claro no bosque onde hai tres campesi\u00f1os danzando m\u00fasica de gaitas, xunto a unha forca sobre o que est\u00e1 pousada unha pega. O cadafalso \u00e1lzase no centro do cadro, divid\u00edndoo en dous partes, unha composici\u00f3n manierista co lado dereito m\u00e1is \u00ababerto\u00bb e o esquerdo m\u00e1is \u00abpechado\u00bb, coa pega preto do centro exacto do cadro. O cadafalso parece formar un \u00abobxecto imposible\u00bb, parecido a un tri\u00e1ngulo de Penrose, coas bases dos postes plantados de maneira aparente un xunto ao outro, pero co lado dereito do membro da cruz retrocedendo cara ao fondo, e unha iluminaci\u00f3n contraditoria.\nOutra pega as\u00e9ntase sobre unha roca na base do cadafalso, preto do cranio dun animal. As \u00fanicas persoas ocupan a parte esquerda do primeiro plano: un home defeca nas sombras \u00e1 esquerda, mentres que outros miran ao tres danzar\u00edns. \u00c1 dereita \u00e1lzase unha cruz cun mu\u00ed\u00f1o de auga detr\u00e1s. O fondo \u00e1brese a unha vista dun val fluvial, cunha cidade \u00e1 esquerda e un castelo sobre un promontorio rochoso por riba, e unha torre noutro afloramento rochoso \u00e1 dereita, e outeiros afastados e o ceo por detr\u00e1s. Tras os danzar\u00edns \u00e1lzanse d\u00faas \u00e1rbores entrelazadas, un motivo usado por Brueghel nun debuxo anterior de osos xogando nun bosque. A impresi\u00f3n de profundidade l\u00f3grase pola progresi\u00f3n dos tons casta\u00f1os densos que dominan o primeiro plano, a trav\u00e9s de tons medios verdosos na media distancia, at\u00e9 os azuis e grises claros do fondo.\nA pintura de Brueghel creouse o ano posterior \u00e1 chegada do Duque de Alba, aos Pa\u00edses Baixos espa\u00f1ois, enviado polo rei espa\u00f1ol Filipe II para esmagar a rebeli\u00f3n holandesa. O cadafalso pode representar a ameaza de execuci\u00f3n daqueles que predicaban a nova doutrina protestante, e a pintura pode aludir a varios proverbios flamengos. Hai unha alusi\u00f3n directa aos proverbios neerlandeses de bailar ou cagar sobre o cadafalso, o que significa unha burla ao estado. Tam\u00e9n alude \u00e1 crenza de que as pegas son laretas, e que a murmuraci\u00f3n leva ao aforcamento. E que a maneira en que a forca destaca sobre prados amenos.\nNon se sabe por que ou para quen se pintou o cadro. A s\u00faa data de 1568 fai deste cadro un dos \u00faltimos de Brueghel antes de falecer en 1569; de feito, quizais sexa a s\u00faa obra final. Brueghel pediu \u00e1 s\u00faa esposa que queimase alg\u00fans dos cadros \u00e1 s\u00faa morte, pero d\u00edxolle que conservase \"A pega sobre o cadafalso\" para ela mesma."}
{"id": "343797", "revid": "22570", "url": "https://gl.wikipedia.org/wiki?curid=343797", "title": "Divisi\u00f3n de Honra B de Rugby 2011-2012", "text": "A tempada 2011-2012 da Divisi\u00f3n de Honra B foi a d\u00e9cimo cuarta edici\u00f3n da segunda divisi\u00f3n da liga de rugby de Espa\u00f1a, categor\u00eda creada en 1998 pola Federaci\u00f3n Espa\u00f1ola de Rugby.\nFormato de competici\u00f3n.\nNesta edici\u00f3n o n\u00famero de participantes mant\u00edvose en dezaseis, e o formato de competici\u00f3n tivo un troco salientable. O torneo contou con dous grupos de oito equipos cada un. O \"Grupo 1\" estivo formado por oito equipos da metade norte de Espa\u00f1a, mentres que o \"Grupo 2\" estivo formado por oito equipos da metade sur de Espa\u00f1a, cos equipos de Madrid repartidos entre os dous grupos.\nCada grupo funcionou como unha competici\u00f3n independente durante a fase de liga regular, trala cal os equipos dos dous grupos se cruzaron para definir as posici\u00f3ns finais. Os dous primeiros equipos de cada grupo se enfrontaron entre si para definir os postos do un \u00f3 catro. Os dous seguintes equipos de cada grupo se enfrontaron entre si para definir os postos do cinco \u00f3 oito. Os dos seguintes equipos de cada grupo se enfrontaron entre si para definir os postos do nove \u00f3 doce. Os dous peores equipos de cada grupo se enfrontaron entre si para definir os postos do trece \u00f3 dezaseis.\nOs equipos que remataron a segunda fase nos dous primeiros postos do torneo acadaron o ascenso directo \u00e1 Divisi\u00f3n de Honra, mentres que o terceiro tivo que disputar unha eliminatoria de promoci\u00f3n para tentar ascender. Por outra banda, os dous \u00faltimos tiveron unha eliminatoria de promoci\u00f3n pola permanencia contra equipos da Primeira Nacional.\nA liga regular contou con 14 xornadas divididas en d\u00faas voltas nas que cada equipo xogou d\u00faas veces contra cada rival do seu grupo, unha vez como local e outra como visitante, usando o seguinte sistema de puntuaci\u00f3n: catro puntos por vitoria, dous por empate, e puntos \"bonus\" adicionais no caso de anotar catro ensaios ou m\u00e1is e no caso de perder por sete puntos ou menos.\nFase de eliminatorias.\nDo 1\u00ba \u00f3 4\u00ba posto.\nO campi\u00f3n da categor\u00eda foi o C.R. Cisneros, que acadou o ascenso directo \u00f3 igual que o equipo finalista C.R.C. Pozuelo. O terceiro clasificado Hernani C.R.E. disputou a promoci\u00f3n contra o C. Alcobendas R. acadando o equipo vasco o ascenso despois de ga\u00f1ar na ida como local por 19-18 e na volta como visitante por 6-8.\nDo 13\u00ba \u00f3 16\u00ba posto.\nDurango e L'Hospitalet, como \u00faltimos clasificados, tiveron que disputar a promoci\u00f3n pola permanencia fronte a dous equipos da Primeira Nacional, o Belenos asturiano e o Zarautz vasco, vencendo t\u00f3dolos encontros, de xeito que os dous acadaron a permanencia e ning\u00fan equipo perdeu a categor\u00eda."}
{"id": "343798", "revid": "98629", "url": "https://gl.wikipedia.org/wiki?curid=343798", "title": "A conversi\u00f3n de san Paulo", "text": "A conversi\u00f3n de san Paulo \u00e9 un cadro do pintor Juan Bautista Ma\u00edno conservado no Museo Nacional de Arte de Catalu\u00f1a. A obra foi atribu\u00edda ao pintor no 2011 e no 2012 foi restaurada como parte dun acordo con BNP Paribas. O museo conta tam\u00e9n co \"Retrato de frei Alonso de Santo Tom\u00e1s\" (1648-1649), unha das s\u00faas \u00faltimas produci\u00f3ns. No 2012, os expertos do museo foron capaces de identificar \"A conversi\u00f3n de san Paulo\" como unha das poucas produci\u00f3ns que permanecen de Ma\u00edno, un dos introdutores en Espa\u00f1a da cultura figurativa estilo de Caravaggio e do c\u00edrculo de pintores activa en Roma a principios do s\u00e9culo XVII.\nHistoria.\nO traballo de Ma\u00edno presenta un aspecto resultado dos seus anos de residencia en Roma. Cando regresa, Ma\u00edno non se limita a realizar unha transposici\u00f3n mim\u00e9tica dos modelos figurativos que foi capaz de ver al\u00ed, por\u00e9n \u00e9 capaz de reinterpretar estas fontes cun impulso renovador. Este fen\u00f3meno da importaci\u00f3n das novidades pola v\u00eda da viaxe art\u00edstica \u00e9 o que diferenza o estilo de Ma\u00edno dos seus contempor\u00e1neos.\nUn incendio accidental en 1985, cubriu a pintura dunha capa negra. O lenzo, que foi severamente danado debido ao lume, estivo ata 2012 atribu\u00eddo ao pintor valenciano Josep Vergara (1726 \u2013 1799).\nEste novo reco\u00f1ecemento representa unha contribuci\u00f3n importante para o cat\u00e1logo dun artista clave para a comprensi\u00f3n da pintura espa\u00f1ola do s\u00e9culo XVII e do que se conservan en moi poucas obras, tan s\u00f3 44.\nDescrici\u00f3n.\n\"A conversi\u00f3n de san Paulo\" \u00e9 un traballo moi representativo da produci\u00f3n de Ma\u00edno. Lembra ao \"Retablo de Catro Pascuas\" (1612-1614), pintado para a igrexa de San Pedro M\u00e1rtir en Toledo, que se conserva no Museo do Prado e que \u00e9 considerado unha das produci\u00f3ns m\u00e1is relevantes pintura espa\u00f1ola do s\u00e9culo XVII.'\nEstilo.\nNeste cadro v\u00e9nse os principais e m\u00e1is representativos aspectos que definen o repertorio gr\u00e1fico do pintor e a s\u00faa linguaxe, caracterizada por un dese\u00f1o vigoroso, detallado contorno en contornos; a escultura monumental das figuras, creado por medio dunha iluminaci\u00f3n contrastado, e un colorido intensa. \"A conversi\u00f3n de san Paulo\" mostra a d\u00e9beda acadada por Ma\u00edno coa pintura italiana, particularmente, coa estimulante atmosfera dunha cidade romana en que ela aparece documentada a presenza do artista entre 1605 e 1610.\nInfluencias.\nA linguaxe de Ma\u00edno tam\u00e9n apunta a influencia de Caravaggio (1571-1610), particularmente visible n\"a conversi\u00f3n de san Paulo\" na modelaxe do cabelo dos anxos e no aspecto severo do rostro de Xes\u00fas, que mostra grandes coincidencias estil\u00edsticas co representado en \"A Trindade\" (1612-1620), pertencente ao retablo que Ma\u00edno foi feita para O \"convento da Madre de Deus, da Concepci\u00f3n\", de Pastrana, a s\u00faa cidade natal e trata sobre o mesmo obxecto.\nRestauraci\u00f3n.\n\"A conversi\u00f3n de san Paulo\" presentou un grave estado de degradaci\u00f3n, como resultado dun incendio que tivo lugar o 1 de abril de 1985 na dependencia municipal de Barcelona, no que estaba depositado para decorar unha das s\u00faas paredes.\nDurante o incidente, o cadro foi sometido a altas temperaturas e resultou ser seriamente prexudicado. Presentado burbullas, cr\u00e1teres e graves prexu\u00edzos, ademais de varias correcci\u00f3ns e repintadas inadecuados antes do lume. Ademais, a pintura foi cuberta por unha capa escura, polo que era dif\u00edcil de apreciar a s\u00faa calidade. As t\u00e9cnicas de an\u00e1lise impo\u00f1eranse como unha necesidade para ser capaces de entender a composici\u00f3n, dese\u00f1o e cores, e para ser capaces de propo\u00f1er un diagn\u00f3stico rigoroso da s\u00faa condici\u00f3n.\nA intervenci\u00f3n de restauraci\u00f3n deu tam\u00e9n a oportunidade de analizar os materiais de traballo e ser capaz de caracterizar a t\u00e9cnica utilizada polo pintor. Os pigmentos e a forma de aplicalos para obter os tons m\u00e1is axeitados e os efectos da luz desexados, as\u00ed como a composici\u00f3n qu\u00edmica da preparaci\u00f3n da terra, que serviu como base para aplicar a pintura, coinciden con aqueles que foron identificados noutras obras por Ma\u00edno analizadas polo laboratorio do Museo do Prado con motivo da exposici\u00f3n adicada ao pintor entre 2009 e 2010.\nExposici\u00f3n temporal.\nCo obxectivo de botar luz sobre a x\u00e9nese da obra, o seu reco\u00f1ecemento e explicar o profundo e delicado proceso de restauraci\u00f3n que durou m\u00e1is de 6 meses. Por esta raz\u00f3n, houbo unha exposici\u00f3n temporal no museo, mostrando o traballo nun cuarto exclusivo para el, xunto cunha pintura preparatoria a partir dunha colecci\u00f3n privada, unha radiograf\u00eda , que mostra o seu estado antes da intervenci\u00f3n, as\u00ed como cun v\u00eddeo que explica o proceso de restauraci\u00f3n da pantalla."}
{"id": "343804", "revid": "23204", "url": "https://gl.wikipedia.org/wiki?curid=343804", "title": "Juan Bautista Ma\u00edno", "text": "Frei Juan Bautista Ma\u00edno, Maino ou Mayno, nado en Pastrana (provincia de Guadalaxara), bautizado o 15 de outubro de 1581 e finado en Madrid o 1 de abril de 1649, foi un pintor espa\u00f1ol do Barroco.\nTraxectoria.\nOs seus pais foron un comerciante de panos milan\u00e9s e unha nobre portuguesa que estiveron ao servizo da duquesa de Pastrana, a famosa \nAlg\u00fans cr\u00edticos pensan que Ma\u00edno aprendeu con El Greco, pero non puido demostrarse documentalmente; o feito \u00e9 que se formou en Italia, onde pasou os anos que van de 1600 a 1608 e onde co\u00f1eceu a pintura de Caravaggio, do seu disc\u00edpulo Orazio Gentileschi, de Guido Reni e de Annibale Carracci.\nEn 1608 regresa a Pastrana, onde d\u00e1 a co\u00f1ecer un estilo que bebe do clasicismo bolo\u00f1\u00e9s, do naturalismo e do tenebrismo nunha \"Trindade\" pintada para o altar lateral do Mosteiro de Concepcionistas Franciscanas do lugar.\nEn marzo de 1611 inst\u00e1lase en Toledo e en 1612 pinta para os dominicos o \"Retablo das catro Pascuas\", agora no Museo do Prado, seica a s\u00faa obra m\u00e1is co\u00f1ecida. Son especialmente rese\u00f1ables os lenzos d\"a Adoraci\u00f3n dos\" Reis Meigos e \"A Adoraci\u00f3n dos pastores\", de formato vertical.\nO 20 de xu\u00f1o de 1613, Ma\u00edno ingresou na Orde de Santo Domingo e viviu no seu mosteiro de San Pedro M\u00e1rtir. Iso reduciu a s\u00faa actividade art\u00edstica, a\u00ednda que a esta \u00e9poca pertence outra \"Adoraci\u00f3n dos pastores\" actualmente no Ermitage de San Petersburgo. Este tema b\u00edblico foi tratado varias veces por Ma\u00edno; outra versi\u00f3n se garda no Museo Meadows de Dallas.\nFilipe III chamouno \u00e1 Corte en 1620 para que fose mestre de debuxo do futuro Filipe IV, xa que era famoso nesta disciplina que aprendeu en Italia e desenvolveu logo en Toledo. Por ent\u00f3n Ma\u00edno trabou amizade con Diego Vel\u00e1zquez, a quen protexeu; elixiulle nun concurso p\u00fablico para pintar o tema d\"a expulsi\u00f3n dos mouriscos\". Este cadro afianzou a posici\u00f3n do novo Vel\u00e1zquez na corte madrile\u00f1a, a\u00ednda que tristemente non se conserva pois resultou destru\u00eddo no incendio do Alc\u00e1zar de Madrid de 1734.\nMa\u00edno morreu no convento de Santo Tom\u00e1s de Madrid, en 1649. Un dos seus disc\u00edpulos parece foi Juan Ricci."}
{"id": "343806", "revid": "15490", "url": "https://gl.wikipedia.org/wiki?curid=343806", "title": "O so\u00f1o de Xacob", "text": "O so\u00f1o de Xacob \u00e9 un \u00f3leo sobre lenzo do pintor barroco espa\u00f1ol Jos\u00e9 de Ribera (1591-1652). Mide 179 cent\u00edmetros de alto por 133\u00a0cm de ancho. Data do ano 1639 e at\u00f3pase na actualidade exposto no Museo do Prado de Madrid (Espa\u00f1a).\nPertence \u00e1 escola espa\u00f1ola do s\u00e9culo XVII.\nNo s\u00e9culo XVII son frecuentes as versi\u00f3ns do episodio coa escaleira, pero Ribera parece insistir na humanidade do Pastor. A s\u00faa versi\u00f3n \u00e9 moi naturalista ao representar ao protagonista, pero introduce un toque de fantas\u00eda na visi\u00f3n esfumada dos anxos que soben e baixan. Talvez por este detalle e pola gama de cor dourada, o cadro atribu\u00edase antigamente a Murillo.\nDescrici\u00f3n.\nA obra representa unha escena que se atopa no Antigo Testamento, no libro da X\u00e9nese, cap\u00edtulo 28. Nela o patriarca Xacob aparece recostado sobre o seu costado esquerdo mentres est\u00e1 durmindo. Xunto ao patriarca hai unha \u00e1rbore e unha escala de luz, pola que soben e baixan os anxos.\nV\u00e9xase tam\u00e9n.\nLigaz\u00f3ns externas.\nEl sue\u00f1o de Jacob "}
{"id": "343811", "revid": "1576", "url": "https://gl.wikipedia.org/wiki?curid=343811", "title": "\u00a5", "text": ""}
{"id": "343812", "revid": "5863", "url": "https://gl.wikipedia.org/wiki?curid=343812", "title": "Santa Cruz de Castrelo", "text": ""}
{"id": "343813", "revid": "22570", "url": "https://gl.wikipedia.org/wiki?curid=343813", "title": "Divisi\u00f3n de Honra B de Rugby 2013-2014", "text": "A tempada 2013-2014 da Divisi\u00f3n de Honra B foi a d\u00e9cimo sexta edici\u00f3n da segunda competici\u00f3n de liga do rugby en Espa\u00f1a, categor\u00eda creada en 1998 pola Federaci\u00f3n Espa\u00f1ola de Rugby. Foi a primeira edici\u00f3n trala ampliaci\u00f3n do torneo, que pasou de contar cunha fase de liga regular dividida en dous grupos xeogr\u00e1ficos (norte e sur) a ter tres grupos (norte, este e sur). Trala primeira fase de liga regular levouse a cabo unha fase de ascenso e promoci\u00f3n para os equipos das partes altas e baixas da t\u00e1boa, que culminou cunha final que definiu o t\u00edtulo de campi\u00f3n e o ascenso directo.\nFase de ascenso.\nOs seis equipos clasificados para a fase de ascenso foron encadrados por sorteo en dous grupos de tres equipos cada un. Cada ligui\u00f1a contou con catro xornadas nas que cada equipo xogou fronte \u00f3s seus dous rivais de grupo d\u00faas veces, unha como local e outra como visitante. Os l\u00edderes de cada grupo acadaron unha praza na final do torneo.\nGrupo 2.\nNa final o F.C. Barcelona bateu por 40-21 \u00f3 C.R. Sant Cugat acadando dese xeito o t\u00edtulo de campi\u00f3n e o ascenso directo \u00e1 Divisi\u00f3n de Honra. Pola s\u00faa banda o Sant Cugat, como subcampi\u00f3n da categor\u00eda de prata, disputou unha eliminatoria de promoci\u00f3n fronte \u00f3 Vigo R.C., ga\u00f1ando o primeiro encontro como local por 29-10, e perdendo o encontro de volta como visitante por 38-11, acadando as\u00ed o club galego a permanencia na m\u00e1xima categor\u00eda."}
{"id": "343814", "revid": "1822", "url": "https://gl.wikipedia.org/wiki?curid=343814", "title": "H\u00e9rcules loita co le\u00f3n de Nemea", "text": "H\u00e9rcules loita co le\u00f3n de Nemea (en castel\u00e1n: \"H\u00e9rcules lucha con el le\u00f3n de Nemea\") \u00e9 un \u00f3leo sobre lenzo, pintado en 1634 por Francisco de Zurbar\u00e1n e que se conserva no Museo do Prado de Madrid. Mide 151\u00a0cm de alto por 166 de ancho."}
{"id": "343817", "revid": "23204", "url": "https://gl.wikipedia.org/wiki?curid=343817", "title": "Gran Premio de Detroit de 1988", "text": "O Gran Premio de Detroit de 1988 foi unha carreira de F\u00f3rmula Un celebrada o 19 de xu\u00f1o de 1988 en Detroit, M\u00edchigan. Foi a sexta carreira da tempada de F\u00f3rmula Un de e o s\u00e9timo Gran Premio de Detroit. A carreira disputouse sobre 63 voltas ao circu\u00edto de catro quil\u00f3metros para unha distancia total da carreira de 253 quil\u00f3metros.\nResumo.\nA terceira vitoria da tempada de Ayrton Senna fixo que foran seis de seis para McLaren en 1988, no cami\u00f1o dunha marca de 15 vitorias e dez dobretes en 16 carreiras. A vitoria de Senna correspond\u00edase co total da tempada do seu compa\u00f1eiro Alain Prost, que terminou 38 segundos por detr\u00e1s do brasileiro no segundo lugar. Thierry Boutsen chegou terceiro co Benetton, como o fixera unha semana antes en Canad\u00e1 e Andrea de Cesaris anotou os primeiros puntos para o equipo Rial ao terminar en cuarto lugar. Minardi tam\u00e9n anotou o seu primeiro punto co sexto lugar de Pierluigi Martini.\nCoa intenci\u00f3n de eliminar os motores turboalimentados antes de 1989, e a s\u00faa eficacia limitada polos cambios nas regras para o ano 1988, poucos equipos optaron por desenvolver totalmente novos equipamentos que s\u00f3 usar\u00edan unha tempada. S\u00f3 Honda, que pasouse a McLaren despois de lograr o t\u00edtulo de Construtor con Williams e Ferrari desenvolveron novos motores para satisfacer as regras revisadas para o turbo reducindoo de 4 bares a 2,5, e a capacidade de combustible reducida de 195 a 150 litros (a repostaxe prohibiuse desde 1984 ata 1993), e s\u00f3 McLaren desenvolveu un chasis completamente novo. A\u00ednda que as novas normas estaban destinadas a reducir ou eliminar a brecha de rendemento entre os turbos e os motores normalmente aspirados, Honda e Ferrari foron capaces de lograr unha vantaxe de sobre o mellor equipo de 3.5 litros dos rivais. Con ese tipo de diferenza de potencia, o \u00fanico chasis novo da pista, con Senna e Prost ao volante, McLaren converteu rapidamente a tempada nun espect\u00e1culo de dous homes.\nas axustadas curvas de 90 grados de Detroit e as secci\u00f3ns de rectas curtas deron en varias ocasi\u00f3ns unha oportunidade aos coches \"atmo\" de pouca potencia durante a \u00e9ra do turbo, alg\u00fans equipos esperaban que este peculiar circu\u00edto dar\u00edalles algunha oportunidade. Senna logrou a vix\u00e9simo segunda pole da s\u00faa carreira por m\u00e1is de oito d\u00e9cimas, pero os Ferrari de Gerhard Berger e Michele Alboreto, lograron situarse diante de Prost, que foi cuarto. Todos os equipos ti\u00f1an a esperanza de temperaturas m\u00e1is fr\u00edas para a carreira do domingo, despois de que a pista comezara a romper durante a cualificaci\u00f3n (acelerada por unha carreira Trans-Am o s\u00e1bado). Como era de esperar houbo presi\u00f3ns dos equipos de F1 para que se cancelara a Trans-Am, pero con esa serie ti\u00f1an a cobertura televisiva garantida de cada rolda (dos que Detroit era unha parte), polo que a carreira seguiu adiante e como se tem\u00eda, os potentes e pesados coches rasgaron a superficie da pista a\u00ednda m\u00e1is. As precipitadas reparaci\u00f3ns de formigon fixeron a superficie extremadamente abrasiva para os pneum\u00e1ticos de composto brando que trouxeran a maior\u00eda dos equipos, polo que v\u00edronse obrigados a reconsiderar os seus plans dunha carreira sen parar. O domingo pola ma\u00f1\u00e1, Berger dixo, \"Realmente, creo que o d\u00eda de hoxe \u00e9 unha loter\u00eda ...\" Ent\u00f3n, recordando que perderan as cinco primeiras carreiras, agregou, \"... o que probablemente d\u00e1nos a mellor oportunidade da tempada.\"\nDiante de 61.000 fans o d\u00eda da carreira, Senna tomou o liderado indiscutible na primeira curva. Os Ferrari seguirono, con Prost detr\u00e1s. Nas tres primeiras voltas, os catro l\u00edderes marcharon xuntos bastante preto, pero cara ao final da cuarta volta, a vantaxe de Senna foise a m\u00e1is de dous segundos. Prost conseguiu pasar a Alboreto na volta cinco, e a Berger na sexta volta, pero nese momento, Senna estaba m\u00e1is de seis segundos por diante.\nNon pasou moito tempo para que o desaf\u00edo de Ferrari esfum\u00e1rase. Na s\u00e9tima volta, xa pasado Alboreto, Boutsen tam\u00e9n intentou pasar a Berger, o seu Benetton golpeou a roda traseira esquerda do Ferrari, picandolle o pneum\u00e1tico, Berger tivo que abandonar. D\u00faas voltas m\u00e1is tarde, Alessandro Nannini intentou pasar a Alboreto. Nannini meteuse polo interior, pero cando Alboreto tratou de pechar a porta, os coches toc\u00e1ronse e o Ferrari saltou no aire e logo trompeou. Alboreto netrou nos pits para cambiar pneum\u00e1ticos e comprobar as cousas, a continuaci\u00f3n, fixo algunhas voltas incribles e escalou ata a s\u00e9tima posici\u00f3n antes de trompear de novo na volta 46 e abandonar.\nAo parecer, nun primeiro momento, Nannini escapara ileso do contacto, pero na volta 15, enfrontouse coa suspensi\u00f3n dianteira dereita danada e os freos fallando. O problema cos freos \"era realmente a causa do problema con Michele,\" explicou. \"Case desde o principio, eu ti\u00f1a que bombear o pedal. Se os freos estiveran ben, creo que o poder\u00eda evitalo.\"\nCalquera esperanza dunha ameaza para os McLaren esfum\u00e1rase no primeiro cuarto da carreira. Os coches vermellos e brancos, con Senna oito segundos por diante, parec\u00edan estar libres de preocupaci\u00f3ns. De feito, Prost estivera loitando toda a carreira co seu cambio de marchas. \"Foi estra\u00f1o- a caixa de cambios sent\u00edase coma se se gripara O peor era cambiar de cuarta a quinta, creo que perd\u00edn a marcha correcta polo menos unha vez por volta ata o final.\"\nCos Ferrari e Nannini fora, Nigel Mansell tomou a cuarta posici\u00f3n para Williams. O motor Judd sufrira durante toda a tempada problemas de sobre quecemento, e cunha temperatura media de 90\u00ba, non ti\u00f1a moitas posibilidades de terminar a carreira. Efectivamente, na volta 19, \"a luz vermella acendeuse, \u00e9 o final, o motor acaba de cortar.\" O seu compa\u00f1eiro de equipo Riccardo Patrese asumiu cuarta posici\u00f3n ata a volta 27, cando pasoulle o mesmo. Quitouse e aparcou \u00e1 beira da barreira, xusto detr\u00e1s de Mansell.\nPierluigi Martini, pilotando o seu primeiro Gran Premio en case tres anos, correu moi ben co Minardi e logrou \u00e1 quinta posici\u00f3n na volta 35 cando Maur\u00edcio Gugelmin de March retirouse. Probablemente terminar\u00eda al\u00ed, se non f\u00f3ra pola actuaci\u00f3n implacable e a resilencia de Jonathan Palmer no Tyrrell. Palmer toc\u00e1rase con Stefano Modena no EuroBrun na primeira volta, o que resultou nunha parada para substitu\u00edr o morro do coche, e quedando en \u00faltimo lugar por unha marxe considerable. Na volta 47, traballara o seu cami\u00f1o nos puntos, e nas \u00faltimas voltas, era o coche m\u00e1is r\u00e1pido no circu\u00edto. Palmer logrou os dous puntos do quinto posto foron a s\u00faa recompensa polo que probablemente foi a actuaci\u00f3n m\u00e1is impresionante da carreira.\nSenna e Prost ambos ti\u00f1an tempo para facer paradas para po\u00f1er pneum\u00e1ticos novos, e Senna liderou as 63 voltas. Prost fixara a volta r\u00e1pida da carreira na volta catro, pero nunca puido realmente desafiar ao brasileiro para o liderado, e sab\u00eda que ter\u00eda que conformarse co segundo lugar, terminou 38,7 segundos por detr\u00e1s. Prost dixo: \"A trav\u00e9s dos anos desenvolv\u00edn un estilo de conduci\u00f3n que implica o freado no v\u00e9rtice da curva. Non creo que a maior\u00eda dos pilotos o fagan, pero a min me funciona. Pero hoxe sobre esta superficie era imposible facelo sen sairse recto. As\u00ed que tiven que cambiar toda a mi\u00f1a forma de pilotar, frear cuidadosamente en li\u00f1a recta, para a continuaci\u00f3n, virar. Sen escusa, entendes, isto significa adaptarse, facendo algo, que non \u00e9 o meu estilo natural\". Ning\u00fan dos outros sete finalistas estivo na volta do l\u00edder ao final.\nOs pilotos declar\u00e1ronse abertamente sobre a s\u00faa aversi\u00f3n \u00e1 carreira, e despois o ga\u00f1ador Senna dixo que pilotara tan lentamente nas \u00faltimas voltas, porque a pista estaba rompendo e era tan dif\u00edcil como conducir con choiva forte. Senna, Prost e Boutsen dixeron en entrevistas posteriores \u00e1 carreira que a carreira fora desagradable e a F\u00f3rmula Un necesitaba competir noutro lugar da cidade se realmente quer\u00eda quedar en Detroit. Malia que houbo algunhas negociaci\u00f3ns para trasladar a carreira s\u00f3 unhas poucas millas m\u00e1is a outro circu\u00edto urbano en Belle Isle, estes plans en \u00faltima instancia, non se concretaron, e, efectivamente, esta foi o \u00faltimo Gran premio de F\u00f3rmula Un de Detroit, despois de que a FIA declarara que os boxes temporais non eran aptos para os est\u00e1ndares establecidos. A F1 trasladouse a 3.200\u00a0km de distancia al\u00e9n do pa\u00eds a un circu\u00edto urbano en Phoenix (Arizona) para os seguintes 3 anos, ese evento co\u00f1eceuse oficialmente como o Gran Premio dos Estados Unidos.\nPosici\u00f3ns logo da carreira.\nClasificaci\u00f3n do campionato de pilotos"}
{"id": "343818", "revid": "89787", "url": "https://gl.wikipedia.org/wiki?curid=343818", "title": "Varrido selectivo", "text": "En xen\u00e9tica un varrido selectivo \u00e9 a reduci\u00f3n ou eliminaci\u00f3n de variaci\u00f3ns nos nucle\u00f3tidos no ADN adxacente a unha mutaci\u00f3n como resultado dunha selecci\u00f3n natural positiva forte e recente. A selecci\u00f3n afecta \u00e1 mutaci\u00f3n pero indirectamente tam\u00e9n (por varrido) \u00e1s rexi\u00f3ns veci\u00f1as do ADN.\nPode ocorrer un varrido selectivo cando se produce unha nova mutaci\u00f3n que incrementa a fitness do portador en relaci\u00f3n con outros membros dunha poboaci\u00f3n. A selecci\u00f3n natural favorece aos individuos que te\u00f1en unha maior fitness e co paso do tempo a variante recentemente mutada (alelo) incrementar\u00e1 a s\u00faa frecuencia con respecto a outros alelos. Como se incrementa a s\u00faa frecuencia, as variaci\u00f3ns xen\u00e9ticas neutras e case neutras ligadas \u00e1 nova mutaci\u00f3n tam\u00e9n se far\u00e1n m\u00e1is frecuentes. Este fen\u00f3meno ch\u00e1mase \"autostop xen\u00e9tico\". Un forte varrido selectivo ten como resultado que se orixina unha rexi\u00f3n do xenoma na que o haplotipo seleccionado positivamente (o alelo mutado e os seus veci\u00f1os) acaba por ser esencialmente o \u00fanico que existe na poboaci\u00f3n, o que resulta nunha gran reduci\u00f3n da variaci\u00f3n xen\u00e9tica total nesa rexi\u00f3n do cromosoma.\nDetecci\u00f3n dos varridos selectivos.\nPode investigarse se ocorreu ou non un varrido selectivo de diferentes maneiras. Un m\u00e9todo \u00e9 medir o desequilibrio de ligamento, \u00e9 ver se un determinado haplotipo est\u00e1 sobrerrepresentado na poboaci\u00f3n. Baixo condici\u00f3ns de evoluci\u00f3n neutras, a recombinaci\u00f3n xen\u00e9tica ter\u00e1 como resultado a remestura dos diferentes alelos no haplotipo, e que ning\u00fan haplotipo domine na poboaci\u00f3n. Por\u00e9n, durante un varrido selectivo, a selecci\u00f3n dunha variante dun xene seleccionada positivamente tam\u00e9n dar\u00eda lugar a unha selecci\u00f3n dos alelos veci\u00f1os e menores oportunidades de recombinaci\u00f3n. Por tanto, a presenza dun forte desequilibrio de ligamento poder\u00eda indicar que houbo un varrido selectivo recente, e pode utilizarse para identificar os sitios que estiveron recentemente baixo selecci\u00f3n.\nUn estudo da variaci\u00f3n xen\u00e9tica en 269 persoas atopou probas de varridos selectivos nos cromosomas 1, 2, 4, 8, 12, e 22.\nNo millo, unha comparaci\u00f3n recente dos xenotipos dos millos amarelo e branco arredor do xene \"Y1\" da fitoeno sintase, responsable da cor amarela do endospermo, mostra fortes evidencias dun varrido selectivo no xermoplasma amarelo que reduciu a diversidade nese locus e o desequilibrio de ligamento nas rexi\u00f3ns de arredor. As li\u00f1as de millo branco incrementaron a s\u00faa diversidade e non hai evidencias de desequilibrio de ligamento asociado con varridos selectivos.\nImportancia en doenzas.\nComo os varridos selectivos permiten unha r\u00e1pida adaptaci\u00f3n, foron citados como un factor clave na capacidade das bacterias pat\u00f3xenas e virus para atacar aos seus h\u00f3spedes e sobrevivir \u00e1s medicinas que se usan nos tratamentos contra eles. Neses sistemas, a competici\u00f3n entre o h\u00f3spede e o parasito \u00e9 caracterizado a mi\u00fado como unha \u201ccarreira de armamentos\u201d evolutiva, polo que canto m\u00e1is rapidamente pode un organismo cambiar o seu m\u00e9todo de ataque ou defensa, mellor. Isto expl\u00edcase pola hip\u00f3tese da Ra\u00ed\u00f1a Vermella. Un pat\u00f3xeno m\u00e1is efectivo ou un h\u00f3spede m\u00e1is resistente ter\u00e1 unha vantaxe adaptativa sobre os seus conespec\u00edficos, proporcionando o impulso para un varrido selectivo.\nUn exemplo \u00e9 o do virus da gripe, que conviviu nun contexto adaptativo cos humanos durante centos de anos. A\u00ednda que a deriva antix\u00e9nica (o cambio gradual de ant\u00edxenos de superficie) \u00e9 considerado o modelo tradicional para explicar os cambios no xenotipo viral, hai probas recentes que suxiren que os varridos selectivos xogan tam\u00e9n un papel importante. En varias poboaci\u00f3ns de virus da gripe, o \"tempo ao antepasado com\u00fan m\u00e1is recente\" (TMRCA) de cepas \u201cirm\u00e1s\u201d, que \u00e9 unha indicaci\u00f3n de parentesco, suxire que todas evolucionaron a partir dun proxenitor com\u00fan en s\u00f3 uns poucos anos. Os per\u00edodos de baixa diversidade xenetica, presumiblemente como resultado de varridos xen\u00e9ticos, deron lugar a un incremento de diversidade a medida que as diferentes cepas se adaptaban aos seus propios lugares.\nUn caso similar pode encontrarse en \"Toxoplasma gondii\", un protozoo parasito moi potente con capacidade de infectar animais de sangue quente. Descubriuse recentemente que de \"T. gondii\" s\u00f3 hai tres li\u00f1axes clonais en toda Europa e Norteam\u00e9rica. Hai s\u00f3 tres cepas distintas xeneticamente deste parasito en todo o Vello Mundo e gran parte do Novo Mundo. Estas tres cepas caracter\u00edzanse por ter unha soa versi\u00f3n monom\u00f3rfica do xene Chr1a, que xurdiu aproximadamente hai o mesmo tempo que os tres clons modernos. Parece, pois, que un xurdiu un novo xenotipo que cont\u00e9n esta forma do Chr1a e varreu a poboaci\u00f3n completa de \"T. gondii\" de Europa e Norteam\u00e9rica, arrastrado o resto do seu xenoma por autostop xen\u00e9tico. As cepas de Suram\u00e9rica de \"T. gondii\", onde hai m\u00e1is cepas que en ningunha outra parte, tam\u00e9n levan este alelo de Chr1a.\nImplicaci\u00f3ns na agricultura e a domesticaci\u00f3n.\nOnde a variabilidade xen\u00e9tica e as s\u00faas forzas opostas, inclu\u00edndo a adaptaci\u00f3n, son m\u00e1is relevantes \u00e9 na xeraci\u00f3n de especies agr\u00edcolas e de gando dom\u00e9stico. As plantas cultivadas, por exemplo, foron modificadas de forma significativa xeneticamente durante dez mil anos, suxeitas a presi\u00f3ns selectivas artificiais, e forzadas a adaptarse rapidamente a novos ambientes. Os varridos selectivos proporcionan un punto de partida desde o cal puideron emerxer diferentes variedades.\nPor exemplo, un estudo recente do xenotipo do millo (\"Zea mays\") descubriu ducias de varridos selectivos antigos que fixeron que os cultivares modernos te\u00f1an datos xen\u00e9ticos similares, que posiblemente se remontan ata o antepasado silvestre do millo dom\u00e9stico, chamado teosinte (ver ilustraci\u00f3n). Noutras palabras, a\u00ednda que a selecci\u00f3n artificial conformou o xenoma do millo en varios cultivares adaptados de forma distinta, os varridos selectivos actuando cedo no seu desenvolvemento proporcionaron unha homoplasia unificadora da secuencia xen\u00e9tica. Nun sentido, os varridos producidos hai longo tempo poden ser unha proba do estado ancestral do millo e do teosinte ao dilucidar un fondo xen\u00e9tico com\u00fan para ambos os dous.\nOutro exemplo do papel dos varridos selectivos na domesticaci\u00f3n son as gali\u00f1as. Unha investigaci\u00f3n sueca usou t\u00e9cnicas de secuenciaci\u00f3n paralelas para examinar oito variedades criadas de polos e os seus antepasados silvestres m\u00e1is pr\u00f3ximos co obxectivo de descubrir semellanzas xen\u00e9ticas resultantes de varridos selectivos. Descubriron probas de varios varridos selectivos, maiormente no xene responsable do receptor da hormona estimulante da tiroide (TSHR), que regula os elementos relacionados co fotoper\u00edodo e o metabolismo da reproduci\u00f3n. Isto indica que en certo momento da domesticaci\u00f3n das gali\u00f1as, un varrido selectivo, probablemente pulado pola intervenci\u00f3n humana, cambiou sutilmente a maquinaria reprodutora da ave, seguramente para proveito dos seus manipuladores humanos.\nVarridos selectivos en humanos.\nUn par de exemplos de varridos selectivos en humanos son os dos xenes da microcefalina e a prote\u00edna asociada \u00e1 microcefalia de tipo fuso anormal ASPM."}
{"id": "343822", "revid": "89787", "url": "https://gl.wikipedia.org/wiki?curid=343822", "title": "Rapaces xogando a soldados", "text": "Rapaces xogando a soldados (en ) \u00e9 un cart\u00f3n para tapiz de Francisco de Goya, encargado para o antedormitorio dos Pr\u00edncipes de Asturias no Palacio Real de El Pardo. Exh\u00edbese no Museo do Prado e ademais cons\u00e9rvase un bosquexo preparatorio para este cart\u00f3n, na Colecci\u00f3n Yanduri de Sevilla.\nAn\u00e1lise.\nDous nenos en p\u00e9 portan fusiles, mentres que un toca un tambor e o \u00faltimo sost\u00e9n un campanario. A perspectiva baixa do cuadro ref\u00f3rzase \u00f3 atoparse as personaxes sobre uns chanzos.\nA composici\u00f3n ten un car\u00e1cter marcial, gracioso e infantil. O espectador pode admirar a un animado soldadi\u00f1o en primeiro plano, o que constit\u00fae un alt\u00edsimo logro na carreira art\u00edstica do autor. Goya representa a mi\u00fado a infancia nos seus diferentes tipos sociais, como \"majos\", arist\u00f3cratas e outros.\nA tapicer\u00eda estivo destinada a funcionar como sobreporta, \u00f3 igual que t\u00f3dolos cart\u00f3ns dedicadas a asuntos infantiles como \"Nenos da carreta\", \"Rapaces collendo froita\" ou \"Nenos inflando unha vexiga\". Ten unha gama crom\u00e1tica semellante a de \"Oleiro valenciano\", situados \u00e1mbolos dous na mesma parede.\nA cor amarelada e azulada da obra esperta un car\u00e1cter m\u00e1is alegre, en relaci\u00f3n \u00e1s facianas dos nenos. A pincelada e a iluminaci\u00f3n converten a esta obra nun antecedente do impresionismo, como outros cadros de Goya.\nOcasionou alg\u00fans problemas \u00f3s tapiceiros, quen tiveron que alterar o sentido da composici\u00f3n para adecualo \u00f3 gusto imperante na \u00e9poca."}
{"id": "343823", "revid": "23204", "url": "https://gl.wikipedia.org/wiki?curid=343823", "title": "Muchachos jugando a soldados", "text": ""}
{"id": "343824", "revid": "15490", "url": "https://gl.wikipedia.org/wiki?curid=343824", "title": "Combate de mulleres", "text": "Combate de mulleres \u00e9 unha pintura de Jos\u00e9 de Ribera realizada en \u00f3leo sobre lenzo. Cons\u00e9rvase no Museo do Prado en Madrid.\nHistoria.\nA pintura, datada e asinada, foi realizada en N\u00e1poles en 1636, como parte dun ciclo de m\u00e1is de trinta cadros sobre a historia de Roma encargada a Giovanni Lanfranco, Domenichino, a propio Ribera e outros artistas.\nDescrici\u00f3n.\nRepres\u00e9ntase un episodio lendario ocorrido en N\u00e1poles en 1552: d\u00faas mulleres, Isabella de Carazzi e Diambra de Pottinella, en presenza do Marqu\u00e9s do Vasto, r\u00e9tanse a un duelo polo amor dun home chamado Fabio Zeresola. O tema da pintura tam\u00e9n foi interpretado como unha alegor\u00eda da loita entre o Vicio e a Virtude.\nSegundo a investigadora Isabel Mateo, tendo en conta a data na que o cadro foi pintado por Ribera e as insurrecci\u00f3ns que houbo en N\u00e1poles a partir de 1635, poder\u00eda suxerirse que o tema real desta pintura \u00e9 unha representaci\u00f3n dunha alegor\u00eda da loita nacionalista sobre o poder estranxeiro e feudal que caracterizou eses anos, e que provi\u00f1an do levantamento de 1585."}
{"id": "343828", "revid": "5863", "url": "https://gl.wikipedia.org/wiki?curid=343828", "title": "San Filipe ap\u00f3stolo", "text": ""}
{"id": "343829", "revid": "5863", "url": "https://gl.wikipedia.org/wiki?curid=343829", "title": "San Tom\u00e9 ap\u00f3stolo", "text": ""}
{"id": "343830", "revid": "89787", "url": "https://gl.wikipedia.org/wiki?curid=343830", "title": "DNCE", "text": "DNCE \u00e9 un grupo estadounidense de pop rock formado no 2015. Est\u00e1 formado por Joe Jonas, Jack Lawless, Cole Whittle e JinJoo Lee. O grupo asinou con Republic Records, que lanzou o seu primeiro sinxelo, \"Cake by the Ocean\", no 2015. A canci\u00f3n tivo \u00e9xito en varios lugares, acadando o n\u00famero 9 na lista da \u00e9xitos de \"Billboard\". O seu primeiro EP, \"SWAAY\" (2015), recibiu unha boa acollida no seu lanzamento."}
{"id": "343832", "revid": "1576", "url": "https://gl.wikipedia.org/wiki?curid=343832", "title": "A entrevista de Lu\u00eds XIV e Filipe IV na illa dos Fais\u00e1ns", "text": "A entrevista de Lu\u00eds XIV e Filipe IV na illa dos Fais\u00e1ns (en ), \u00e9 unha pintura \u00f3 \u00f3leo sobre lenzo obra do pintor Jacques Laumosnier en 1660.\nHistoria.\nA Guerra dos Trinta Anos que enfrontaba aos reinos dos Habsburgos e os seus aliados contra aqueles reinos contrarios ao poder destes, enfrontou a Espa\u00f1a e Francia por este motivo. A guerra entre ambos reinos durou dez anos e finalizou coa derrota espa\u00f1ola na batalla das Dunas de 1658 e coa sinatura do Tratado dos Pireneos o 7 de xullo de 1659 na illa dos Fais\u00e1ns, situada sobre o r\u00edo Bidasoa que separa ambos pa\u00edses.\nDescrici\u00f3n.\nA pintura representa o encontro entre o rei Lu\u00eds XIV de Francia e Filipe IV de Espa\u00f1a na illa dos Fais\u00e1ns o 7 de xu\u00f1o de 1659, no cal o monarca espa\u00f1ol entregaba \u00e1 s\u00faa filla Mar\u00eda Tareixa ao franc\u00e9s como esposa. O encontro serviu tam\u00e9n para asinar o Tratado dos Pireneos, que po\u00f1\u00eda fin \u00e1 guerra dos Trinta Anos.\nPolo lado franc\u00e9s poden verse \u00e1 ra\u00ed\u00f1a vi\u00fava Ana de Austria, irm\u00e1 do rei de Espa\u00f1a e nai do franc\u00e9s. Tam\u00e9n aparecen o duque Filipe I de Orle\u00e1ns e o cardeal Jules Mazarin \u2013plenipotenciario do rei\u2013.\nPola parte espa\u00f1ola, o rei Filipe IV aparece acompa\u00f1ado da s\u00faa filla Mar\u00eda Tareixa, o seu fillo e herdeiro Carlos, o Conde-Duque de Olivares Luis de Haro \u2013plenipotenciario do rei\u2013, e un dos organizadores do encontro Diego Vel\u00e1zquez, que nese momento contaba con sesenta anos de idade."}
{"id": "343833", "revid": "5863", "url": "https://gl.wikipedia.org/wiki?curid=343833", "title": "San Marcos evanxelista", "text": ""}
{"id": "343834", "revid": "5863", "url": "https://gl.wikipedia.org/wiki?curid=343834", "title": "Ap\u00f3stolo Santiago o Maior", "text": ""}
{"id": "343835", "revid": "5863", "url": "https://gl.wikipedia.org/wiki?curid=343835", "title": "Rei Salom\u00f3n", "text": ""}
{"id": "343836", "revid": "12452", "url": "https://gl.wikipedia.org/wiki?curid=343836", "title": "Santo Andr\u00e9 ap\u00f3stolo", "text": ""}
{"id": "343837", "revid": "5863", "url": "https://gl.wikipedia.org/wiki?curid=343837", "title": "Sim\u00f3n ap\u00f3stolo", "text": ""}
{"id": "343838", "revid": "23204", "url": "https://gl.wikipedia.org/wiki?curid=343838", "title": "Bacat\u00e1", "text": "Bacat\u00e1 foi un dos cinco Zybyn que conformaban o territorio do Zipazgo, na Confederaci\u00f3n muisca. A s\u00faa capital era o Uta de Funza, chamado tam\u00e9n Muyquyta (ou Muequet\u00e1), que \u00e1 s\u00faa vez era a capital do Zipazgo. O territorio do Zybyn de Bacat\u00e1 abrangu\u00eda boa parte da actual sabana de Bogot\u00e1, e precisamente da verba Bacat\u00e1 prov\u00e9n o nome da actual cidade de Bogot\u00e1, capital da Rep\u00fablica de Colombia. O conquistador espa\u00f1ol Gonzalo Jim\u00e9nez de Quesada fundou no territorio de Bacat\u00e1 a cidade de Santaf\u00e9 de Bogot\u00e1 o 6 de agosto de 1538, capital do Novo Reino de Granada, e posteriormente do Vicerreinado de Nova Granada.\nO Zybyn de Bacat\u00e1 era o de maior importancia no Zipazgo, non s\u00f3 polo n\u00famero de Uta adscritos \u00f3 seu dominio, sen\u00f3n tam\u00e9n porque Funza, a s\u00faa capital, era a residencia oficial e sede do goberno do Zipa, supremo gobernante do Zipazgo.\nOs habitantes do zipazgo foron chamados xenericamente polos espa\u00f1ois como \"bacataes\", por mor da importancia pol\u00edtico-administrativa deste territorio. Tam\u00e9n o Zipa foi chamado, ocasionalmente, \"Bacat\u00e1\".\nEtimolox\u00eda.\nA verba Bacat\u00e1 significa en muysccubun (lingua muisca), \"f\u00f3ra da labranza\", e componse dos termos \"bac\", \"fac\", ou \"faqui\" (lugar externo). e \"ta\" (labranza, horta ou sementeira), Segundo outras versi\u00f3ns, Bacat\u00e1 significa \"remate ou l\u00edmite da labranza\".\nMuyquyta (ou Muequet\u00e1) quere dicir \"labranza do campo\", e era outro nome do Uta de Funza. A palabra Muyquyta componse dos termos \"muyquy\" (campo) e \"ta\" (labranza, horta ou sementeira).\nSegundo alg\u00fans autores, Bacat\u00e1 (\"f\u00f3ra da labranza\") foi o nome dado a Muyquyta (Funza) para diferencialo do poboado espa\u00f1ol, chamado Santaf\u00e9, e ser\u00eda posteriormente cando se unir\u00edan os dous nomes en \"Santaf\u00e9 de Bogot\u00e1\".\nTerritorio.\nAs Uta adscritas \u00f3 Zybyn de Bacat\u00e1 eran:"}
{"id": "343840", "revid": "10599", "url": "https://gl.wikipedia.org/wiki?curid=343840", "title": "Estaci\u00f3n de Toural dos Vados", "text": ""}
{"id": "343841", "revid": "23204", "url": "https://gl.wikipedia.org/wiki?curid=343841", "title": "As Ciencias e as Artes", "text": "As Ciencias e as Artes \u00e9 unha pintura \u00f3 \u00f3leo sobre t\u00e1boa pintada entre 1607 e 1650 polo pintor flamengo Adriaan van Stalbemt.\nDescrici\u00f3n e interpretaci\u00f3n.\nUn grupo de sabios discute ao redor de varias mesas mentres que outro grupo de persoas contempla os cadros que hai colgados nas paredes da estancia. A obra mostra no centro a dous personaxes contemplando un cadro no que se representa a destruci\u00f3n de obras de arte polos protestantes a finais do s\u00e9culo XVI. Unha mesa de madeira ocupa a parte dereita da imaxe con \u00e1lbums con gravados, mapas mar\u00edtimos, escudos, medallas, compases e un globo terr\u00e1queo.\nA pintura pretende mostrar a protecci\u00f3n que nos cat\u00f3licos Pa\u00edses Baixos espa\u00f1ois\u00a0se fac\u00eda da cultura e das artes, mentres que nas protestantes Provincias Unidas do norte esta protecci\u00f3n non exist\u00eda.\nVersi\u00f3ns do cadro.\nExisten ata cinco versi\u00f3ns deste cadro. Unha no Museo do Prado\u00a0de Madrid, outra na Galerie Kugel de Par\u00eds en 1988; a terceira foi rexistrada na Hawkins Collection de Londres en 1951; unha cuarta versi\u00f3n estaba na Galerie de Jonckheere en Par\u00eds no 2002 e a quinta no Galerie Robert Finck de Bruxelas en 1955. As de Madrid e Par\u00eds atrib\u00faense a Adriaan van Stalbemt, a\u00ednda que hai d\u00fabidas sobre isto."}
{"id": "343842", "revid": "23204", "url": "https://gl.wikipedia.org/wiki?curid=343842", "title": "Gran Premio de Francia de 1988", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 3 de xullo de 1988. Foi a s\u00e9tima proba da tempada de F\u00f3rmula Un de , o 66\u00ba Gran Premio de Francia, ou o 74\u00ba Gran Prix de l'ACF e o duod\u00e9cimo que tivo lugar no circu\u00edto de Paul Ricard, e o terceiro, que se celebrou na versi\u00f3n curta do circu\u00edto. A carreira disputouse sobre 80 voltas ao circu\u00edto de 3\u00b481 quil\u00f3metros para unha distancia total de carreira de 305 quil\u00f3metros.\nClasificaci\u00f3n.\nOs dous McLarens se ali\u00f1aron nos seus habituais lugares de primeira fila, pero, por primeira vez na tempada, Alain Prost estaba por diante de Ayrton Senna, o franc\u00e9s bateu ao brasileiro por case medio segundo para tomar a s\u00faa primeira pole desde o Gran Premio de M\u00f3naco de 1986 e ao facelo, deter ao seu compa\u00f1eiro de equipo para unha marca de 7 de poles seguidas. Os dous Ferraris ocuparon a segunda fila, Gerhard Berger superou a Michele Alboreto por m\u00e1is de 1\u00b41 segundos, a\u00ednda que ning\u00fan dos pilotos cr\u00edan que pod\u00edan competir cos McLaren, simplemente polo consumo de combustible. Na terceira fila estaban os dous Benettons con motor atmosf\u00e9rico de Thierry Boutsen e Alessandro Nannini, mentres que os Lotus de Nelson Piquet e Satoru Nakajima ocuparon a cuarta fila, Piquet foi o \u00faltimo piloto en cualificar por baixo de 1:10. O top ten completouse co Williams de Nigel Mansell e o March de Iv\u00e1n Capelli, que se recuperou logo de fracturarse o p\u00e9 esquerdo nun accidente durante a pr\u00e1ctica de Detroit d\u00faas semanas antes.\nMentres tanto, Ligier tivo unha fin de semana desastrosa na s\u00faa propia casa, os dous pilotos Ren\u00e9 Arnoux e Stefan Johansson non conseguiron a clasificaci\u00f3n. Julian Bailey tam\u00e9n puido clasificarse no seu Tyrrell, mentres que Piercarlo Ghinzani 22\u00ba cualificado no seu Zakspeed, foi exclu\u00eddo pola falta dun control de peso, polo tanto Oscar Larrauri no EuroBrun pasou ao \u00faltimo posto da grella. A cualificaci\u00f3n de Larrauri foi un desgusto para moitos dos pilotos da parte dianteira da grella xa que o arxentino era moito m\u00e1is lento que a maior\u00eda. EuroBrun - Ford Cosworth desenvolvera a reputaci\u00f3n de ser unha chicana m\u00f3bil tanto na cualificaci\u00f3n como nas carreiras e a maior\u00eda considerou que ser\u00eda un problema na pista m\u00e1is curta do calendario da F1.\nResumo da carreira.\nProst liderou lonxe de Senna e os dous Ferrari, con Piquet pasando aos dous Benetton polo quinto lugar. Malia as preocupaci\u00f3ns no box de McLaren sobre o consumo excesivamente elevado de combustible (as lecturas de combustible nos autom\u00f3biles mostraban menos combustible usado do que a telemetr\u00eda de Honda contaba ao equipo), Ron Dennis, manifestou a s\u00faa vontade de deixar que os seus pilotos quedasen sen combustible a costa dunha tempada perfecta, ensin\u00f3uselles a ser m\u00e1is conservadores debido \u00e1 s\u00faa vantaxe evidente sobre a pista, a\u00ednda que en \u00faltima instancia, as lecturas de a bordo demostraron ser as correctas. Prost mantivo unha vantaxe de dous segundos sobre Senna ata que a metade da carreira det\u00edvose en boxes, mentres que unha parada temper\u00e1 de Berger na volta 22 permitiu ao seu compa\u00f1eiro de equipo Alboreto po\u00f1erse terceiro. Mentres que os dous McLaren compet\u00edan entre eles na cabeza de carreira, segu\u00edan aumentando a vantaxe na pista \u00e1s veces un segundo por volta.\nSenna fixo a s\u00faa parada en boxes tres voltas antes de Prost, o que lle permitiu tomar a dianteira grazas a unha parada lenta de Prost cunha roda dianteira trabada, pero o tr\u00e1fico na recta Mistral (inclu\u00edndo un pouco atento Piquet, que moi probablemente gust\u00e1balle ver a Senna perder o liderado con Prost) e un problema de Senna co cambio permitiu a Prost acercarse e logo pasalo na volta 61, logo de dobrar a Alex Caffi e Pierluigi Martini na curva Signes. Pola s\u00faa banda, Berger recuperara a terceira posici\u00f3n s\u00f3 para que Alboreto pas\u00e1ralle outra vez durante a parada en boxes, mentres Mansell sufriu a s\u00faa s\u00e9tima retirada consecutiva, caendo na volta 49 con problemas de suspensi\u00f3n. O ingl\u00e9s deixou o circu\u00edto profundamente farto co rendemento do Williams, alimentando a especulaci\u00f3n da prensa de que \u00eda deixar o equipo ao final do ano para unirse a Ferrari logo de que o equipo italiano anunciara que non renovar\u00edan a Alboreto para . Malia que os rumores resultaron ser correctos, Mansell continuou negando que se marchar\u00eda a Ferrari.\nNas \u00faltimas voltas, Prost distanciouse grazas aos problemas da caixa de cambios de Senna, que perdeu varias marchas. O brasileiro, finalmente, terminou case 32 segundos por detr\u00e1s do franc\u00e9s, a\u00ednda que case 35 segundos por diante de Alboreto, o \u00faltimo home na volta do l\u00edder. Berger foi cuarto por diante de Piquet, que tam\u00e9n sufriu problemas co cambio nas \u00faltimas etapas da carreira, o punto final foi para o Benetton de Nannini. Francia foi a primeira vez desde o Gran Premio de M\u00f3naco de 1987 que Alboreto terminou por diante do seu compa\u00f1eiro de equipo nunha carreira onde terminaron ambos. Durante a carreira Alboreto tivo a vantaxe dun coche case perfectamente equilibrado, mentres que Berger queix\u00e1base dunha grave subviraxe, algo moi molesto na curva de alta velocidade Signes ao final da Mistral.\nA volta r\u00e1pida da carreira, 1:11.737 establecida por Prost na volta 45, foi m\u00e1is de dous segundos m\u00e1is lenta que o 1:09,548 fixado por Piquet nun Williams con motor Honda no ano anterior, consecuencia das restrici\u00f3ns impostas aos motores turbo nesta tempada coa principal diferenza na velocidade alcanzada agora na recta Mistral de 1\u00a0km de longo. En os coches turbo m\u00e1is r\u00e1pidos (motor Honda) foron cronometrados a 325\u00a0km/h na recta. En 1988, a velocidade m\u00e1xima rexistrada foi 311\u00a0km/h.\nPara Prost foi a s\u00faa terceira vitoria na s\u00faa carreira de casa logo de ga\u00f1ar tanto en 1981 en Dijon (a s\u00faa primeira vitoria nun Gran Premio) e 1983 en toda a lonxitude de Paul Ricard. En ambas ocasi\u00f3ns estivera pilotando para o equipo de f\u00e1brica de Renault."}
{"id": "343843", "revid": "89787", "url": "https://gl.wikipedia.org/wiki?curid=343843", "title": "Xen\u00e9tica cl\u00e1sica", "text": "A xen\u00e9tica cl\u00e1sica \u00e9 aquela na que o estudo da xen\u00e9tica non emprega as t\u00e9cnicas da biolox\u00eda molecular, sen\u00f3n fundamentalmente os resultados visibles dos actos reprodutivos, como os cruzamentos entre distintas variedades. Os primeiros estudos sobre a transmisi\u00f3n dos trazos xen\u00e9ticos (a herdanza xen\u00e9tica) corresponden a este campo: por exemplo, as leis de Mendel ou a an\u00e1lise do ligamento. Malia o advimento da xen\u00e9tica molecular, os enfoques da cl\u00e1sica seguen utiliz\u00e1ndose: por exemplo, na agricultura, durante a mellora xen\u00e9tica; ou, nos mapas xen\u00e9ticos de baixa resoluci\u00f3n, coa finalidade de situar a posici\u00f3n relativa dos xenes nos cromosomas.\nAlgunhas veces empr\u00e9gase o termo xen\u00e9tica cl\u00e1sica como un sin\u00f3nimo \"sensu lato\" de xe\u0144etica directa (\"forward genetics\" na literatura cient\u00edfica en ingl\u00e9s), pero non opo\u00f1\u00e9ndoa \u00e1 xen\u00e9tica molecular sen\u00f3n \u00e1 chamada xen\u00e9tica inversa (\"reverse genetics\"). Ambas as d\u00faas difiren no enfoque empregado durante o dese\u00f1o de experimentos, xa que a xen\u00e9tica directa busca situar e clonar un determinado xene de interese partindo de individuos cun fenotipo destacado (xeralmente mutantes), mentres que a xen\u00e9tica inversa parte do co\u00f1ecemento da secuencia de ADN dos xenes probables e emprega ferramentas da xen\u00e9tica molecular e da transx\u00e9nese para xerar mutantes que sirvan para co\u00f1ecer cal era a funci\u00f3n doxene"}
{"id": "343844", "revid": "75439", "url": "https://gl.wikipedia.org/wiki?curid=343844", "title": "Adriaan van Stalbemt", "text": "Adriaan van Stalbemt, nado en Antuerpen en 1580 e finado en 1662, foi un pintor barroco flamengo, especializado en pintura de gabinete.\nTraxectoria.\nEn 1586, tras a ca\u00edda de Antuerpen, a familia, de relixi\u00f3n protestante, trasladouse a Middelburg en Zelandia. Adriaan retornou a Antuerpen despois da Tregua dos doce anos e en 1610 ingresou na guilda de San Lucas da cidade, que non abandonou xa salvo para unha curta estancia de dez meses en Gran Breta\u00f1a entre 1632 e 1633. En 1617 e de novo en 1632 foi elixido decano do gremio local de pintores.\nAs s\u00faas obras resultan dif\u00edciles de identificar, dada a variedade de temas que abordou e a escaseza de obras asinadas e datadas con precisi\u00f3n, o que ademais dificulta o estudo da evoluci\u00f3n do seu estilo no curso da s\u00faa longa carreira, pois algunhas fontes indican que a\u00ednda pintaba con oitenta anos. Nas s\u00faas primeiras obras, como \"Paulo e Bernab\u00e9 en Lystra\" (Frankfurt, St\u00e4delsches Kunstinstitut), cun elevado n\u00famero de pequenas figuras, parece influ\u00eddo por Adam Elsheimer a trav\u00e9s de David Teniers o Vello, en tanto nas paisaxes, como a \"Paisaxe con ilustraci\u00f3ns de f\u00e1bulas\" (Antuerpen, Koninklijk Museum), \u00e9 notable a influencia de Jan Brueghel o Vello e a de Hendrick van Balen en obras m\u00e1is avanzadas. Pint\"o\"r de historia, tanto b\u00edblica como mitol\u00f3xica (\"Banquete dos deuses\", Dresde, Gem\u00e4ldegalerie Alte Meister), foi tam\u00e9n excelente paisaxista a\u00ednda que non desde\u00f1ase colaborar con outros artistas aos que pintaba as figuras para os seus fondos de paisaxe, como sucede co triunfo de David sobre Goliat do Museo do Prado, no que a paisaxe corresponde a Pieter Brueghel o Mozo, pintado en 1618, e as figuras a Van Stalbemt, que as engadiu un ano m\u00e1is tarde.\nO Museo do Prado conserva ademais un \u00abgabinete de pintura\u00bb ou gabinete de curiosidades, co\u00f1ecido como \"As Ciencias e as Artes\" polo seu car\u00e1cter aleg\u00f3rico, e un fragmento doutro gabinete, \"O xe\u00f3grafo e o naturalista\", copia da mesa cos estudosos afeccionados que aparece no \u00e1ngulo inferior dereito do primeiro. Ao modo de Frans Francken o Mozo, nunha ampla e ben iluminada sala distrib\u00faense na parede do fondo, e sobre d\u00faas mesas, baleirados de bronce, cadros de diversos x\u00e9neros, instrumentos musicais, cunchas e corais, unha esfera, mapas e o \"perpetuum mobile\" de Cornelius Drebbel, entre outros obxectos. Dous cadros destacan sobre o resto: o que ocupa o centro da parede do fondo, o maior de todos, no que se identifica \u00e1 pintura axudada por Minerva e a Fama, a partir dunha composici\u00f3n de Otto Venius, e o que aparece no centro da sala apoiado nunha cadeira, ante o que discuten dous afeccionados, e que representa outro gabinete de pintura moi distinto, no que a Ignorancia, representada en personaxes con corpos humanos e cabezas de asno e de bufo, como principal inimiga das artes, destr\u00fae cadros e obxectos cient\u00edficos. Esta composici\u00f3n, t\u00edpica de Frans Francken o Mozo, co\u00f1\u00e9cese por outra banda como \"Os asnos iconoclastas\", en alusi\u00f3n \u00e1 Furia iconoclasta desencadeada nos Pa\u00edses Baixos en 1566, o que abre as portas a outro x\u00e9nero de interpretaci\u00f3ns, pol\u00edticas e relixiosas."}
{"id": "343847", "revid": "40827", "url": "https://gl.wikipedia.org/wiki?curid=343847", "title": "Gaivota de Sabine", "text": "A gaivota de Sabine ou gaivota gallada (\"Larus sabini\" ou \"Xema sabini\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nAve pequena, cun debuxo dorsal moi contrastado. Mesturando tons grises, negros e brancos. Cabeza, patas e peteiro negros. Este \u00faltimo mostra o extremo amarelo.\nTaxonom\u00eda.\nAlg\u00fans autores mante\u00f1en esta especie dentro do x\u00e9nero \"Larus\" co nome \"L. sabini\". Outros prefiren crear un x\u00e9nero propio monoespec\u00edfico para ela, o x\u00e9nero \"Xema\". Os estudos do ADN mitocondrial indican que o seu parente m\u00e1is pr\u00f3ximo \u00e9 a gaivota do \u00c1rtico \"Pagophila eburnea\" (antes \"Larus eburneus\"), da que, non obstante, se separou hai uns dous mill\u00f3ns de anos, moito antes que o resto das gaivotas, o que xustificar\u00eda clasificala nun x\u00e9nero propio.\nDistribuci\u00f3n.\nCr\u00eda no \u00c1rtico, tanto en Siberia coma en Alasca, as costa setentrionais do Canad\u00e1 e Groenlandia. Numerosos individuos do nordeste de Am\u00e9rica e Groenlandia, despois de criar, migran a partir de agosto. A zona de invernada sit\u00faase en Namibia e Sur\u00e1frica. En Europa as observaci\u00f3ns destes individuos migradores son habituais, e conc\u00e9ntranse na costa atl\u00e1ntica e sobre todo nos meses de outono e inverno. En anos de temporais, as citas son m\u00e1is frecuentes. A\u00ednda as\u00ed consid\u00e9rase unha especie rara.\nEn Galicia p\u00f3dese observar dende setembro ata novembro. M\u00e1is com\u00fan na costa cant\u00e1brica e ocasional en puntos illados da costa de Pontevedra."}
{"id": "343848", "revid": "5863", "url": "https://gl.wikipedia.org/wiki?curid=343848", "title": "Hunza, Colombia", "text": "Hunza (en muisca Chunsa ou Junsa) foi unha das principais cidades da confederaci\u00f3n muisca, na \u00e9poca precolombiana, sede do goberno do zaque (cacique que comandaba os pobos da zona norte do actual Altiplano Cundiboyacense, no centro de Colombia). A actual cidade de Tunja at\u00f3pase constru\u00edda sobre o seu mesmo lugar.\nO nome desta localidade prov\u00e9n do m\u00edtico cacique da cidade, Hunzah\u00faa (palabra que significa \u2018var\u00f3n poderoso\u2019). Estando \u00e1 cabeza do territorio muisca, manti\u00f1a numerosos cercados como o de Quiminza, \u00f3 igual que os templos de adoraci\u00f3n relixiosa coma o Pozo de Hunzah\u00faa e os Cox\u00edns do Zaque."}
{"id": "343849", "revid": "23204", "url": "https://gl.wikipedia.org/wiki?curid=343849", "title": "Chunsa", "text": ""}
{"id": "343850", "revid": "23204", "url": "https://gl.wikipedia.org/wiki?curid=343850", "title": "Junsa", "text": ""}
{"id": "343851", "revid": "23204", "url": "https://gl.wikipedia.org/wiki?curid=343851", "title": "Hunzah\u00faa", "text": "Hunzah\u00faa foi o primeiro zaque de Hunza, que hoxe \u00e9 a cidade colombiana de Tunja. Hunzah\u00faa foi o gobernante da parte norte dos territorios muiscas. Durante o seu reinado centralizouse o poder de todo o territorio muisca na cidade de Hunza (Tunja), bautizada as\u00ed na s\u00faa honra, e unificouse a relixi\u00f3n e a lingua.\nGoberno.\nHunzah\u00faa e os seus sucesores exerceron o control sobre as terras que van dende o Chicamocha at\u00e9 os Sutagaos, e dende as vertentes das chairas de San Juan at\u00e9 as fronteiras dos panches e os muzos, inclu\u00edndo o territorio de V\u00e9lez. A unidade instaurada baixo o seu mandato foi rota en tempos de Michu\u00e1 polo zipa Saguamanchica, por mor das diferenzas que tivo co cacique de Guatavita."}
{"id": "343853", "revid": "98629", "url": "https://gl.wikipedia.org/wiki?curid=343853", "title": "Os kowa", "text": "Os kowa \u00e9 unha novela de Xavier Queipo, publicada por Editorial Galaxia en 2016. No ano 2015 acadou o Premio Blanco Amor.\nTrama.\nUn bi\u00f3logo da Universidade de Santiago de Compostela decide no Koninklijk Museum voor Midden-Afrika de Bruxelas ir \u00e1 selva do Amazonas para facer un estudo sobre a interacci\u00f3n entre unha especie de bolboretas e as plantas que comen. Ponse en contacto cun grupo de investigadores coordinado por un cient\u00edfico da Universidade de Copenhague. Logo de pasar unha noite na capital dinamarquesa, onde se reencontra co seu amante Tim, viaxan cara ao Per\u00fa.\nTras chegar \u00e1 selva coa axuda das forzas armadas, montan o campamento e comezan as investigaci\u00f3ns. Mais ao cabo duns cantos d\u00edas, unha guerrilla das FARC secuestra o resto do grupo. O bi\u00f3logo ag\u00f3chase mais unha tormenta o sorprende e o arrastra. Regresa ao campamento, que fora saqueado, e logo de durmir al\u00ed unha noite, parte r\u00edo abaixo. Constr\u00fae unha pequena balsa con troncos e lianas e sobrevive comendo froitos, peixe cru e ovos de tartaruga. Ao cabo duns d\u00edas descobre unha cabana e inst\u00e1lase nela, e o seu dono sorpr\u00e9ndeo durmindo. Co\u00f1ece as\u00ed a Amaur\u00ed, un home maior que se adica ao cultivo de caucho, e expl\u00edcalle a s\u00faa situaci\u00f3n. Logo dunha semana de estancia na cabana, onde o bi\u00f3logo se recupera, Amaur\u00ed decide acompa\u00f1alo r\u00edo abaixo at\u00e9 o poboado onde adoita levar o caucho. Seguen o curso do r\u00edo en canoa, mais logo de varios d\u00edas unha treboada provoca un accidente. O bi\u00f3logo fica inconsciente, e ao espertar dec\u00e1tase de que tanto a canoa como Amaur\u00ed desapareceron. Segue cami\u00f1ando r\u00edo abaixo, e inst\u00e1lase nun vello barco enferruxado que est\u00e1 medio afundido.\nAo d\u00eda seguinte sorpr\u00e9ndeno a tribo dos homes kowa, que o levan ao seu poboado. Aos poucos vai co\u00f1ecendo a s\u00faa lingua e os seus costumes. Logo duns meses \u00e9 levado ao poboado das mulleres (visita que os homes da tribo fan cada tres l\u00faas), e participa nunha orx\u00eda festiva. De volta no poboado, un incendio destr\u00faeo e a tribo vese obrigada a mudarse. danlle unha canoa ao bi\u00f3logo para que siga o seu percorrido r\u00edo abaixo. Logo de diversas vicisitudes, inclu\u00edda a parada durante uns d\u00edas nunha cornixa rochosa, chega \u00e1 vila de Nossa Senhora das \u00c1guas Santas. As autoridades p\u00f3\u00f1ense en contacto coa embaixada e logra regresar a Compostela.\nNarraci\u00f3n.\nA obra est\u00e1 narrada en primeira persoa, co protagonista contando as s\u00faas vivencias e as s\u00faas relaci\u00f3ns cos demais personaxes como terapia recomendada polo seu psic\u00f3logo. Alterna a narraci\u00f3n das s\u00faas aventuras cos so\u00f1os que ten durante a viaxe e cos contos populares da Amazonia que lle contan outro cient\u00edfico, Amaur\u00ed e os indios.\nA obra ten continuaci\u00f3n respecto \u00e1 novela \"Malaria sentimental\", pois decote hai referencias \u00e1s vivencias acontecidas nesoutra obra. Ao igual ca \"Malaria sentimental\", usa un vocabulario moi rico e t\u00e9cnico, especializado no eido da biolox\u00eda."}
{"id": "343854", "revid": "85894", "url": "https://gl.wikipedia.org/wiki?curid=343854", "title": "Vicente Arias de la Maza", "text": "Vicente Arias de la Maza, nado en Santiago de Compostela o 6 de xaneiro de 1873 e finado na Coru\u00f1a o 5 de marzo de 1963, foi un avogado galego.\nTraxectoria.\nFillo de Jos\u00e9 Arias Armesto e Mar\u00eda Teresa de la Maza Agar e curm\u00e1n de Pedro Barri\u00e9 de la Maza. Estudou Dereito na Universidade de Santiago de Compostela. En 1910 foi nomeado secretario da Xunta de Obras do Porto da Coru\u00f1a, posto no que permaneceu at\u00e9 1928. Nese ano trasladouse a Catalu\u00f1a como secretario da Xunta de Obras do Porto de Barcelona. Ao producirse o golpe de Estado do 18 de xullo de 1936 quedou atrapado en Catalu\u00f1a. Mantivo o seu posto de secretario durante os anos da guerra, e realizou actividades de espionaxe para o bando franquista. Dous dos seus fillos, Jos\u00e9 Mar\u00eda e Vicente, alistados no ex\u00e9rcito de Franco, morreron na guerra, polo que a s\u00faa nai recibiu as correspondentes \u201cMedallas de Sufrimiento por la Patria\u201d. Vicente Arias tam\u00e9n recibiu reco\u00f1ecemento polo seu labor na quinta columna de Barcelona. Ao rematar a guerra continuou no mesmo posto dous anos at\u00e9 que se xubilou anticipadamente e retornou \u00e1 Coru\u00f1a a finais de 1941.\nVida persoal.\nCasou en Santiago de Compostela con Carmela D\u00edaz de R\u00e1bago Aguiar o 16 de xullo de 1911, e foi pai de Joaqu\u00edn e Carmela Arias D\u00edaz de R\u00e1bago.\nReco\u00f1ecementos.\nO Colexio de Vilatuxe (Lal\u00edn) leva o seu nome."}
{"id": "343855", "revid": "89787", "url": "https://gl.wikipedia.org/wiki?curid=343855", "title": "Michu\u00e1", "text": "Michu\u00e1 foi o segundo zaque de Hunza, que hoxe \u00e9 a cidade colombiana de Tunja. A s\u00faa contraparte no territorio muisca do sur foi o zipa Saguamanchica.\nRival do zipa Saguamanchica por mor da invasi\u00f3n \u00f3 territorio do cacique de Ubat\u00e9. Foi derrotado e morto por este, despois de 16 anos de guerra. Foi sucedido polo seu sobri\u00f1o, Quemuenchatocha. Outras fontes hist\u00f3ricas indican que defendeu \u00f3 cacique de Guatavita das acci\u00f3ns do zipa. En 1490, os ex\u00e9rcitos de \u00e1mbolos dous xefes enfront\u00e1ronse en Chocont\u00e1. As tropas de Bacat\u00e1 obtiveron a vitoria, mais os dous dirixentes morreron logo de tres horas de loita."}
{"id": "343856", "revid": "27155", "url": "https://gl.wikipedia.org/wiki?curid=343856", "title": "Selecci\u00f3n a multinivel", "text": ""}
{"id": "343857", "revid": "98629", "url": "https://gl.wikipedia.org/wiki?curid=343857", "title": "Gran Premio do Reino Unido de 1988", "text": "O Gran Premio do Reino Unido de 1988 (oficialmente o Shell Oils British Grand Prix) foi unha carreira de automobilismo de F\u00f3rmula Un, celebrada o 10 de xullo de 1988 no circu\u00edto de Circu\u00edto de Silverstone en Silverstone, Reino Unido. Foi a oitava carreira do Campionato do Mundo da tempada de . A carreira disputouse sobre 65 voltas ao circu\u00edto de cinco quil\u00f3metro en distancia de carreira de 311 quil\u00f3metros, foi ga\u00f1ada polo piloto de McLaren Ayrton Senna despois de comezar desde a terceira posici\u00f3n. Nigel Mansell terminou en segundo lugar para o equipo Williams e o piloto de Benetton Alessandro Nannini quedou en terceiro lugar.\nPara conmemorar o 40 aniversario da inauguraci\u00f3n do Circu\u00edto de Silverstone, engad\u00edronse moitas instalaci\u00f3ns ao circu\u00edto, inclu\u00edndo un complexo centro de prensa, un anel interno, grandes pantallas para mostrar as carreiras en vivo emitidas pola BBC, e unha carpa de 600 metros de longo para albergar aos clientes corporativos. Con todo, a fin de semana viuse ensombrecida pola morte do presidente executivo do RAC Peter Hammond nun accidente de coche cami\u00f1o da pista.\nCualificaci\u00f3n.\nLogo de semanas de especulaci\u00f3ns, Nigel Mansell anunciou que correr\u00eda para Ferrari na tempada , animouse a irse ao equipo italiano logo dunha serie de accidentes a alta velocidades os venres debido a problemas coa suspensi\u00f3n activa do Williams e unha racha de sete abandonos consecutivos.\nWilliams tivo serios problemas durante a cualificaci\u00f3n. Con Mansell soamente 13\u00ba na cualificaci\u00f3n do venres e Riccardo Patrese 30\u00ba, ao parecer estaban destinados a fracasar para cualificar, o director t\u00e9cnico do equipo Patrick Head tomou unha decisi\u00f3n r\u00e1pida para abandonar a suspensi\u00f3n reactiva ata o final da tempada. Isto f\u00edxose durante a noite entre as sesi\u00f3ns do venres ao s\u00e1bado da carreira logo de dicir previamente aos dous pilotos que o cambio \u00e1 suspensi\u00f3n m\u00e1is convencional era case imposible sen meses de traballo. Head dixo nunha entrevista o d\u00eda da carreira que \"Francamente \u00e9 unha chapuza. Puxemos m\u00faelles mec\u00e1nicos de aceiro e amortecedores sucesivamente, cambiamos a suspensi\u00f3n dianteira con amortecedores, dese\u00f1amos algunhas partes novas e pezas mecanizadas durante a noite. Fixemos uns pist\u00f3ns novos para a suspensi\u00f3n dianteira ... \u00e9 un pouco chapuza como dixen\".\nA grella ti\u00f1a un aspecto pouco familiar. Os McLaren sufr\u00edan problemas de manexo debido a unha nova carrocer\u00eda presentada que era m\u00e1is adecuada para os circu\u00edtos de alta velocidade que vi\u00f1an m\u00e1is adiante na tempada (os tubos de respiraci\u00f3n do turbo traslad\u00e1ronse desde encima ao interior dos pont\u00f3ns cun custo en I+D estimado por Ron Dennis en m\u00e1is de 150.000 \u00a3 para o que describiu como nada m\u00e1is que unha pequena ganancia aerodin\u00e1mica sen aumentar a potencia do Honda). Mentres tanto, os Ferraris de Gerhard Berger e Michele Alboreto conseguiron ocupar a primeira fila da grella. O tempo da pole de Berger de 1:10.133 foi tres segundos m\u00e1is lento que a pole de 1987 establecida por Nelson Piquet. A\u00ednda na pole, Berger estaba lonxe de estar seguro de competir na carreira indicando que o Ferrari non pod\u00eda competir cos McLaren no consumo de combustible. Pola s\u00faa banda Alboreto acadou a s\u00faa sa\u00edda en primeira fila desde que obtivera a pole na carreira de apertura da tempada en Brasil, foi a \u00faltima vez que o italiano iniciar\u00eda unha carreira de F1 desde a primeira fila. Senna e Prost cualificaron en 3\u00ba e 4\u00ba posto, a primeira vez que McLaren quedaba fora da primeira fila da grella desde o Gran Premio de M\u00e9xico de 1987 e a primeira vez en 1988 que ning\u00fan McLaren estaba na pole.\nDurante a sesi\u00f3n de cualificaci\u00f3n do venres Senna fixo dous trompos a alta velocidade na curva Stowe xa que tanto el como Prost buscaban en balde o equilibrio da nova carrocer\u00eda dos seus veh\u00edculos (Prost afirmou que non era capaz de chegar a menos de 2 segundos respecto do seu tempo realizado nas probas no circu\u00edto o mes anterior, afirmando que nas probas cos dep\u00f3sitos cheos rodou facilmente en 1:10s). O equipo volveu a po\u00f1er os tubos respiradores do turbo nos coches como antes da carreira para o resto da fin de semana que restaurou o equilibrio dos coches, pero o tempo perdido e os Ferrari coa s\u00faa mellor potencia m\u00e1xima pux\u00e9ronse a pole f\u00f3ra do seu alcance incluso para Senna (Berger explicou que con s\u00f3 unha curva lenta no circu\u00edto, Silverstone era adecuado para os Ferrari, que sufr\u00edan dunha falta de resposta de aceleraci\u00f3n en marchas baixas, m\u00e1is que calquera outro no calendario). M\u00e1is probas en Silverstone antes da seguinte carreira en Alema\u00f1a revelaron que outros factores e non os tubos respiradores eran a causa do desequilibrio dos coches e os McLaren non volveron a aparecer cos tubos respiradores turbo no resto da tempada.\nUn rendemento excepcional puxo aos March-Judd de aspiraci\u00f3n natural na 5\u00aa e 6\u00aa posici\u00f3n, diante dos turbos de Lotus e Arrows, mentres que Mansell e Patrese clasific\u00e1ronse 11\u00ba e 15\u00ba, respectivamente, con Patrese case 18 segundos m\u00e1is r\u00e1pido na clasificaci\u00f3n do s\u00e1bado do que era o venres. Malia que Patrick Head, describiu a renovada suspensi\u00f3n como chapuza, os dous pilotos de Williams expresaron a s\u00faa satisfacci\u00f3n pola \"nova\" suspensi\u00f3n convencional dos seus coches, dicindo que era incrible a cantidade de maior confianza que ti\u00f1an nos seus coches sabendo que agora se comportar\u00edan da mesma forma volta tras volta e non de diferente forma volta a volta e, \u00e1s veces dunha curva a outra coma o nos coches reactivos.\nOs dous turbos Zakspeed non puideron clasificarse para a carreira que demostrando a falta de manobrabilidade dos coches e a falta de potencia dos motores de 4 cilindros con Bernd Schneider como o m\u00e1is lento dos 30 pilotos, uns 7\u00b49 segundos m\u00e1is lento que o Ferrari de Berger. Ao seu experimentado compa\u00f1eiro de equipo Piercarlo Ghinzani foille un pouco mellor, sendo s\u00f3 6 segundos m\u00e1is lento que os Ferrari. Tam\u00e9n quedaron fora da grella de sa\u00edda o EuroBrun de Oscar Larrauri e o Ligier de Stefan Johansson que, como de costume, queixouse de moi pouco agarre do seu JS31. O Coloni de Gabriele Tarquini non logrou precualificar, ironicamente cun tempo m\u00e1is r\u00e1pido do que Schneider logrou na cualificaci\u00f3n.\nResumo da carreira.\nA carreira disputouse baixo unha choiva torrencial, a primeira carreira en mollado desde o Gran Premio de B\u00e9lxica de 1985. Senna fixo unha excelente sa\u00edda detr\u00e1s a Berger e Alboreto na primeira curva. A sa\u00edda de Prost foi horrible e deixouse caer ao 9\u00ba lugar. Na volta 3, Ivan Capelli perdeu postos de novo con problemas el\u00e9ctricos.\nNa volta 14, Maur\u00edcio Gugelmin, Alessandro Nannini e Mansell loitaban polo 3\u00ba lugar. Unha volta m\u00e1is tarde, Senna tomou finalmente o liderado baixo a ponte da chicana, superando a Berger e dobrando a Prost, que corr\u00eda moi lentamente, ao mesmo tempo. Facendo uso da s\u00faa habilidade en condici\u00f3ns de mollado, Senna logrou distanciarse e constru\u00edr unha vantaxe. Na volta 20, Mansell pasou Nannini para o 4\u00ba posto, logo do cal o italiano trompeou no Club e deixou pasar a Gugelmin. D\u00faas voltas m\u00e1is tarde, Mansell pasou a Michele Alboreto no Ferrari para o 3\u00ba posto, o italiano xa estaba recibindo mensaxes alarmantes do consumo de combustible do Ferrari. Na volta 24 Prost retirouse alegando problemas de manexo do seu McLaren. A prensa francesa creeu que Prost renunciara \u00e1 carreira con alg\u00fans comentaristas franceses etiquetando ao dobre campi\u00f3n do mundo de \"covarde\".\nNa procura das partes h\u00famidas da pista para arrefriar os seus pneum\u00e1ticos, Mansell logrou a volta r\u00e1pida a unha velocidade media de 206\u00a0km/h en condici\u00f3ns de pista dif\u00edciles. Na volta 50, atrapou e pasou a Berger que s\u00f3 20 voltas antes ti\u00f1a uns 50 segundos de vantaxe sobre o ingl\u00e9s e mant\u00edvose en segundo lugar ata o final, uns 23 segundos por detr\u00e1s de Senna. Tal como predixera o austr\u00edaco sufriu un d\u00e9ficit de combustible e perd\u00eda lugares rapidamente. Na \u00faltima curva, que quedou sen combustible e caeu desde o 5\u00ba ao 9\u00ba posto, logo de perder posici\u00f3ns con Piquet, Warwick, Cheever e Patrese na distancia entre a chicana Woodcote e a li\u00f1a de meta. O mesmo problema pasoulle a Alboreto, que quedou sen combustible na volta 63.\nNannini, malia facer dous trompos, conseguiu o seu primeiro podio nun Gran Premio xustificando a\u00ednda m\u00e1is o fichaxe por Benetton. Gugelmin logrou os seus primeiros puntos no Campionato Mundial, e Nelson Piquet e Derek Warwick completaron os 6 primeiros.\nNigel Mansell conseguiu a volta r\u00e1pida da carreira con 1:23.308 na volta 48. Comparado coa marca de volta de 1:09,832 establecida durante a s\u00faa vitoria de 1987 en Silverstone, en condici\u00f3ns secas."}
{"id": "343860", "revid": "23204", "url": "https://gl.wikipedia.org/wiki?curid=343860", "title": "Quemuenchatocha", "text": "Quemuenchatocha ou Quimuinchateca foi o terceiro zaque de Hunza, que hoxe \u00e9 a cidade colombiana de Tunja. Foi o gobernante da parte norte da confederaci\u00f3n muisca cando os conquistadores espa\u00f1ois chegaron \u00e1s terras altas de Colombia. Foi o inimigo contempor\u00e1neo dos \"zipas\" muiscas do sur Nemequene e Tisquesusa."}
{"id": "343861", "revid": "23204", "url": "https://gl.wikipedia.org/wiki?curid=343861", "title": "Quimuinchateca", "text": ""}
{"id": "343862", "revid": "27155", "url": "https://gl.wikipedia.org/wiki?curid=343862", "title": "Familia x\u00e9nica", "text": "Unha familia x\u00e9nica \u00e9 un conxunto de xenes similares, que se formaron por duplicaci\u00f3n dun s\u00f3 xene orixinal, e que xeralmente desempe\u00f1an funci\u00f3ns bioqu\u00edmicas similares. Un exemplo dunha desas familias \u00e9 a dos xenes das subunidades da hemoglobina humana; os dez xenes desta familia est\u00e1n localizados en dous grupos ou \"clusters\" en diferentes cromosomas, chamados loci da \u03b1-globina e da \u03b2-globina. Estes dous grupos de xenes crese que se orixinaron como resultado da duplicaci\u00f3n dun xene precursor ancestral hai aproximadamente 500 mill\u00f3ns de anos.\nOs xenes est\u00e1n categorizados en familias baseadas na compartici\u00f3n de secuencias com\u00fans de nucle\u00f3tidos ou proteicas (amino\u00e1cidos). Poden utilizarse t\u00e9cnicas filoxen\u00e9ticas como probas m\u00e1is rigorosas para oreco\u00f1cemento de familias. Poden utilizarse as posici\u00f3ns de ex\u00f3ns dentro da secuencia codificante para inferir a existencia dun antepasado com\u00fan. Sabendo a secuencia dunha prote\u00edna codificada por un xene os investigadores poden aplicar m\u00e9todos para encontrar semellanzas entre secuencias de prote\u00ednas que proporcionan m\u00e1is informaci\u00f3n que as semellanzas entre secuencias de ADN.\nSe os xenes dunha familia x\u00e9nica codifican prote\u00ednas, util\u00edzase o termo \"familia proteica\" de maneira an\u00e1loga ao de \"familia x\u00e9nica\".\nA expansi\u00f3n ou contracci\u00f3n de familias x\u00e9nicas nunha li\u00f1axe evolutiva espec\u00edfica pode deberse ao azar ou pode ser o resultado da selecci\u00f3n natural. Distinguir entre estes dous casos adoita ser dif\u00edcil na pr\u00e1ctica. En traballos recentes util\u00edzase unha combinaci\u00f3n de modelos estat\u00edsticos e t\u00e9cnicas algor\u00edtmicas para detectar as familias x\u00e9nicas que est\u00e1n baixo os efectos da selecci\u00f3n natural.\nO HUGO Gene Nomenclature Committee (HGNC) crea esquemas de nomenclatura usando un s\u00edmbolo \"troncal\" (ou \"ra\u00edz\") para os membros dunha familia x\u00e9nica, cun sistema de numeraci\u00f3n xer\u00e1rquico para distinguir cada un dos membros da familia. Por exemplo, para a familia do xene da peroxirredoxina, o s\u00edmbolo ra\u00edz \u00e9 \"PRDX\", e os membros desa familia son: \"PRDX1\", \"PRDX2\", \"PRDX3\", \"PRDX4\", \"PRDX5\", e \"PRDX6\".\nEstrutura b\u00e1sica.\nUn dos niveis de organizaci\u00f3n do xenoma \u00e9 o agrupamento de xenes en varias familias x\u00e9nicas. As familias x\u00e9nicas son grupos de xenes relacionados que comparten un antepasado com\u00fan. Os membros dunha familia x\u00e9nica poden ser par\u00e1logos ou ort\u00f3logos. Os xenes par\u00e1logos son xenes con secuencias similares presentes nunha mesma especie, mentres que os xenes ort\u00f3logos son xenes con secuencias similares pero de distintas especies. As familias de xenes son moi variables en tama\u00f1o, diversidade de secuencias, e disposici\u00f3n. Dependendo da diversidade e funci\u00f3ns dos xenes da familia, as familias poden clasificarse como familias de multixenes ou superfamilias.\nAs familias de multixenes constan tipicamente de membros con secuencias e funci\u00f3ns similares, a\u00ednda que un alto grao de diverxencia (na secuencia e/ou funci\u00f3n) non \u00e9 raz\u00f3n dabondo para retirar un xene dunha familia x\u00e9nica. Os xenes membros de cada familia poden estar situados moi pr\u00f3ximos uns doutros no mesmo cromosoma ou dispersos por todo o xenoma en diferentes cromosomas. Debido \u00e1 semellanza nas secuencias e as s\u00faas funci\u00f3ns solapadas, os xenes membros dunha familia comparten a mi\u00fado elementos de control regulatorios. Nalg\u00fans casos, os xenes membros te\u00f1en secuencias id\u00e9nticas ou case id\u00e9nticas. Esas familias permiten que se expresen cantidades masivas dun produto x\u00e9nico nun curto per\u00edodo de tempo se \u00e9 preciso. Outras familias permiten a expresi\u00f3n de produtos espec\u00edficos a\u00ednda que similares en diferentes tipos de c\u00e9lulas ou en diferentes estadios do desenvolvemento dun organismo.\nAs superfamilias son moito m\u00e1is grandes que as familias multix\u00e9nicas simples. As superfamilias poden conter centos de xenes, inclu\u00edndo familias multix\u00e9nicas m\u00faltiples e tam\u00e9n xenes individuais simples. O gran n\u00famero de membros que te\u00f1en as superfamilias fai que estean amplamente dispersas con alg\u00fans dos seus xenes agrupados e outros espallados a maiores distancias. Os xenes son diversos en secuencia e funci\u00f3n e mostran varios niveis de expresi\u00f3n e controis de regulaci\u00f3n independentes.\nAlgunhas familias x\u00e9nicas tam\u00e9n conte\u00f1en pseudoxenes, que son secuencias de ADN que lembran moito a secuencias x\u00e9nicas establecidas no xenoma pero que non son funcionais. Hai varios tipos de pseudoxenes. Os pseudoxenes non procesados son xenes que adquiriron mutaci\u00f3ns co paso do tempo convert\u00e9ndose en non funcionais. Os pseudoxenes procesados son xenes que perderon as s\u00faas funci\u00f3ns despois de que foron movidos de sitio polo xenoma por retrotransposici\u00f3n. Os pseudoxenes que quedaron illados da familia x\u00e9nica na que se orixinaron, denom\u00ednanse \"orfos\".\nFormaci\u00f3n.\nAs familias x\u00e9nicas orix\u00ednanse por duplicaci\u00f3ns m\u00faltiples dun xene ancestral, seguidas de mutaci\u00f3ns e diverxencia. As duplicaci\u00f3ns poden ocorrer dentro dunha li\u00f1axe (por exemplo, nos humanos poder\u00eda haber d\u00faas copias dun xene do que hai unha soa copia en chimpanc\u00e9s) ou son o resultado da especiaci\u00f3n. Como resultado da duplicaci\u00f3n por especiaci\u00f3n, na que se orixinaron, por exemplo, 15 especies distintas, unha familia x\u00e9nica poder\u00eda inclu\u00edr 15 xenes, cunha copia en cada unha das 15 especies.\nDuplicaci\u00f3n.\nNa formaci\u00f3n de familias x\u00e9nicas, hai catro niveis de duplicaci\u00f3n: 1) duplicaci\u00f3n de ex\u00f3ns e redistribuci\u00f3n, 2) duplicaci\u00f3n x\u00e9nica completa, 3) duplicaci\u00f3n de familia multix\u00e9nica, e 4) duplicaci\u00f3n de xenoma completo. A duplicaci\u00f3n de ex\u00f3ns e a s\u00faa redistribuci\u00f3n d\u00e1 lugar a variaci\u00f3ns e novos xenes. Os xenes son despois duplicados para formar familias multix\u00e9nicas que se duplican \u00e1 s\u00faa vez para formar superfamilias que se estenden por moitos cromosomas. As duplicaci\u00f3ns de xenomas completos dobran o n\u00famero de copias de cada xene e familia x\u00e9nica. A duplicaci\u00f3n de xenomas completos ou poliploidizaci\u00f3n pode ser unha autopoliploidizaci\u00f3n ou unha aloploidizaci\u00f3n. A autopoliploidizaci\u00f3n \u00e9 a duplicaci\u00f3n dun mesmo xenoma e a alopoliploidizaci\u00f3n \u00e9 a duplicaci\u00f3n de dous xenomas estreitamente relacionados ou xenomas hibridados de diferentes especies.\nA duplicaci\u00f3n ocorre principalmente por medio de episodios de sobrecruzamento desigual durante a meiose de c\u00e9lulas xerminais. Cando dous cromosomas est\u00e1n mal ali\u00f1ados, o sobrecruzamento (o intercambio de alelos) ten como resultado que un cromosoma se expande ou incrementa o seu n\u00famero de xenes e o outro contr\u00e1ese ou decrece en n\u00famero de xenes. A expansi\u00f3n dun \"cluster\" de xenes \u00e9 unha duplicaci\u00f3n de xenes que orixina familias de xenes m\u00e1is grandes.\nRelocalizaci\u00f3n.\nOs xenes membros dunha familia multix\u00e9nica ou as familias multix\u00e9nicas dentro das superfamilias est\u00e1n presentes en distintos cromosomas debido \u00e1 recolocaci\u00f3n que sufriron ditos xenes despois da duplicaci\u00f3n do xene ancestral. Os elementos transpo\u00f1ibles xogan un papel no movemento dos xenes a outro lugar do xenoma. Os elementos transpo\u00f1ibles son reco\u00f1ecidos por teren inversi\u00f3ns repetidas nos seus extremos 5' e 3'. Cando dous elementos transpo\u00f1ibles est\u00e1n o suficientemente preto na mesma rexi\u00f3n dun cromosoma, poden formar un transpos\u00f3n composto. A prote\u00edna transposase reco\u00f1ece as inversi\u00f3ns repetidas m\u00e1is externas, e corta o segmento do ADN. Calquera xene situado ente os dous elementos transpo\u00f1ibles \u00e9 recolocado cando o transpos\u00f3n composto salta a unha nova \u00e1rea do xenoma.\nA transcrici\u00f3n inversa \u00e9 outro modo de mover xenes. Un transcrito de ARNm dun xene \u00e9 reversotranscrito a ADN. Esta nova copia de ADN procedente dun ARNm \u00e9 integrada noutra parte do xenoma, o que ten como resultado que os membros da familia x\u00e9nica quedan dispersos.\nUn tipo especial de familia de multixenes est\u00e1 implicado no movemento de familias x\u00e9nicas e membros de familias x\u00e9nicas. As familias LINE (Long INterspersed Elements) e SINE (Short Interspersed Elements) est\u00e1n formadas por secuencias de ADN moi repetitivas espalladas por todo o xenoma. As LINEs conte\u00f1en unha secuencia que codifica unha prote\u00edna reversotranscriptase. A secuencia desta prote\u00edna eng\u00e1dese ao copiar os transcritos de ARN dos LINEs e SINEs de novo a ADN, e integralos en diferentes \u00e1reas do xenoma. As\u00ed autoperpet\u00faase o crecemento das familias LINE e SINE. Debido \u00e1 natureza altamente repetitiva destes elementos, as LINEs e SINEs cando est\u00e1n pr\u00f3ximos tam\u00e9n desencadean eventos de sobrecruzamento desigual que causan duplicaci\u00f3ns dun s\u00f3 xene e a formaci\u00f3n de familias x\u00e9nicas.\nDiverxencia.\nAs mutaci\u00f3ns non sin\u00f3nimas nas que se substit\u00faen amino\u00e1cidos, increm\u00e9ntanse nas copias duplicadas de xenes. A duplicaci\u00f3n d\u00e1 lugar a m\u00faltiples copias do mesmo xene, dando un nivel de redundancia no que as mutaci\u00f3ns son toleradas. Con tal de que haxa unha copia funcional dun xene, outras copias dese xene poden adquirir mutaci\u00f3ns sen que sexan moi prexudiciais para o organmismo. As mutaci\u00f3ns permiten que os xenes duplicados adquiran novas funci\u00f3ns diferentes.\nEvoluci\u00f3n concertada.\nAlgunhas familias multix\u00e9nicas son extremadamente homox\u00e9neas, e os xenes membros comparten secuencias id\u00e9nticas ou case id\u00e9nticas. O proceso polo cal as familias x\u00e9nicas mante\u00f1en unha alta homoxeneidade denom\u00ednase evoluci\u00f3n concertada. A evoluci\u00f3n concertada ocorre por medio de ciclos repetidos de sobrecruzamento desigual e de transferencia e conversi\u00f3n de xenes. O sobrecruzamento desigual orixina a contracci\u00f3n e expansi\u00f3n das familias x\u00e9nicas. As familias x\u00e9nicas te\u00f1en un rango de tama\u00f1os \u00f3ptimos orixinais cara ao que act\u00faa a selecci\u00f3n natural. A contracci\u00f3n elimina copias de xenes diverxentes e impide que as familias x\u00e9nicas se fagan moi grandes. A expansi\u00f3n substit\u00fae as copias de xenes perdidas e impide que as familias x\u00e9nicas se fagan moi pequenas. Ciclos repetidos de transferencia e conversi\u00f3n de xenes fan que as familias x\u00e9nicas sexan cada vez m\u00e1is similares en tama\u00f1o.\nNo proceso de transferencia de xenes, a conversi\u00f3n de xenes al\u00e9lica est\u00e1 nesgada. O espallamento de alelos mutantes nunha familia x\u00e9nica cara \u00e1 homoxeneidade \u00e9 o mesmo proceso que o espallamento dun alelo vantaxoso nunha poboaci\u00f3n cara \u00e1 fixaci\u00f3n. A conversi\u00f3n de xenes tam\u00e9n axuda a crear variaci\u00f3n xen\u00e9tica nalg\u00fans casos.\nEvoluci\u00f3n.\nAs familias x\u00e9nicas son parte da xerarqu\u00eda de informaci\u00f3n almacenada nun xenoma, e xogan un gran papel na evoluci\u00f3n e diversidade dos organismos multicelulares. As familias x\u00e9nicas son grandes unidades de informaci\u00f3n e variabilidade xen\u00e9tica. No decurso da evolci\u00f3n, as familias x\u00e9nicas espand\u00edronse e contra\u00e9ronse e form\u00e1ronse novas familias x\u00e9nicas e outras perd\u00e9ronse. En varias li\u00f1axes evolutivas, os xenes ga\u00f1\u00e1ronse e perd\u00e9ronse con taxas aproximadamente iguais. A expansi\u00f3n adaptativa de familias x\u00e9nicas ocorre cando a selecci\u00f3n natural favorece a formaci\u00f3n de copias adicionais dun xene. Isto acontece cando un estresante ambiental act\u00faa sobre unha especie. A amplificaci\u00f3n de xenes \u00e9 m\u00e1is com\u00fan en bacterias e \u00e9 un proceso reversible. A contracci\u00f3n adaptativa de familias de xenes \u00e9 xeralmente o resultado da acumulaci\u00f3n de mutaci\u00f3ns de perda de funci\u00f3n. Unha mutaci\u00f3n sen sentido que det\u00e9n prematuramente a transcrici\u00f3n dun xene e queda fixada na poboaci\u00f3n, leva \u00e1 perda do xene. Ese proceso ocorre cando os cambios no ambiente fan que o xene sexa redundante.\nAs novas familias de xenes orix\u00ednanse a partir de xenes orfos (pseudoxenes illados). Estes xenes illados f\u00f3rmanse de diferentes maneiras, como son: (1) un duplicado dun xene acumula suficientes mutaci\u00f3ns para ser diverxente dabondo como para non ser reco\u00f1ecido xa como parte da familia x\u00e9nica orixinal; (2) a transferencia horizontal de novos xenes nun xenoma, e (3) formaci\u00f3n \"de novo\" dun novo xene a partir de secuencias non codificantes. Estes xenes orfos sufrir\u00edan despois un proceso de duplicaci\u00f3n, recolocaci\u00f3n e diverxencia para formar unha familia. A desaparici\u00f3n dunha familia de xenes ocorre cando a perda dun xene leva \u00e1 perda dunha familia x\u00e9nica enteira. A continua perda de xenes leva finalmente \u00e1 extinci\u00f3n da familia x\u00e9nica. A perda de xenes pode ser unha deleci\u00f3n de xenes ou unha completa perda de funci\u00f3n, convert\u00e9ndose en pseudoxenes."}
{"id": "343863", "revid": "27155", "url": "https://gl.wikipedia.org/wiki?curid=343863", "title": "Familia de xenes", "text": ""}
{"id": "343865", "revid": "5863", "url": "https://gl.wikipedia.org/wiki?curid=343865", "title": "San Marti\u00f1o de Figueir\u00f3", "text": ""}
{"id": "343867", "revid": "4817", "url": "https://gl.wikipedia.org/wiki?curid=343867", "title": "Progress M", "text": "Progress M, tam\u00e9n co\u00f1ecida como Progress 7KTGM e polo seu \u00edndice GRAU como 11F615A55 e 11F615A60, \u00e9 unha versi\u00f3n mellorada das naves de carga sovi\u00e9ticas/rusas Progress 7K-TG, derivadas \u00e1 s\u00faa vez das naves tripuladas Soiuz, utilizadas para levar cargamento (v\u00edveres e instrumentos) \u00e1s estaci\u00f3ns Mir primeiro e ISS despois.\nCaracter\u00edsticas.\nAs naves Progress da clase M p\u00f3dense dividir nas naves da clase orixinal e na clase mellorada, coa diferenza principal de que as primeiras usaban un ordenador Argon 16 como o das Progress orixinais mentres que as segundas comezaron a utilizar unha computadora TsVM-101, moito m\u00e1is lixeira (70\u00a0kg contra 8,3\u00a0kg). Outra diferenza \u00e9 o uso dun sistema de telemetr\u00eda dixital m\u00e1is lixeiro (denominado MBITS) que o sistema anal\u00f3xico das primeiras. Utilizan ademais un m\u00f3dulo de servizo e sistemas de cita e amarre herdados das naves Soiuz T. As Progress M orixinais num\u00e9ranse de maneira normal (Progress M-1, Progress M-2...) mentres que as melloradas engaden unha \"M\" ao final (Progress M-1M, Progress M-2M...).\nAs naves Progress M te\u00f1en un tama\u00f1o similar \u00e1s Soiuz e unha masa lixeiramente maior. Son capaces de acoplarse automaticamente co seu destino, a\u00ednda que se poden pilotar remotamente en caso necesario, e poden usar os seus motores para elevar a \u00f3rbita da estaci\u00f3n.\nSon lanzadas mediante foguetes Soiuz U, Soiuz U2 e Soiuz 2-1a, os mesmos que lanzan as naves Soiuz, coa diferenza de que non se usa torre de escape ao tratarse de naves non tripuladas. Despois de insertadas en \u00f3rbita tardan uns dous d\u00edas en achegarse \u00e1 estaci\u00f3n. Despois de cumprir a s\u00faa misi\u00f3n, as Progress desac\u00f3planse da estaci\u00f3n e reentran na atmosfera, destru\u00edndose. Nalg\u00fans casos poden levar unha pequena c\u00e1psula de reentrada no interior do mecanismo de acoplamento e na que os astronautas poden introducir pequenas cargas, como resultados de experimentos cient\u00edficos, para ser devoltas a terra con seguridade.\nNave.\nAs Progress est\u00e1n compostas, ao igual que as Soiuz, por tres m\u00f3dulos:\nAs naves poden levar un total de 2350\u00a0kg, repartidos do seguinte xeito (en cantidades m\u00e1ximas):"}
{"id": "343871", "revid": "27155", "url": "https://gl.wikipedia.org/wiki?curid=343871", "title": "HUGO Gene Nomenclature Committee", "text": ""}
{"id": "343872", "revid": "89787", "url": "https://gl.wikipedia.org/wiki?curid=343872", "title": "Teor\u00eda do equilibrio cambiante", "text": "A teor\u00eda do equilibrio cambiante (\"shifting balance theory\") \u00e9 unha teor\u00eda da evoluci\u00f3n proposta en 1932 por Sewall Wright, que suxire que a evoluci\u00f3n adaptativa pode avanzar m\u00e1is rapidamente cando unha poboaci\u00f3n se divide en subpoboaci\u00f3ns cun fluxo x\u00e9nico restrinxido. O nome da teor\u00eda tomouse da met\u00e1fora de Wright das paisaxes de fitness (paisaxes evolutivas), que trataba de explicar como unha poboaci\u00f3n pode moverse a trav\u00e9s dun val adaptativo a un pico adaptativo m\u00e1is alto. Segundo esta teor\u00eda, este movemento ocorre en tres pasos:\nA\u00ednda que esta teor\u00eda foi moi influente en biolox\u00eda evolutiva, e inspirou as teor\u00edas da evoluci\u00f3n cu\u00e1ntica e o equilibrio interrompido (ou puntuado), existen poucas probas emp\u00edricas que apoien que o proceso de equilibrio cambiante \u00e9 un factor importante en evoluci\u00f3n, e non todos os bi\u00f3logos a aceptan."}
{"id": "343874", "revid": "27155", "url": "https://gl.wikipedia.org/wiki?curid=343874", "title": "Familia de multixenes", "text": ""}
{"id": "343875", "revid": "27155", "url": "https://gl.wikipedia.org/wiki?curid=343875", "title": "Familia multix\u00e9nica", "text": ""}
{"id": "343876", "revid": "1131", "url": "https://gl.wikipedia.org/wiki?curid=343876", "title": "Bo\u00f1a", "text": ""}
{"id": "343877", "revid": "1131", "url": "https://gl.wikipedia.org/wiki?curid=343877", "title": "Condado de Ramiranes", "text": ""}
{"id": "343879", "revid": "56817", "url": "https://gl.wikipedia.org/wiki?curid=343879", "title": "Boucello", "text": "O top\u00f3nimo galego Boucello pode referirse a:"}
{"id": "343880", "revid": "1131", "url": "https://gl.wikipedia.org/wiki?curid=343880", "title": "O Boucello", "text": ""}
{"id": "343881", "revid": "1131", "url": "https://gl.wikipedia.org/wiki?curid=343881", "title": "Boucido", "text": "O top\u00f3nimo galego Boucido pode referirse a:"}
{"id": "343882", "revid": "1131", "url": "https://gl.wikipedia.org/wiki?curid=343882", "title": "O Boucido", "text": ""}
{"id": "343883", "revid": "56817", "url": "https://gl.wikipedia.org/wiki?curid=343883", "title": "A Bouci\u00f1a", "text": "O top\u00f3nimo galego A Bouci\u00f1a (referido a unha bouza pequena) pode referirse a:"}
{"id": "343885", "revid": "56817", "url": "https://gl.wikipedia.org/wiki?curid=343885", "title": "A Bouda\u00f1eira", "text": "O top\u00f3nimo galego A Bouda\u00f1eira pode referirse a:"}
{"id": "343886", "revid": "1131", "url": "https://gl.wikipedia.org/wiki?curid=343886", "title": "Boud\u00f3n", "text": ""}
{"id": "343887", "revid": "1131", "url": "https://gl.wikipedia.org/wiki?curid=343887", "title": "A Boullosa", "text": ""}
{"id": "343888", "revid": "1131", "url": "https://gl.wikipedia.org/wiki?curid=343888", "title": "O Boulloso", "text": ""}
{"id": "343889", "revid": "1131", "url": "https://gl.wikipedia.org/wiki?curid=343889", "title": "Bous\u00e9s", "text": ""}
{"id": "343890", "revid": "1131", "url": "https://gl.wikipedia.org/wiki?curid=343890", "title": "Bouteiro", "text": ""}
{"id": "343891", "revid": "27155", "url": "https://gl.wikipedia.org/wiki?curid=343891", "title": "Pentaclorofenol", "text": "O pentaclorofenol (PCP) \u00e9 un composto organoclorado usado como pesticida e disinfectante. Empezouse a producir na d\u00e9cada de 1930, e comercializouse con moitos nomes. Pode encontrarse como PCP puro ou como un sal s\u00f3dico de PCP, que se disolve doadamente en auga. Algunhas bacterias poden biodegradalo, como \"Sphingobium chlorophenolicum\".\nS\u00edntese.\nO PCP pode producirse por cloraci\u00f3n do fenol en presenza dun catalizador (aluminio anhidro ou cloruro f\u00e9rrico) e aunha temperatura de aproximadamente 191\u00a0\u00b0C. Este proceso non causa unha completa cloraci\u00f3n, polo que o PCP comercial s\u00f3 ten unha pureza do 84 a 90%. Os principais contaminantes son outros fenois policlorados, dibenzo-p-dioxinas policloradas, e dibenzofuranos policlorados. Algunhas destas especies qu\u00edmicas son a\u00ednda m\u00e1is t\u00f3xicas que o propio PCP.\nUsos.\nO PCP foi utilizado como herbicida, insecticida, funxicida, alxicida, e desinfectante e como compo\u00f1ente da pintura contra a bioincrustaci\u00f3n. Algunhas aplicaci\u00f3ns son en sementes agr\u00edcolas (non para a limentaci\u00f3n), coiro, albaneler\u00eda, conservaci\u00f3n da madeira, en augas de torres de refrixeraci\u00f3n, cordas, e industria papeleira. O seu uso declinou debido \u00e1 s\u00faa alta toxicidade e lenta biodegradaci\u00f3n.\nHai dous m\u00e9todos xerais de conservar a madeira con PCP. O m\u00e9todo do proceso a presi\u00f3n implica situar a madeira nunha cuba para o tratamento a presi\u00f3n no que se mergulla en PCP e despois se lle aplica presi\u00f3n. No m\u00e9todo do proceso sen presi\u00f3n, o PCP apl\u00edcase como un sprai, ou fret\u00e1ndoo e remoll\u00e1ndoo.\nExposici\u00f3n.\nAs perosas poden ser expostas ao PCP no seu lugar de traballo por inhalaci\u00f3n do aire contaminado co produto e por contacto d\u00e9rmico con produtos de madeira tratados con PCP. Ademais, a exposici\u00f3n da poboaci\u00f3n xeral pode ocorrer por contacto con medios ambientes contaminados, especialmente na veci\u00f1anza de instalaci\u00f3ns para o tratamento de madeira e vertedoiros de lixo perigoso. Ademais, outras rutas importantes de exposici\u00f3n parecen ser a inhalaci\u00f3n de aire contaminado, inxesti\u00f3n de auga subterr\u00e1nea contaminada usada como fonte de auga potable, inxesti\u00f3n de comida contaminada, e contacto d\u00e9rmico con solos ou produtos tratados con este produto.\nToxicidade.\nA exposici\u00f3n a curto prazo a grandes cantidades de PCP pode causar efectos nocivos no f\u00edgado, riles, sangue, pulm\u00f3ns, sistema nervioso, sistema inmunitario e tracto gastrointestinal. A febre, suoraci\u00f3n profusa, movementos descoordinados, contracci\u00f3ns musculares e coma son efectos adicionais.\nO contacto co PCP (especialmente en forma de vapor) pode irritar a pel, ollos, e boca. A exposici\u00f3n a longo prazo a baixos niveis como a que pode ocorrer no lugar de traballo pode causar danos ao f\u00edgado, riles, sangue e sistema nervioso. Finalmente, a exposici\u00f3n ao PCP est\u00e1 tam\u00e9n asociada con efectos carcin\u00f3xenos, renais, e neurol\u00f3xicos. Clasif\u00edcase na Uni\u00f3n Europea como carcin\u00f3xeno de categor\u00eda 3 e nos Estados Unidos como carcin\u00f3xeno do grupo B2 (probable carcin\u00f3xeno para os humanos).\nMonitorizaci\u00f3n da exposici\u00f3n humana.\nO pentaclorofenol pode ser cuantificado no plasma sangu\u00edneo ou na urina como un \u00edndice da s\u00faa exposici\u00f3n excesiva. Isto real\u00edzase xeralmente por cromatograf\u00eda de gas con captura electr\u00f3nica ou detecci\u00f3n por espectrometr\u00eda de masas. Como a urina cont\u00e9n principalmente PCP conxugado en situaci\u00f3ns de exposici\u00f3n cr\u00f3nica, recom\u00e9ndase a hidr\u00f3lise previa dos esp\u00e9cimes.\nAbsorci\u00f3n en humanos e animais.\nO PCP \u00e9 rapidamente absorbido a trav\u00e9s do tracto gastrointestinal despois da s\u00faa inxesti\u00f3n. A acumulaci\u00f3n non \u00e9 com\u00fan, pero se ocorre, os principais sitios de acumulaci\u00f3n son o f\u00edgado, riles, prote\u00ednas do plasma, bazo e graxas. A non ser que as funci\u00f3ns do f\u00edgado e riles estean alteradas, o PCP \u00e9 rapidamente eliminado dos tecidos e do sangue, e excretado principalmente sen cambios ou tam\u00e9n en forma conxugada, pola urina. Unha dose de PCP ten unha vida media en sangue de 30 a 50 horas en humanos. A biomagnificaci\u00f3n do PCP na cadea tr\u00f3fica non se considera significativa debido \u00e1 metabolizaci\u00f3n bastante r\u00e1pida do composto polos organismos expostos.\nLiberaci\u00f3n no medio ambiente.\nO PCP foi detectado en augas superficiais e sedimentos, auga da chuvia, auga potable, organismos acu\u00e1ticos, solo, e alimentos, e tam\u00e9n no leite humano, tecido adiposo, e urina.\nA liberaci\u00f3n deste produto no medio ambiente causou gran preocupaci\u00f3n, pero est\u00e1 decrecendo como resultado do seu menor uso, cambios nos m\u00e9todos de utilizaci\u00f3n ou da s\u00faa restrici\u00f3n ou prohibici\u00f3n. Por\u00e9n, o PCP a\u00ednda se libera nas augas superficiais procedente da atmosfera por deposici\u00f3n h\u00famida, procedente do solo por escorrent\u00eda e lixiviado, e desde as fabricas de procesamentoe manufacturaci\u00f3n. O PCP \u00e9 liberado directamente \u00e1 atmosfera por volatilizaci\u00f3n de produtos de madeira tratada e durante a s\u00faa produci\u00f3n. Finalmente, as liberaci\u00f3ns no solo poden deberse a lixiviado desde produtos de madeira tratados, deposici\u00f3n atmosf\u00e9rica por precipitaci\u00f3ns (chuvia, neve), verteduras de industrias ou de vertedoiros de substancias perigosas.\nUnha vez que se libera o PCP \u00e1 atmosfera, descomponse por fot\u00f3lise. A principal v\u00eda degradativa para o PCP \u00e9 a deshaloxenaci\u00f3n redutora. Neste proceso, o composto PCP degr\u00e1dase a tetraclorofenois, triclorofenois, e diclorofenois. Outra v\u00eda \u00e9 a metilaci\u00f3n do pentacloroanisol (un composto m\u00e1is liposoluble). Estes dous m\u00e9todos finalmente causan a clivaxe do anel da mol\u00e9cula e a s\u00faa completa degradaci\u00f3n.\nEn augas pouco fondas o PCP \u00e9 tam\u00e9n eliminado rapidamente por fot\u00f3lise. En augas fondas ou turbias te\u00f1en lugar procesos como a sorci\u00f3n e biodegradaci\u00f3n.\nEn solos redutores e sedimentos o PCP pode ser degradado nun per\u00edodo de 14 d\u00edas a 5 anos, dependendo das bacterias anaerobias do solo que estean presentes. Por\u00e9n, a adsorci\u00f3n de PCP nos solos depende do pH porque se incrementa en condici\u00f3ns \u00e1cidas e dimin\u00fae en condici\u00f3ns neutras e b\u00e1sicas.\nProhibici\u00f3n.\nEn maio de 2015, os pa\u00edses que asinaron a Convenci\u00f3n de Estocolmo votaron por 90 votos contra 2 a favor da prohibici\u00f3n do uso do pentaclorofenol. Non obstante, alg\u00fans pa\u00edses importante non son sinatarios deste acordo, como Estados Unidos, pero a\u00ednda as\u00ed o seu uso nese pa\u00eds est\u00e1 restrinxido ao tratamento de postes e travesas de ferrocarril de madeira, a s\u00faa presenza na auga \u00e9 controlada e para a s\u00faa eliminaci\u00f3n est\u00e1 considerado lixo perigoso."}
{"id": "343892", "revid": "23204", "url": "https://gl.wikipedia.org/wiki?curid=343892", "title": "Sleepwalking", "text": "Sleepwalking \u00e9 un filme do ano 2008 protagonizado por Nick Stahl, AnnaSophia Robb e Charlize Theron (quen tam\u00e9n o produce). \u00c9 un gui\u00f3n orixinal de Zac Stanford e foi o primeiro filme dirixido por William Maher. A rodaxe comezou en outubro de 2006 en Moose Jaw e Regina, Saskatchewan, Canad\u00e1 baixo o t\u00edtulo de \"Ferris Wheel\". Filmouse en 29 d\u00edas, \u00e1s veces a temperaturas baixo cero. O filme presenta a canci\u00f3n \"Come On, Come Out\" de A Fine Frenzy. Estreouse no Festival de Cinema de Sundance de 2008, o 22 de xaneiro.\nSinopse.\nC\u00e9ntrase nos momentos que un home de 30 anos pasa coa s\u00faa sobri\u00f1a de 12 despois de que esta fose abandonada pola s\u00faa nai, a irm\u00e1 do home. A rapaza \u00e9 acollida polo estado despois de que o home perdese o traballo e a casa. Os dous foxen por estrada en coche at\u00e9 a facenda do pai, un lugar ao que os irm\u00e1ns nunca pensaron en regresar."}
{"id": "343893", "revid": "89787", "url": "https://gl.wikipedia.org/wiki?curid=343893", "title": "Juan Eiras", "text": "Juan Eiras, nado en Vigo o 30 de maio de 1977, \u00e9 un m\u00fasico, compositor e profesor de composici\u00f3n galego. O profesor Roberto Relova inclu\u00eduno na Xeraci\u00f3n Sensible de novos compositores galegos.\nTraxectoria.\nEstudou Educaci\u00f3n Musical na Universidade de Vigo, e Piano e Composici\u00f3n no Conservatorio Superior de M\u00fasica de Vigo. Posteriormente realizou un Posgrao en Composici\u00f3n no Conservatorio Superior de M\u00fasica de Arag\u00f3n, con Jos\u00e9 Mar\u00eda S\u00e1nchez Verd\u00fa e un mestrado en Investigaci\u00f3n musical na Universidade Internacional da Rioxa (UNIR). Ampliou a s\u00faa formaci\u00f3n cos compositores Ant\u00f3n Garc\u00eda Abril, Albert Sard\u00e1, Christophe Havel, Arnau Bataller, Nacho de Paz, H\u00e9ctor Parra, Philippe Hurel, Fabi\u00e1n Panisello, Agust\u00ed Charles, Alberto Posadas, Mauricio Sotelo, Ivan Fedele, Beat Furrer, Salvatore Sciarrino, Luis de Pablo, Sofiia Gubaidulina e Helmut Lachenmann.\nNo ano 2009 obtivo o Premio Andr\u00e9s Segovia - Jos\u00e9 Miguel Ru\u00edz de Morales na LII Edici\u00f3n do Curso Universitario Internacional de M\u00fasica Espa\u00f1ola - M\u00fasica en Compostela, e foi finalista do II Concurso Galego de Composici\u00f3n para Banda de M\u00fasica coa obra \"Auga levada\". No ano 2012 acadou a Convocatoria para Novos Compositores de Plural Ensemble coa obra \"Samhain\", seleccionada polo comit\u00e9 de lectura do grupo instrumental madrile\u00f1o para formar parte na s\u00faa xira de concertos 2012-2013. Tam\u00e9n nese ano obtivo o Primeiro Premio na secci\u00f3n sinf\u00f3nica do V Concurso Galego de Composici\u00f3n para Banda de M\u00fasica coa obra \"Insomnio\", organizado pola Federaci\u00f3n Galega de Bandas de M\u00fasica Populares e a AGADIC. No ano 2013 foi seleccionado no Programa de Incentivos \u00e1 Creaci\u00f3n da Fundaci\u00f3n SGAE en colaboraci\u00f3n coa Asociaci\u00f3n Espa\u00f1ola de Orquestras Sinf\u00f3nicas. En 2014 estreou a obra \"Old Sailor's Room\" coa Real Filharmon\u00eda de Galicia en Santiago de Compostela. Tam\u00e9n en 2014 Eiras ga\u00f1ou o III Concurso Internacional de Composici\u00f3n para M\u00fasica de C\u00e1mara Arturo D\u00fao Vital, promovido pola Fundaci\u00f3n Bot\u00edn coa obra \"Beltane, Memory of the Fire\". En 2015 a obra foi estreada por Plural Ensemble, baixo a direcci\u00f3n de Fabi\u00e1n Panisello, na 64 Edici\u00f3n do Festival Internacional de Santander.\nDende o ano 2008 \u00e9 profesor de Composici\u00f3n no Conservatorio Superior de M\u00fasica de Vigo e dende o ano 2017 \u00e9 preparador de opositores na especialidade de Fundamentos de Composici\u00f3n, na Acadmia Dos Acordes.\nObra.\nEnsemble.\n+ de 5 m\u00fasicos\nPremios.\nComposici\u00f3n.\n2019:\nPremio.\n\"III Concurso de Composici\u00f3n para Grupo de C\u00e1mara Agust\u00edn Ramos.\"\n\"Premios al Arte 2018.\"\nAyuntamiento de Candelaria. Santa Cruz de Tenerife\n2018:\nSeleccionado.\n\"I Taller de Creaci\u00f3 Sonora Jove Orquestra de la Generaliltat Valenciana.\"\n\"XL Festival ENSEMS.\"\nInstitut Valenci\u00e0 de Cultura. Generalitat Valenciana\n2018:\nSeleccionado.\n\"Cat\u00e1logo de Artistas AECID 2018.\" \n\"AECID.\"\nMinisterio de Asuntos Exteriores e de Cooperaci\u00f3n. Goberno de Espa\u00f1a\n2014:\n1\u00ba Premio.\n\"III Concurso Internacional de Composici\u00f3n para M\u00fasica de C\u00e1mara Arturo D\u00fao Vital\"'\nObra: \"Beltane, Memory of the Fire\"\nFundaci\u00f3n Bot\u00edn\n2013: \nPrograma de incentivos \u00e1 creaci\u00f3n. \nObra: \"Old Sailor's Room\"\nFundaci\u00f3n SGAE e AEOS\nEstrea: Real Filharmon\u00eda de Galicia\n2012:\n1\u00ba Premio.\n\"V Concurso Galego de Composici\u00f3n para Banda de M\u00fasica e Secci\u00f3n Sinf\u00f3nica\"\nObra: \"Insomnio\"\nFederaci\u00f3n Galega de Bandas de M\u00fasica Populares e XUGA\n2012:\nPremio.\n\"Convocatoria para Novos Compositores\"\nObra: \"Samhain\"\nPlural Ensemble (Madrid, Espa\u00f1a)\n2009:\nFinalista.\n\"II Concurso Galego de Composici\u00f3n para Banda de M\u00fasica\"\nObra: \"Auga levada\"\nFederaci\u00f3n Galega de Bandas de M\u00fasica Populares e XUGA\n2009:\nPremio \"Andr\u00e9s Segovia - Jos\u00e9 Luis Ru\u00edz de Morales.\"\n\"LII Curso Universitario Internacional de M\u00fasica Espa\u00f1ola - M\u00fasica en Compostela\"\nModalidade: M\u00fasica Sinf\u00f3nica e Contempor\u00e1nea\nM\u00fasica en Compostela - USC - XUGA\nInstrumentista.\n2011:\nFinalista.\n\"VI Concurso Folkez Blai\"\n\"Irtio\"\nErmua (Pa\u00eds Vasco, Espa\u00f1a)\n2006:\nFinalista.\n\"Runas 2006\"\n\"Irtio\"\nFestival do Mundo Celta de Ortigueira\n2003:\nFinalista.\n\"IV Concurso Folk de Cuartu los Valles\"\n\"Irtio\"\nNavelgas, Tineo (Asturias, Espa\u00f1a)\n2001:\nFinalista.\n\"I Concurso Folk de Cuartu los Valles\"\n\"Alfol\u00edes\"\nNavelgas, Tineo (Asturias, Espa\u00f1a)\n2000:\n1\u00ba Premio.\n\"I Concurso Folc de Radio Obradoiro\"\n\"Alfol\u00edes\"\nRadio Obradoiro, Santiago de Compostela (Galicia, Espa\u00f1a)\n2000:\nFinalista.\n\"I Concurso Folc de Radio Obradoiro\"\n\"Irtio\"\nRadio Obradoiro, Santiago de Compostela (Galicia, Espa\u00f1a)\n2000:\n1\u00ba Premio.\n\"I D\u00eda da M\u00fasica Xove\"\n\"Irtio\"\nXUGA\n1999:\nFinalista.\n\"San Estevo de Ribas de Sil\"\n\"Irtio\"\nZouma Records, Ourense (Galicia, Espa\u00f1a)\n1999:\n1\u00ba Premio.\n\"X Concurso de M\u00fasica Folk de Galicia\"\n\"Irtio\"\nXUGA\nXurado.\n2013:\n\"I Concurso Rosaliano de Composici\u00f3ns breves\"\nCMUS Profesional de Vigo\n2011:\n\"IV Concurso Galego de Composici\u00f3n para Banda de M\u00fasica e Secci\u00f3n Sinf\u00f3nica\"\nFederaci\u00f3n Galega de Bandas de M\u00fasica Populares e XUGA\n2011:\n\"X Certame de Novos Int\u00e9rpretes Solistas Jos\u00e9 Valc\u00e1rcel\"\nA Estrada (Galicia, Espa\u00f1a)"}
{"id": "343898", "revid": "47527", "url": "https://gl.wikipedia.org/wiki?curid=343898", "title": "Umeiro mediterr\u00e1neo", "text": ""}
{"id": "343906", "revid": "1131", "url": "https://gl.wikipedia.org/wiki?curid=343906", "title": "Bouza Longa", "text": "O top\u00f3nimo galego Bouza Longa pode referirse a:"}
{"id": "343907", "revid": "1131", "url": "https://gl.wikipedia.org/wiki?curid=343907", "title": "Bouza Maior", "text": "O top\u00f3nimo galego Bouza Maior pode referirse a:"}
{"id": "343908", "revid": "1131", "url": "https://gl.wikipedia.org/wiki?curid=343908", "title": "A Bouza Maior", "text": ""}
{"id": "343909", "revid": "23204", "url": "https://gl.wikipedia.org/wiki?curid=343909", "title": "Aquiminzaque", "text": "Aquiminzaque foi o cuarto e derradeiro zaque de Hunza, que hoxe \u00e9 a cidade colombiana de Tunja. Foi o gobernante da parte norte da confederaci\u00f3n muisca cando os conquistadores espa\u00f1ois chegaron \u00e1s terras altas de Colombia. A s\u00faa contraparte \"zipa\" na \u00e1rea sur da Confederaci\u00f3n muisca foi Zaquesazipa.\nBiograf\u00eda.\nH\u00e1bil l\u00edder dende os seus dous primeiros anos de mando, o seu goberno foi interrompido polos avatares dos conquistadores espa\u00f1ois no seu territorio. Nun principio, mantivo colaboraci\u00f3n con estes e mesmo se converteu \u00f3 catolicismo, mais \u00f3 decatarse das esixencias dos conquistadores fronte \u00f3 pobo muisca, non tardou en amosar a s\u00faa inconformidade e rebeli\u00f3n. Foi executado por Hern\u00e1n P\u00e9rez de Quesada mediante decapitaci\u00f3n.\nCoa s\u00faa morte chegar\u00eda a s\u00faa fin a Confederaci\u00f3n muisca."}
{"id": "343910", "revid": "56817", "url": "https://gl.wikipedia.org/wiki?curid=343910", "title": "A Bouza Vella", "text": "O top\u00f3nimo galego A Bouza Vella pode referirse a:"}
{"id": "343911", "revid": "1131", "url": "https://gl.wikipedia.org/wiki?curid=343911", "title": "Bouzaboa", "text": "O top\u00f3nimo galego Bouzaboa pode referirse a:"}
{"id": "343912", "revid": "1131", "url": "https://gl.wikipedia.org/wiki?curid=343912", "title": "Bouzach\u00e1s", "text": "O top\u00f3nimo galego Bouzach\u00e1s pode referirse a:"}
{"id": "343914", "revid": "1131", "url": "https://gl.wikipedia.org/wiki?curid=343914", "title": "Bouzalonga", "text": "O top\u00f3nimo galego Bouzalonga pode referirse a:"}
{"id": "343915", "revid": "1131", "url": "https://gl.wikipedia.org/wiki?curid=343915", "title": "Bouzamar", "text": "O top\u00f3nimo galego Bouzamar pode referirse a:"}
{"id": "343916", "revid": "1131", "url": "https://gl.wikipedia.org/wiki?curid=343916", "title": "A Bouza da Cabra", "text": ""}
{"id": "343917", "revid": "1131", "url": "https://gl.wikipedia.org/wiki?curid=343917", "title": "Bouza da Fonte", "text": ""}
{"id": "343918", "revid": "1131", "url": "https://gl.wikipedia.org/wiki?curid=343918", "title": "Bouza de Mouros", "text": ""}
{"id": "343919", "revid": "12452", "url": "https://gl.wikipedia.org/wiki?curid=343919", "title": "A Bouza do Home", "text": ""}
{"id": "343920", "revid": "1131", "url": "https://gl.wikipedia.org/wiki?curid=343920", "title": "Bouza Nova", "text": ""}
{"id": "343921", "revid": "1131", "url": "https://gl.wikipedia.org/wiki?curid=343921", "title": "A Bouzada", "text": ""}
{"id": "343922", "revid": "1131", "url": "https://gl.wikipedia.org/wiki?curid=343922", "title": "Bouzadrago", "text": ""}
{"id": "343923", "revid": "1131", "url": "https://gl.wikipedia.org/wiki?curid=343923", "title": "O Bouzal", "text": ""}
{"id": "343924", "revid": "1131", "url": "https://gl.wikipedia.org/wiki?curid=343924", "title": "Bouzamelle", "text": ""}
{"id": "343925", "revid": "1131", "url": "https://gl.wikipedia.org/wiki?curid=343925", "title": "Bouzamonte", "text": ""}
{"id": "343926", "revid": "1131", "url": "https://gl.wikipedia.org/wiki?curid=343926", "title": "Bouzanogueira", "text": ""}
{"id": "343927", "revid": "1131", "url": "https://gl.wikipedia.org/wiki?curid=343927", "title": "Bouzarrara", "text": ""}
{"id": "343928", "revid": "1131", "url": "https://gl.wikipedia.org/wiki?curid=343928", "title": "Bouzarredonda", "text": ""}
{"id": "343929", "revid": "1131", "url": "https://gl.wikipedia.org/wiki?curid=343929", "title": "Bouzarroma", "text": ""}
{"id": "343930", "revid": "98629", "url": "https://gl.wikipedia.org/wiki?curid=343930", "title": "Manuale d'amore", "text": "Manuale d'amore \u00e9 un filme italiano dirixido e co-escrito por Giovanni Veronesi que se estreou no 2005. Tivo d\u00faas secuelas, \"Manuale d'amore 2 \u2013 Capitoli successivi\" no 2007, e \"Manuale d'amore 3\" no 2011."}
{"id": "343934", "revid": "98629", "url": "https://gl.wikipedia.org/wiki?curid=343934", "title": "A noite dos mortos viventes", "text": "A noite dos mortos viventes (en ) \u00e9 un filme estadounidense dirixido por George A. Romero que se estreou en 1968. Est\u00e1 protagonizado por Duane Jones e Judith O'Dea. Tivo un orzamento de 114\u00a0000 d\u00f3lares e converteuse nun grande \u00e9xito comercial recadando 12 mill\u00f3ns de d\u00f3lares nos Estados Unidos e 18 mill\u00f3ns internacionalmente. Dende ent\u00f3n, converteuse nun cl\u00e1sico de culto, e malia que nun primeiro momento, foi duramente criticado polo seu gore expl\u00edcito, foi posteriomente louvado pola cr\u00edtica e seleccionado pola Biblioteca do Congreso para a s\u00faa conservaci\u00f3n no National Film Registry, como un filme \"cultural, hist\u00f3rico, ou esteticamente significativo\".\nFoi emitido na TVG o 13 de maio de 1991."}
{"id": "343935", "revid": "23204", "url": "https://gl.wikipedia.org/wiki?curid=343935", "title": "Night of the Living Dead", "text": ""}
{"id": "343937", "revid": "56817", "url": "https://gl.wikipedia.org/wiki?curid=343937", "title": "Juli\u00e1n de Revollar Mihura", "text": "Juli\u00e1n de Revollar Mihura, foi un pol\u00edtico e empresario conserveiro en Baiona, que ostentou a alcald\u00eda interinamente entre febreiro de 1930 e xu\u00f1o do mesmo ano"}
{"id": "343938", "revid": "98629", "url": "https://gl.wikipedia.org/wiki?curid=343938", "title": "Batalla de Winwaed", "text": "A Batalla de Winwaed (en gal\u00e9s: \"Maes Gai\", en lat\u00edn \"Strages Gai Campi\") librouse o 15 de novembro de 655 (ou 654) entre os reis Penda de Mercia e Oswiu de Northumbria, obtendo a derrota e morte de Penda.\nHistoria.\nO choque foi un dos m\u00e1is importantes entre os primeiros reinos anglosax\u00f3ns do norte e do sur de Gran Breta\u00f1a, pero co\u00f1\u00e9cense poucos detalles. Os dous ex\u00e9rcitos enfront\u00e1ronse nas marxes dun r\u00edo chamado \"Winwaed\", pero este r\u00edo nunca foi identificado a pesar do feito de que, posibelmente, fose un afluente do r\u00edo Humber .\nAs ra\u00edces da batalla p\u00f3dense atopar no crecente poder de Penda en Inglaterra despois de varias vitorias militares sobre o anteriormente dominante reino de Northumbria. Aliados con Cadwallon ap Cadfan do Reino de Gwynedd, derrotou e matou a Edwin de Northumbria en Hatfield en 633, e m\u00e1is tarde tam\u00e9n derrotou e matou a Oswald de Bernicia na Batalla de Maserfield en 642. Esta batalla marcou o final da supremac\u00eda do reino de Northumbria e nos anos que se seguiron Penda estaba centrado na s\u00faa campa\u00f1a contra Bernicia, chegando a sitiar Bamburgh.\nBatalla.\nPenda, despois de reunir os seus aliados de Anglia oriental e do pa\u00eds de Gales, marchou cara o norte, levando unha forza de \"trinta se\u00f1ores da guerra\". Oswiu, irm\u00e1n de Oswald e o rei de Bernicia, a parte norte de Northumbria, foi asediado por Penda nun lugar chamado \"Urbs Iudeu\" e levou o fillo de Oswiu, Egfrid como ref\u00e9n. Ao parecer Oswiu estaba o suficientemente desesperado como para ofrecer grandes tesouros a Penda a cambio da paz. Segundo Beda, a oferta foi rexeitada por Penda, que estaba determinado a destru\u00edr a Oswiu. Pero a \"Historia Brittonum\" contradi a Beda, dicindo que Penda aceptou e distribu\u00edu o tesouro entre os seus aliados brit\u00e1nicos. Se aceptarmos esta versi\u00f3n, os eventos posteriores poden interpretarse entendendo que Penda e o seu ex\u00e9rcito estaban volvendo a casa, cando foron emboscados preto do r\u00edo \"Winwaed.\" Argum\u00e9ntase que Penda e o seu ex\u00e9rcito estar\u00edan nunha posici\u00f3n estrat\u00e9xica dif\u00edcil de defender durante a s\u00faa retirada, dando a Oswiu unha oportunidade para atacar demasiado boa como para deixala escapar.\n\u00c9 case seguro que o pequeno ex\u00e9rcito de Oswiu estaba inicialmente en desvantaxe numericamente fronte ao de Mercia, pero Penda sufriu as deserci\u00f3ns dos seus aliados. Segundo a \"Historia Brittonum\", Cadafael ap Cynfeddw de Gwynedd abandonouno e Beda di que Aethelwald de Deira se retirou da batalla para esperar o resultado desede un lugar seguro. Penda foi totalmente derrotado, e tanto el como Ethelhere, rei de Anglia Oriental, foron mortos, xunto con preto de trinta outros \"duces regii\". A batalla disputouse na lama das marxes do r\u00edo despois dunhas choivas, moi pesados e Beda di que \"moitos m\u00e1is foron afogados, no canto de destru\u00eddos pola espada\". Beda menciona que a Penda lle cortaron a cabeza. No s\u00e9culo XII, Henry de Huntingdon ampl\u00eda a versi\u00f3n de Beda para inclu\u00edr unha intervenci\u00f3n sobrenatural e observou que Penda, ao morrer violentamente no campo de batalla, veu a sufrir o mesmo destino que ti\u00f1a inflixido aos demais durante o seu violento reinado.\nOs eventos posteriores.\nA batalla foi decisiva para establecer as posici\u00f3ns de poder de Northumbria e Mercia. Northumbria recuperou o poder perdido tras a batalla de Maserfield e Mercia foi derrotada e dividida, quedando o norte so o poder de Oswiu e o sur baixo o poder do fillo de Penda, Peada, rei cristi\u00e1n, casado cunha princesa de Bernicia e que ser\u00eda asasinado en 656.\nA batalla marcou tam\u00e9n o final do paganismo anglosax\u00f3n. Penda continuara fiel ao paganismo tradicional, malia a conversi\u00f3n doutros monarcas anglosax\u00f3ns. Pero despois da s\u00faa morte, todos os reis que gobernar\u00e1n (inclu\u00edndo os seus fillos Peada, Wulfhere e \u00c6thelred) foron cristi\u00e1ns."}
{"id": "343942", "revid": "1131", "url": "https://gl.wikipedia.org/wiki?curid=343942", "title": "O Bouzo", "text": "O top\u00f3nimo galego O Bouzo pode referirse a:"}
{"id": "343944", "revid": "1131", "url": "https://gl.wikipedia.org/wiki?curid=343944", "title": "Bouzos", "text": "O top\u00f3nimo galego Bouzos pode referirse a:"}
{"id": "343945", "revid": "1131", "url": "https://gl.wikipedia.org/wiki?curid=343945", "title": "Os Bouzos", "text": ""}
{"id": "343947", "revid": "1131", "url": "https://gl.wikipedia.org/wiki?curid=343947", "title": "O Bouz\u00f3n", "text": ""}
{"id": "343948", "revid": "1131", "url": "https://gl.wikipedia.org/wiki?curid=343948", "title": "Bouz\u00f3s", "text": "O top\u00f3nimo galego Bouz\u00f3s pode referirse a:"}
