{"id": "322498", "revid": "23204", "url": "https://gl.wikipedia.org/wiki?curid=322498", "title": "Reino de Anglia Oriental", "text": "O Reino de Anglia Oriental (\"\u0112ast Engla r\u012bce\", \"Reino dos anglos orientais\"), un dos sete reinos tradicionais da chamada Heptarqu\u00eda Anglosaxoa, foi fundado ao redor do ano 600 e cubr\u00eda o territorio actualmente ocupado polos condados de Suffolk, Norfolk e Cambridgeshire.\nOrixes do Reino de Anglia Oriental.\nAs fontes temper\u00e1s sobre o reino de Anglia Oriental son escasas, quizais pola desaparici\u00f3n dos arquivos das sedes episcopais (Dommoc e Elmham) durante as invasi\u00f3ns danesas de finais do s\u00e9culo IX. Beda non adica demasiada atenci\u00f3n ao reino, nin tampouco o fai a \"Cr\u00f3nica anglosaxoa\" (ASC). Igualmente e a diferenza doutros reinos apenas hai \"charters\", (cartas), outorgados polos reis anglos neste territorio. Por todo iso as fontes primarias sobre o reino son as vidas dalg\u00fans santos (san Fursa, santa Eteldreda e san Guthlac) e en compensaci\u00f3n \u00e1 falta de datos hist\u00f3ricos atop\u00e1monos que Anglia Oriental \u00e9 o reino con maior cantidade de sitios arqueol\u00f3xicos e de maior envergadura (Sutton Hoo, Snape, Spong Hill etc.).\nExiste un consider\u00e1bel baleiro de datos hist\u00f3ricos desde as probas arqueol\u00f3xicas de asentamentos anglosax\u00f3ns na zona desde finais do s\u00e9culo IV at\u00e9 o primeiro rei do cal temos confirmaci\u00f3n, R\u00e6dwald, que sobe ao trono cara a finais do s\u00e9culo VI. Anglia Oriental \u00e9 o primeiro lugar de Inglaterra onde se atopan asentamentos anglosax\u00f3ns independentes, que mostran unha forte relaci\u00f3n con outros sitios arqueol\u00f3xicos achados en Escandinavia da mesma \u00e9poca. Os suxestivos paralelismos iconogr\u00e1ficos levaron a pensar a alg\u00fans historiadores que os \"wuffingas\" (a dinast\u00eda reinante en Anglia Oriental) eran os gobernantes dos gautas (\"Geats\", \"Got\u00e4rs\") que fuxir\u00edan do seu reino cando foron conquistados polos \"sui\u00f3ns\" (\"Svear\", suecos centrais), pobos citados no poema \u00e9pico \"Beowulf.\" Autores como Rupert Bruce-Mitford ou Sam Newton relacionan etimoloxicamente aos \"wuffingas\" cos \"wulfingas\" (o clan do lobo no \"Beowulf\"), co\u00f1ecidos nas sagas n\u00f3rdicas tam\u00e9n como \"Wylfings\" ou \"Ylfings\", e que eran o clan gobernante Gauta do Leste (Eastern Geats).\nNesta relaci\u00f3n entre Escandinavia e Inglaterra, atopamos a \"W\u014dden\" (\"\u00d3\u00f0inn\" na mitolox\u00eda n\u00f3rdica, \"Wodan\" ou \"Wotan\" na xerm\u00e1nica e \"Godan\" na longobarda), deus do pante\u00f3n xerm\u00e1nico relacionado co Mercurio romano: Na versi\u00f3n anglosaxoa \"W\u014ddan\" \u00e9 o proxenitor de todos os reis da heptarqu\u00eda, e concretamente o seu fillo Casere o antecesor dos Anglos Orientais. A xenealox\u00eda lendaria dos reis anglos ser\u00eda Woden, Casere, Tytmon, Hrothmund, Hryp, Wilhelm, Wehha e finalmente Wuffa, o ep\u00f3nimo da dinast\u00eda. Existe certo paralelismo entre os \"Oiscingas\" de Kent: Oisc (fundador da dinast\u00eda), Eormenric (pai do primeiro rei co\u00f1ecido, con certa verosimilitude hist\u00f3rica) e Aethelberht (primeiro rei de Kent e \"Bretwalda\") e os \"wuffingas\": Wuffa (fundador), Tyttla (pai de R\u00e6dwald) e R\u00e6dwald (primeiro rei e tam\u00e9n \"Bretwalda\").\nA\u00ednda que non se pode encher a historia pol\u00edtica entre o fin da dominaci\u00f3n romana e os reinados dos primeiros \"wuffingas\" do s\u00e9culo VII, si podemos deducir a trav\u00e9s dos datos arqueol\u00f3xicos a presenza de asentamentos anglosax\u00f3ns como \"foederati\" ou \"laeti\" desde os comezos do s\u00e9culo V, asentados na zona para defender a illa dos cada vez m\u00e1is frecuentes asaltos de pictos, escandinavos, fris\u00f3ns e teut\u00f3ns. Os principais asentamentos \"Nor\u00fefolc\" (pobo do norte) e \"S\u016b\u00fefolc\" (pobo do sur) puideron ser as primeiras estruturas pol\u00edticas independentes do goberno provincial britanoromano que m\u00e1is tarde ser\u00edan o embri\u00f3n do reino \"wuffinga\". Tal reino consolidar\u00edase a semellanza do reino meridional de Kent, cuxo primeiro \"Bretwalda\" Aethelberht, ser\u00eda o exemplo para o cambio da tradicional asemblea tribal xerm\u00e1nica (\"folkmoot\" ou \"folkmote\"), \u00e1 dunha monarqu\u00eda unida a unha asemblea de nobres ou homes ilustres (\"witenagemot\" ou \"witan\"). Os sitios arqueol\u00f3xicos de Sutton Hoo e Snape, en Suffolk parecen indicar que este proceso se deu primeiramente no sur e que R\u00e6dwald ser\u00eda o unificador de todo o territorio baixo un s\u00f3 rei.\nNome e t\u00edtulos.\nO nome de Anglia Oriental \u00e9 en realidade un galicismo (de Est-Anglie) introducido polos historiadores postconquista (tras a invasi\u00f3n normanda de Inglaterra do s\u00e9culo XI) que usaban os termos franceses, o mesmo termo ingl\u00e9s (East Anglia) \u00e9 tam\u00e9n un galicismo. En realidade as fontes antigas nunca se refiren ao territorio (Anglia Oriental) sen\u00f3n aos poboadores (\"East Angles\" ou \"Angli Orientales\"). Os reis de Anglia Oriental tampouco utilizaban o adxectivo \"oriental\" nos seus propios t\u00edtulos, sen\u00f3n que polo xeral se denominaban \"Rex Anglorum\" simplemente, como demostran alg\u00fans documentos de R\u00e6dwald, ou moedas dos reinados de Aethelstan e Eadmund.\nO termo Anglia Oriental (ou a s\u00faa versi\u00f3n inglesa East Anglia) xeneralizouse nos libros de historia, de forma que \u00e9 m\u00e1is utilizado para referirse ao Reino dos Anglos Orientais. A popularidade de tal denominaci\u00f3n chega \u00e1 proposta de utilizala como nomenclatura para unha rexi\u00f3n que englobar\u00eda Suffolk, Norfolk, Cambridgeshire e a cidade de Peterborough. Igualmente existen a Universidade de East Anglia en Norwich, a diocese cat\u00f3lica de East Anglia, a Brigada de East Anglia do ex\u00e9rcito brit\u00e1nico, ou os trens da National Express East Anglia.\nXeograf\u00eda.\nO antigo reino anglosax\u00f3n ocupaba a totalidade dos actuais condados de Suffolk e Norfolk e gran parte do leste do condado de Cambridgeshire. O norte e o oeste do reino limitaban co \"Mare Germanicum\" (mar do Norte), e a fronteira sur co Reino de Essex era o r\u00edo Stour, e as\u00ed permaneceu durante todo o per\u00edodo anglosax\u00f3n. Con todo a fronteira oeste co territorio dos Anglos Medios e Mercia era difusa e vari\u00e1bel, a\u00ednda que a ribeira do r\u00edo Ouse poder\u00eda ser o l\u00edmite tradicional do reino. Todo o territorio era moi chairo, e os outeiros non \u00edan m\u00e1is al\u00f3 dos 100 metros. S\u00f3 ao suroeste os pequenos outeiros do Newmarket Ridge, continuaci\u00f3n dos bosques de Essex, pasaban un pouco desta cifra, sendo o Great Wood Hill (128\u00a0m) o punto m\u00e1is alto do reino. Ao norte de Norfolk outros conxuntos de outeiros boscosos levant\u00e1banse por encima das chairas situadas case ao nivel do mar, sendo o punto m\u00e1is alto nesta zona o Beacon Hill (103\u00a0m).\nA zona costeira e amplas zonas do interior estaban caracterizadas polas marismas e pantanos. A antiga li\u00f1a costeira era moi diferente \u00e1 actual, xa que gran parte dela era alagada regularmente polo mar: os territorios de Broadland ao leste e os Fens ao oeste foron drenados nos \u00faltimos s\u00e9culos. A costa foi asentada de modo m\u00e1is firme, pero na \u00e9poca anglosaxoa, todas estas terras, agora excelentes campos de cultivo, eran un enorme conxunto de marismas, lagoas e lamazais. Os \"Wash\" eran o que denominamos chairas de marea, totalmente baixa a auga con marea alta que se descubr\u00edan coa marea baixa, eran zonas de areas, limos e lamazais sen case vexetaci\u00f3n. Os \"Marsh\" eran as marismas propiamente ditas ou marismas de auga salgada, con vexetaci\u00f3n herb\u00e1cea resistente \u00e1 salubridade da auga, alagadas ou descubertas que se alagaban en determinadas \u00e9pocas do ano. Os \"Fens\" eran marismas de auga doce, que tam\u00e9n ti\u00f1an inundaci\u00f3ns peri\u00f3dicas, a vexetaci\u00f3n herb\u00e1cea era moi abundante e eran frecuentes as turbeiras (\"peat\" bog). Os \"Moor\" eran p\u00e1ramos de marisma, non estaban alagados pero reti\u00f1an gran cantidade de auga no seu interior, e eran frecuentes os pozos de areas movedizas, os lamazais, os pantanos (\"bog\") e os pequenos lagos (mere). Os Fens eran a maior zona h\u00famida da Gran Breta\u00f1a, estaban situados ao redor do \"Metaris \u00c6stuarium\" (o estuario co\u00f1ecido actualmente como The Wash) alimentados polos r\u00edos Witham, Welland, Nene, Gran Ouse e os seus afluentes. As zonas h\u00famidas co\u00f1ecidas actualmente como \"The Broads\" form\u00e1banas o r\u00edo Yare e os seus afluentes, Bure, Ant, Thurne, Chet e o r\u00edo Waveney. Ao longo do litoral atop\u00e1banse m\u00e1is zonas de marisma, no norte as marismas do Babingley e o Heacham e as dos r\u00edos Burn e Stiffkey, e ao sur tam\u00e9n os r\u00edos Blyth, Alde, Deben e Orwell formaban outro conxunto de zonas h\u00famidas nas costas de Suffolk.\nOutra caracter\u00edstica da paisaxe de Anglia Oriental e neste caso realizados de forma artificial eran os \"dics\", \"ditches\" ou \"dykes\", xeralmente atribu\u00eddos aos anglosax\u00f3ns, pero que nalg\u00fans casos poder\u00edan ter unha existencia anterior. Trat\u00e1base dunhas construci\u00f3ns defensivas feitas con terra, que presentaban unha gabia inund\u00e1bel e un parapeto de 2 a 6 metros de altura e que se situaban atravesando as v\u00edas romanas e outros cami\u00f1os. Coloc\u00e1banse estratexicamente desde as marismas aos bosques de forma que dificultaban en gran medida o avance de tropas. Estudos arqueol\u00f3xicos con carbono-14 demostraron que a\u00ednda que puidesen ser anteriores \u00e1 \u00e9poca anglosaxoa, foron reforzados a finais do s\u00e9culo VI e principios do s\u00e9culo VII, posibelmente para evitar a invasi\u00f3n dos ex\u00e9rcitos de Penda de Mercia. O m\u00e1is grande era o Devil's Dyke ou St Edmund's Dyke (ou simplemente o \"Miceldic\", a Gran Gabia), que cunha distancia duns 12\u00a0km \u00eda desde as marismas do r\u00edo Cam at\u00e9 o bosque de Newmarket. Tam\u00e9n defendendo a Icknield Way estaban o Bran (ou Heydon) Ditch, o Brent Ditch, o Fleam Dyke e o Black Ditches.\nPoboaci\u00f3n e localidades.\nAnglia Oriental era o territorio da tribo celta dos icenos durante o per\u00edodo romano. No ano 60-61 a rebeli\u00f3n da ra\u00ed\u00f1a Boudica \u00e1 fronte da s\u00faa tribo e os seus veci\u00f1os, os trinovantes, acabou coa derrota celta e unha dura represi\u00f3n posterior (f\u00e1lase da morte de m\u00e1is de 80\u00a0000 britanos), o que posibelmente provocou a desaparici\u00f3n dos icenos. Sen estrato nativo, Anglia Oriental foi recolonizada por xermanos, d\u00e1lmatas e outros pobos do Imperio. \u00c1 chegada dos anglos no s\u00e9culo V, existir\u00eda xa poboaci\u00f3n saxoa no pa\u00eds que posibelmente aumentar\u00eda nese tempo, polo que a pesar do nome de anglos orientais podemos falar dunha poboaci\u00f3n xenuinamente anglosaxoa, no sentido de uni\u00f3n de ambos os pobos que se d\u00e1 en Anglia Oriental como en ningunha outra parte da illa. Pero non s\u00f3 anglos e sax\u00f3ns chegaron a estas terras, polos top\u00f3nimos de moitas localidades podemos presumir a presenza de fris\u00f3ns (Friston, Freston, Fressingfield), suabos (Swaffham, Swaffield), daneses (Denenham, Daneston) e sui\u00f3ns (Swefling, Sweilland). As relaci\u00f3ns escandinavas parecen apoiadas pola arqueolox\u00eda, xa que a tumba de Sutton Hoo ten evidentes similitudes con tumbas do per\u00edodo Vendel, en Suecia e mesmo alg\u00fans autores afirman que a dinast\u00eda reinante, os \"wuffingas\" provi\u00f1a dunha tribo gauta, habitantes do sur de Suecia. Anglia Oriental, situada na zona m\u00e1is pr\u00f3xima a Escandinavia, era a candidata perfecta para o desembarco das naves provenientes da pen\u00ednsula n\u00f3rdica, como posteriormente se demostra coa formaci\u00f3n do reino viquingo do Danelaw ou Anglia Oriental danesa no s\u00e9culo X.\nO patr\u00f3n de asentamento anglosax\u00f3n prescinde dos grandes n\u00facleos de poboaci\u00f3n e disp\u00e9rsase no territorio en aldeas, granxas e casais (\"hams\", \"tuns\", \"felds\") familiares conectadas por centros de comercio pr\u00f3ximos a r\u00edos e cami\u00f1os (\"wics\"): deste xeito nacen as vilas e posteriormente cidades como \"Northwic\" (Norwich) ou \"Gippeswic\" (Ipswich), as actuais capitais de Norfolk e Suffolk, respectivamente. As cidades britanorromanas son abandonadas, Venda Icenorum (Caistor St. Edmunds), a capital dos icenos non \u00e9 ocupada polos anglos, talvez tan s\u00f3 a utilizaron como fortificaci\u00f3n. De Sitomagus, un asentamento romano en Suffolk nomeado no Itinerario Antonino \u00e9nos desco\u00f1ecida a s\u00faa localizaci\u00f3n, talvez Ixworth, preto de Ipswich, foi totalmente abandonada, as\u00ed como Cobretovium, que quizais sexan os restos atopados en Baylham House en Suffolk. Os fortes romanos do \"Litus saxonicus\" (Saxon Shore, a \"costa saxoa\") con todo seguiron defendendo as costas do reino, as\u00ed Branodunum converteuse no forte de \"Bronceastre\" (Brancaster) e Gariannum foi \"Cnobheresburg\" (Burgh Castle) ao que se lle engadiu un mosteiro irland\u00e9s no 630, o primeiro no sur de Gran Breta\u00f1a.\nOs arque\u00f3logos presumen que o coraz\u00f3n do reino dos \"wuffingas\" atop\u00e1base no sueste de Suffolk, dado que os m\u00e1is importantes xacementos de barcos funerarios e enterramentos de finais do s\u00e9culo VI e principios do VII se atopan na zona (Sutton Hoo e Snape). A\u00ednda que \u00e9 dif\u00edcil precisar a capital do reino (no caso de que esta existise), alg\u00fans lugares son candidatos a iso; \"Rendl\u00e6sham\" puidese ser a residencia real, polo menos cos primeiros reis durante o s\u00e9culo VII, \"Cynnighalla\" (o \"sal\u00f3n dos reis\"), ten un nome ben expresivo respecto diso a\u00ednda que non hai evidencias arqueol\u00f3xicas que avalen a s\u00faa capitalidade. As sedes episcopais adoitaban coincidir nos reinos anglosax\u00f3ns coas localidades principais do reino, pero no caso de Anglia Oriental non se sabe onde estaba a s\u00faa primeira sede, Dommoc; dub\u00eddase se era a actual vila de Dunwich (gran parte da mesma est\u00e1 afundida hoxe baixo as augas) da que se sup\u00f3n era un pr\u00f3spero porto e estaleiro no s\u00e9culo VII. A aparente conexi\u00f3n entre Felixstowe e o nome F\u00e9lix (primeiro bispo de Dommoc) \u00e9 suxestiva, pero non hai ningunha referencia \u00e1 cidade antes do s\u00e9culo XIII, alg\u00fans apuntan cara ao Walton Castle, pr\u00f3ximo a Felixtowe como lugar da sede. Con todo a controversia est\u00e1 lonxe de ser resolta. No 672 a sede episcopal foi dividida entre Dommoc e Elmham, co que parece que a capitalidade se despraza cara ao norte, ou se tenta unha maior unificaci\u00f3n entre os dous n\u00facleos de asentamentos anglosax\u00f3ns, \"Nor\u00fefolc\" (pobo do norte) situado ao longo dos vales do Yare e o Wetsum e \"S\u016b\u00fefolc\" (pobo do sur) no sueste entre os r\u00edos Orwell e Blyght. Precisamente en North Elmham at\u00f3pase o cemiterio anglosax\u00f3n m\u00e1is grande que se atopou en toda Inglaterra, Spong Hill, que consta de 2259 cremaci\u00f3ns e outro cemiterio pr\u00f3ximo do s\u00e9culo VI con 57 inhumaci\u00f3ns.\nNa zona oeste de Anglia Oriental atop\u00e1base Theodford, situada na Ickniel Way. Alg\u00fans autores supo\u00f1en que os reis se trasladaron a esta localidade que estaba m\u00e1is pr\u00f3xima da controvertida fronteira oeste e as fortificaci\u00f3ns anglas fronte ao expansivo veci\u00f1o reino de Mercia; de feito a sede episcopal foi trasladada a Thetford no 1075. Un pouco m\u00e1is ao sur atop\u00e1base outra cidade real, \"Beodericsworth\", (Bury St. Edmunds), na cal o rei Sigeberht fundou un mosteiro cara ao 633 e que no 870 se converteu nun lugar de peregrinaci\u00f3n ao estar a tumba do rei Edmund, derrotado polos daneses, e cuxo altar erixido ti\u00f1a fama de milagroso de forma que no 925 a vila cambiou o nome por St. Edmund's Bury. M\u00e1is ao oeste est\u00e1n os territorios dos anglos centrais onde Eteldreda de Ely, filla do rei Anna, fundou a abad\u00eda de Ely, quizais na terra regalada polo seu primeiro marido Tondbert, pr\u00edncipe dos \"gyrwas\" do sur. Este mosteiro foi lugar de peregrinaci\u00f3n at\u00e9 a s\u00faa destruci\u00f3n polos daneses no 870. \"Grantabrycge\" (\"Ponte sobre o Granta\"), situada nun estrat\u00e9xico cruzamento de cami\u00f1os, era o forte romano de Duroliponte e a actual Cambridge, que durante o per\u00edodo anglosax\u00f3n declinou a\u00ednda que cara ao s\u00e9culo IX foi recuperando a s\u00faa poboaci\u00f3n e importancia comercial.\nHistoria.\nO Reino Wuffinga (570-630).\nO primeiro rei de Anglia Oriental con apoio hist\u00f3rico \u00e9 o \"bretwalda\" Raedwald. Dos seus antecesores, Wuffa e Tyttla apenas temos unhas lista xeneal\u00f3xicas, como a de Beda na s\u00faa \"Historia ecclesiastica gentis Anglorum\", Nennio na s\u00faa Historia Brittonum, ou na xenealox\u00eda do rei Aelfwald que forma parte da \"Anglian collection\" do co\u00f1ecido como \"Textus Roffensis\". As datas dos seus reinados, Wuffa (571-578), Totila (578-593), son conxecturas do historiador postconquista Roger de Wendover, do cal tampouco co\u00f1ecemos as s\u00faas fontes primarias no caso de que as tivese, e posibelmente a autoridade de ambos os reis non chegar\u00eda m\u00e1is al\u00f3 da zona sueste, o territorio co\u00f1ecido como \"S\u016b\u00fefolc\".\nA primeira aparici\u00f3n de Anglia Oriental na Historia de Beda (e por tanto primeira referencia \"hist\u00f3rica\" do reino) \u00e9 durante o reinado de Raedwald, e dise que era un dos reinos que estaban baixo a autoridade de Aethelberht de Kent, a\u00ednda que non sabemos de certo at\u00e9 que punto o reino anglo estaba supeditado ao reino xuto. Segundo Beda, Raedwald foi bautizado en Kent, pero ao volver \u00e1 s\u00faa terra renunciou \u00e1 s\u00faa nova fe e volveu aos deuses pag\u00e1ns, por influencia da s\u00faa esposa e os seus mestres pag\u00e1ns. Raedwald fora aumentando o seu propio dominio sobre os anglos orientais unificando todo o reino, \u00e1 vez que ampliou a s\u00faa influencia cara ao oeste controlando os territorios dos anglos centrais, o reino de Lindsey e intervindo nos asuntos dos reinos ao norte do r\u00edo Humber. \u00c6thelfrith de Bernicia obtivo o control do reino veci\u00f1o de Deira, polo que Edwin de Deira tivo que se exiliar e foi acollido na corte de Raedwald. O rei de Northumbria (Bernicia e Deira unidas) ofreceu ao rei de Anglia Oriental unha gran suma de di\u00f1eiro pola morte de Edwin, pero Raedwald negouse. A negativa de Anglia Oriental de entregar ao h\u00f3spede provocou o enfrontamento de ambos os reinos, que culminou en 616 na batalla do r\u00edo Idle (en Lindsey) coa derrota e morte de \u00c6thelfrith e a restauraci\u00f3n de Edwin non s\u00f3 en Deira sen\u00f3n tam\u00e9n en Bernicia, e os fillos de \u00c6thelfrith deberon exiliarse ao norte, ao reino de Dalriada onde foron acollidos. Ese mesmo ano morre Aethelberht de Kent, o rei dominante do sur de Inglaterra e Raedwald vai ser o herdeiro da hexemon\u00eda do de Kent. O rei de Anglia Oriental vai ser o novo \"Bretwalda\", controlando as\u00ed ademais do seu reino, os de Essex, Kent, Middlessex, Suth-ge (Surrey), etc. A importancia do reinado de Raedwald, as\u00ed como a coincidencia de datas fan a este rei o principal candidato para ser o ocupante da magn\u00edfica tumba de Sutton Hoo.\nTras a morte de Raedwald no 624 suc\u00e9deo o seu fillo m\u00e1is novo Eorpwald (o seu fillo m\u00e1is vello R\u00e6genhere morreu na batalla do r\u00edo Idle), parece que baixo o padroado de Edwin de Northumbria ao que o seu pai apoiara na s\u00faa subida ao trono. Edwin converteuse ao cristianismo e animou ao rei de Anglia Oriental a facer o mesmo. Paulino, bispo de York, parece ser que foi o encargado de bautizar ao novo rei de Anglia Oriental apadri\u00f1ado polo rei de Northumbria. Con todo o partido pag\u00e1n segu\u00eda sendo forte en Anglia Oriental, e Eorpwald foi asasinado por Ricberht que devolveu ao reino ao paganismo. Non se te\u00f1en moitos datos deste reinado, simplemente espec\u00falase que Ricberht gobernou durante tres anos durante os cales Anglia Oriental seguiu sendo pag\u00e1 at\u00e9 a chegada de Sigeberht, exiliado na Galia. Sigeberht poder\u00eda ser fillo natural de Raedwald e pouco se sabe da s\u00faa vida anterior \u00e1 s\u00faa volta a Anglia Oriental, nin de como subiu ao trono. Con todo, cara ao 629 Sigeberht era rei de Anglia Oriental xunto a Ecgric (tam\u00e9n posibelmente da familia \"Wuffinga\", a\u00ednda que de incerto parentesco). O novo rei d\u00e1 un importante impulso \u00e1 cristianizaci\u00f3n dos anglos, e veu acompa\u00f1ado de Fiz de Burgundia, que estableceu a primeira sede bispal no reino, o bispado de Dommoc, posibelmente en Dunwich ou Walton Castle. Sigeberht tam\u00e9n estableceu a primeira escola onde se pod\u00eda aprender a ler e escribir en lat\u00edn seguindo o modelo das escolas dos reinos francos e \u00e1 cal incorporou profesores de Kent. O reino de Anglia Oriental foi no relixioso unha ponte entre as d\u00faas tradici\u00f3ns cristi\u00e1s da \u00e9poca, a Igrexa romana e a Igrexa c\u00e9ltica, xa que tam\u00e9n Sigeberht permitiu aos monxes irlandeses san Fursa, san Foil\u00e1n de Fosses e san Ultan establecer o mosteiro de \"Cnobheresburg\" (Burgh Castle) segundo a regra de san Columbano. O propio Sigeberht decidiu dedicarse \u00e1 vida mon\u00e1stica, abdicou en Ecgric e retirouse ao mosteiro fundado por san Fiz en \"Beodricesworth\" (Bury St. Edmunds).\nA guerra contra Mercia (630-654).\nA principios da d\u00e9cada do 630 vai comezar a expansi\u00f3n de Mercia cara \u00e1 conquista da hexemon\u00eda na Inglaterra anglosaxoa. Penda de Mercia derrotara no 628 ao ex\u00e9rcito de Wessex na batalla de Cirencester controlando deste xeito o val do Severn e no 630 adopta como obxectivo o enfrontamento co at\u00e9 o momento reino hexem\u00f3nico, Northumbria. \u00danese co rei gal\u00e9s de Gwynedd, Cadwallon ap Cadfan e marchan contra Edwin de Northumbria. A batalla de Hatfield Chase foi desastrosa para Edwin e el e o seu fillo Osfrith morren na loita. O seu outro fillo Eadfrith \u00e9 capturado por Penda, que posteriormente o executa. O reino \u00e9 partido de novo en Deira e Bernicia. Cadwallon contin\u00faa devastando o reino anglo at\u00e9 a s\u00faa derrota un ano despois na batalla de Heavenfield. Con todo Penda, recentemente ascendido ao trono de Mercia decide atacar os territorios dos anglos centrais e Anglia Oriental que xa non est\u00e1n baixo a protecci\u00f3n de Northumbria. Sigeberht no seu retiro mon\u00e1stico \u00e9 chamado para se p\u00f3r \u00e1 fronte das tropas e a\u00ednda que nun principio refusa facelo, finalmente acepta liderar o ex\u00e9rcito a\u00ednda que sen portar armas. A batalla entre os anglos do leste e os mercianos non \u00e9 ben co\u00f1ecida e ad\u00f3itase datar cara ao 635. A vitoria de Penda \u00e9 total e ambos os reis de Anglia Oriental morren nela ademais de moitos nobres do reino, a morte do cristi\u00e1n Sigeberht \u00e9 considerada un martirio xa que Penda era pag\u00e1n, e \u00e9 venerado pola Igrexa anglicana como san Sigeberht.\nPenda non consolidou as s\u00faas conquistas ao oeste, talvez preocupado polas rivalidades din\u00e1sticas na mesma Mercia co seu irm\u00e1n Eowa. Isto permitiu a Anna fillo de Eni e sobri\u00f1o de Raedwald subir ao trono de Anglia Oriental, talvez co apoio de Oswald de Northumbria. Anna tentou reforzar a s\u00faa posici\u00f3n casando \u00e1 s\u00faa filla Seaxburh con Eorcemberht de Kent, co que o tres reinos, Kent, Anglia Oriental e Northumbria cimentaban unha alianza cristi\u00e1 en contra de Penda de Mercia. Oswald atacou a Penda e os seus aliados galeses Cynddylan ap Cyndrwyn de Powys e Cadwaladr ap Cadwallon de Gwynedd en 641 ou 642 na batalla de Maserfield e de novo a alianza pag\u00e1 obtivo a vitoria, acabando coa vida de Oswald. A morte do rei de Northumbria converte a Anna en principal rival de Penda e defensor dos inimigos do de Mercia; as\u00ed, cando Cenwalh de Wessex repudia \u00e1 s\u00faa esposa (irm\u00e1 de Penda) e este faino exiliarse do seu reino, Cenwalh recibe refuxio en Anglia Oriental. Anna tenta reforzar a fronteira oeste e toma o control da illa de Ely nos Fens, casando \u00e1 s\u00faa filla Eteldreda co pr\u00edncipe Tondberct dos \"Gyrwas\" do sur. Eteldreda funda o mosteiro de Ely, posteriormente destru\u00eddo polos viquingos. Tam\u00e9n se reforza o sistema defensivo de \"ditches\" ao longo da Icknield Way. Con todo o ex\u00e9rcito de Penda volve invadir Anglia Oriental no 651 e avanzan polo norte at\u00e9 cercar \"Cnobheresburg\". As tropas de Anna conseguen rexeitar aos mercianos en primeira instancia e permiten que os monxes fuxan cos seus libros e tesouros a Francia. Con todo Penda contraataca e Anna \u00e9 derrotado e debe exiliarse, posibelmente ao reino de Magonsaet onde reinaba Merewalh, a\u00ednda que regresa ao seu reino cara ao 654. Ese mesmo ano Penda volve invadir Anglia Oriental, os ex\u00e9rcitos at\u00f3panse en Bulcamp preto de \"Bledeburh\" (Blythburgh, Suffolk), e a vitoria \u00e9 unha vez m\u00e1is para os de Mercia, Anna e o seu fillo Jurmin morren na batalla. Ese mesmo ano san Botulfo (Botolph ou Botwulf de Thorney) comeza a construci\u00f3n do mosteiro de \"Ikanhoe\" (Iken, Suffolk) o m\u00e1is prob\u00e1bel dedicado ao recordo do rei morto e dos seus fillos canonizados san Jurmin, santa Seaxburh de Ely, santa Eteldreda de Ely (\u00c6thelthryth ou \u00c6\u00f0o\u00fery\u00f0), santa Ethelburga de Faremoutiers (\u00c6thelburh) e santa Withburga (Wihtburh).\nAethelhere, o irm\u00e1n m\u00e1is novo de Anna sucede a este no trono. Posibelmente xa exercer\u00eda o mando en nome do seu irm\u00e1n durante o seu exilio (651-654), a\u00ednda que non temos datos definitivos sobre iso. Anglia Oriental conv\u00e9rtese nun sub-reino de Mercia, e por iso Aethelhere se ve obrigado a unirse \u00e1 coalici\u00f3n de Penda de Mercia, Cadfael ap Cynfeddw de Gwynedd e Aethelwald de Deira contra Oswiu de Bernicia aliado co fillo de Penda, Peada (sub-rei dos Anglos Centrais) e Sigeberht II de Essex. A batalla definitiva d\u00e1se en Winwaed no 655 (ou 654), e tras a retirada dos seus aliados Cadfael e Aethelwald, Penda \u00e9 derrotado e morto e con el trinta dos seus comandantes, entre eles Aethelhere.\nPaz e prosperidade (654-750).\nA pesar da morte do seu rei, a derrota de Penda deu un respiro a Anglia Oriental, obxecto das continuas agresi\u00f3ns do rei de Mercia e o seu interese polo dominio dos territorios dos anglos centrais e orientais. Aethelwold, irm\u00e1n m\u00e1is novo de Anna e Aethelhere, sobe ao trono e at\u00f3pase no medio dunha nova disputa relixiosa, esta vez non entre cristi\u00e1ns e pag\u00e1ns, sen\u00f3n entre as d\u00faas formas de rito cristi\u00e1n presentes en Britania, o rito romano con sede en Canterbury (Kent) e York (Deira) e o rito celta defendido polos seguidores san Aidan e san Finan de Lindisfarne en Bernicia. En Anglia Oriental a influencia do rito de Iona era forte nun principio pola presenza dos monxes irlandeses de \"Cnobheresburg\", pero coa s\u00faa marcha, a sede de Dommoc quedou baixo a obediencia de Canterbury. Aethelwold exerceu no 662 de padri\u00f1o na conversi\u00f3n de Swithhelm rei de Essex realizada por san Cedd (enviado por Finan) de rito celta. A controversia tentouse arranxar no 664 no S\u00ednodo de Whitby no que prevaleceron os ritos romanos e as sedes episcopais repart\u00edronse entre os arcebispados romanos de Canterbury e York. Aethelwold morreu na peste do 664 que afectou moi especialmente a Gran Breta\u00f1a e Irlanda e na que tam\u00e9n morreron o bispo Cedd de Londres e o arcebispo Adeodato de Canterbury, os reis Eorconbehrt de Kent e Swithhelm rei de Essex.\nO longo reinado de Ealdwulf (664-713) \u00e9 un per\u00edodo de tranquilidade e crecemento para Anglia Oriental. Fillo de \u00c6thelric, alg\u00fans autores identif\u00edcano con Ecgric de Anglia Oriental; a s\u00faa nai era Hereswitha (H\u01e3resw\u012b\u00fe) pertencente \u00e1 casa real de Deira e irm\u00e1 de santa Hilda de Whitby. S\u00e1bese que a s\u00faa nai foi a Francia para facerse cargo da abad\u00eda de Chelles e posibelmente Ealdwulf acompa\u00f1ouna. Ealdwulf, cristi\u00e1n desde neno e relacionado familiarmente coas abad\u00edas e mosteiros dos reinos anglosax\u00f3ns, exerceu ao longo do reinado un importante papel de padroado, a s\u00faa curm\u00e1 Seaxburh era abadesa de \"Minster-in-Sheppey\" en Kent e Eteldreda no dobre mosteiro (mosteiro e abad\u00eda) de Ely. O avance da cristianizaci\u00f3n do reino m\u00f3strase na creaci\u00f3n da segunda sede obispal por Eadwulf en Elmham no 673 para o bispo Bedwin, que se independiza da de Dommoc do bispo \u00c6cce. No pol\u00edtico, as tradicionais disputas con Mercia diminu\u00edron, Anglia Oriental reafirmou o seu poder sobre a illa de Ely e a\u00ednda que reco\u00f1eceu o dominio de Mercia sobre Lindsey, continuouse co padroado de mosteiros e igrexas naquel pa\u00eds. O centro pol\u00edtico de Anglia Oriental seguiu sendo \"Rendl\u00e6sham\" e a s\u00faa zona, o que favoreceu o crecemento do pr\u00f3ximo porto de \"Gippeswick\" (Ipswich) convertido nun dos maiores novos emporios comerciais da \u00e9poca postromana. Nos peiraos de Gippeswick establec\u00e9ronse industrias de olar\u00eda de tipo holand\u00e9s e fris\u00f3n, establecementos de importaci\u00f3n de bens provenientes da rexi\u00f3n do Rhin e tam\u00e9n as primeiras cecas onde se cu\u00f1aron as primeiras \"sceattas\" do reino.\nAelfwald (713-749) do mesmo xeito que o seu pai ten un reinado longo, pr\u00f3spero e tranquilo no que se segue a mesma pol\u00edtica de paz cos reinos veci\u00f1os, padroado de igrexas e mosteiros e estabilidade interior. O seu reinado coincide cos de Ine de Wessex e Wihtred de Kent (o seu tradicional aliado), ambos os reis pac\u00edficos m\u00e1is interesados no desenvolvemento legal e social dos seus reinos que na expansi\u00f3n territorial. Tam\u00e9n con Mercia as relaci\u00f3ns son amig\u00e1beis, tras a morte de Ceolred a dinast\u00eda de Penda ext\u00ednguese e sobe ao trono Aethelbald, que anteriormente estivera exiliado nos Fens acollido polo ermit\u00e1n san Guthlac e protexido polos reis de Anglia Oriental, algo que o rei de Mercia agradecer\u00e1 e traducir\u00e1 nunhas flu\u00eddas relaci\u00f3ns con Aelfwald. A cu\u00f1axe de \"sceattas\" de prata (peniques) exp\u00e1ndese no tempo de Aelfwald e varios tipos destas moedas son atribu\u00eddas a produci\u00f3n de cecas de Anglia Oriental. A maior\u00eda son da chamadas serie 'R' derivadas de modelos de Kent e distribu\u00eddas principalmente no sueste do reino e especialmente na zona de \"Gippeswick\", no noroeste e os Fens son m\u00e1is habituais as moedas de serie 'Q' con afinidades cos peniques de Northumbria. Tam\u00e9n foron atopados en varios lugares de Anglia Oriental os chamados \"peniques porcos espi\u00f1os\" (\"porcupine sceattas\", serie 'E') the orixe franco-frisoa que mostran as conexi\u00f3ns comerciais de Anglia Oriental co continente, especialmente cos portos do Rhin como Domburg, Dorestad e Andernach, que achegaban ademais relaci\u00f3ns culturais entre os anglosax\u00f3ns e as culturas dos pa\u00edses fris\u00f3ns, francos, alam\u00e1ns, sax\u00f3ns, turinxios e burgundios.\n\"Gippeswick\" crece de forma substancial en tempo de Aelfwald, seguindo o modelo de Dorestad en Holanda, representa unha das primeiras cidades cunha planificaci\u00f3n urban\u00edstica de Gran Breta\u00f1a e que sobreviviu substancialmente at\u00e9 a nosa \u00e9poca. O emporio de \"Gippeswic\" conv\u00e9rtese nun dos principais portos comerciais do Mar do Norte e un dos catro portos que comunicaban a Inglaterra anglosaxoa co continente, \u00e1 parte dos tradicionais, situados en Kent no Paso de Calais. Aelfwald \u00e9 o \u00faltimo representante da dinast\u00eda \"wuffinga\" de Anglia Oriental, non se sabe se tivo algunha descendencia e nin sequera se tivo esposa. Trala s\u00faa morte no 749 Anglia Oriental entra nun per\u00edodo escuro ata que cae baixo o dominio de Mercia.\nHexemon\u00eda de Mercia (750-826)..\nNunha soa entrada (para o ano 749) duns anais do s\u00e9culo X ou XI, segundo Roger de Wendover, dise \" hunbeanna e alberht dividiron o reino entre eles\" e o historiador interpr\u00e9tao como a divisi\u00f3n de Anglia Oriental entre tres reis, Hun, Beanna e Alberht. A existencia de Beanna (Beorna, Beonna, Benna ou Beornus) e de Alberht (Eth\u00e6lbert ou \u00c6thelberht) est\u00e1 confirmada pola existencia de cu\u00f1axes co seu nome. Con todo Hun \u00e9 un caso moito m\u00e1is discut\u00edbel. Non hai ningunha proba m\u00e1is da s\u00faa existencia e hai outras pos\u00edbeis interpretaci\u00f3ns, o nome poder\u00eda ser Hunbeanna (ditem\u00e1tico) e habitualmente poder\u00edase reducir simplemente Beanna ou Benna, que ser\u00eda un hipocor\u00edstico; hun- \u00e9 habitual noutros nomes ditem\u00e1ticos como \u00c6thelhun, Hunferth ou Hunberht. Outra posibilidade \u00e9 que fose un ep\u00edteto do nome de Beorna, a semellanza do nome doutros reis como Aethelwold Moll ou Eadberht Praen. A \u00faltima hip\u00f3tese alternativa \u00e9 que fose unha palabra como \"Her\" (\u00e9 dicir, \"neste ano\") habitual nos inicios das entradas dos anais que alg\u00fan copista transformou en parte do nome de Beorna. O achado dunha \u00fanica moeda co nome de Eth\u00e6lbert, atopada nun dep\u00f3sito que conti\u00f1a ademais variedade de \"sceattas\" r\u00fanicas, moedas de Beonna, e outras, autentifican a data de dataci\u00f3n sen d\u00fabida e por eles a existencia de Albert/Etelbert. \u00c9 un penique de 42 % de riqueza en prata moi similar \u00e1s moedas realizadas na ceca do cu\u00f1ador Efe, o m\u00e1is habitual fabricante de moedas das atribu\u00eddas a Beorna. A existencia hist\u00f3rica deste \u00faltimo tam\u00e9n \u00e9 inneg\u00e1bel pola abundancia de cu\u00f1axes co seu nome atopadas en toda Anglia Oriental. A presenza de dous reis no mesmo per\u00edodo, un deles dominante (se temos en conta as cantidades de cu\u00f1axe) fai supor que Beorna puidese ser un representante de Aethelbald de Mercia e que Aethelberht (I) pertencese \u00e1 familia \"Wuffinga\", posibelmente dunha rama lateral, que dese lexitimidade a tal diarqu\u00eda. Apoiando esta tese est\u00e1n os feitos de que Beorna \u00e9 un nome alleo aos habituais nos gobernantes de Anglia Oriental e m\u00e1is af\u00edn a nomes mercianos como Beonred, Beornwulf ou Beorhtwulf, e ademais que se ten constancia de que Beorna acompa\u00f1ou a Aethelbald na s\u00faa expedici\u00f3n contra Cuthred de Wessex e loitou xunto a el na batalla de Burford Bridge. Alg\u00fans autores identifican a Beorna con Beornred, que subir\u00eda ao trono de Mercia tras a morte de Aethelbald e que fose sucedido en ambos os reinos por Offa.\nSimilar diarqu\u00eda dar\u00edase posteriormente con Offa (rei de Mercia e Anglia Oriental) e os posibelmente \"wuffingas\" Aethelred I (760-779?) e Aethelberht II (779?-794), pai e fillo que estiveron como sub-reis do poderoso rei de Mercia. De Aethelred non hai m\u00e1is constancia hist\u00f3rica que a s\u00faa menci\u00f3n en \"Vita Sancti Ethelberti\" e na \"Gesta regum Anglorum\" de Guillerme de Malmesbury, e del dise que estaba casado con Leofruna e que ambos viv\u00edan en \"Beodricesworth\" (Bury St. Edmunds), posibelmente a nova capital de Anglia Oriental. Tampouco se sabe moito de Aethelberht II (\u00c6thelberht, \u00c6\u00f0elbrihte) en canto a rei, a\u00ednda que \u00e9 m\u00e1is co\u00f1ecida a s\u00faa historia como santo, san Aethelberht ou san Adalberto. A s\u00faa morte por orde de Offa de Mercia esta recollida na \"Cr\u00f3nica anglosaxoa\" no 794, polo que foi canonizado e en ausencia de referencias hist\u00f3ricas temos gran cantidade de haxiograf\u00edas de \u00e9poca medieval que prov\u00e9n datos dubidosos sobre a s\u00faa vida.\nRicardo de Cirencester, cronista do s\u00e9culo XV, narra a historia da gran piedade do Aethelberht, a s\u00faa elecci\u00f3n como rei, como a\u00ednda que querendo quedar c\u00e9libe foi obrigado a casar con \u00c6lfthyth, filla de Offa, e como ao ir visitala desagradou \u00e1 malvada ra\u00ed\u00f1a Cynethryth que envelenou a mente do seu marido que accedeu ao seu asasinato. Aethelberht foi atado e decapitado por un tal Grimbert e o seu corpo foi enterrado sen cerimonia en Sutton Walls (Herefordshire), polo que \u00e9 venerado tanto en Anglia Oriental como en Hereford, onde a catedral est\u00e1 dedicada ao seu nome.\nEadwald (796?-798) do que se co\u00f1ecen algunhas moedas co t\u00edtulo de \"Rex\" poder\u00eda ser un intento de Anglia Oriental por buscar a independencia tras a morte de Offa no 796, o fillo deste, Ecgfrith de Mercia, parou a rebeli\u00f3n pero morreu ese mesmo ano tras 144 d\u00edas de reinado. Coenwulf de Mercia tivo que facer fronte \u00e1s rebeli\u00f3ns das provincias do sueste (Anglia Oriental, Essex e Kent) e cara a finais do s\u00e9culo conseguira reconstru\u00edr os dominios de Offa, polo que se sup\u00f3n que Eadwald ser\u00eda deposto ou morto cara ao 798-799 data das s\u00faas \u00faltimas moedas, a\u00ednda que non se co\u00f1ecen moedas de Coenwulf at\u00e9 o 805. Non hai m\u00e1is datos sobre Anglia Oriental durante o dominio dos reis de Mercia Coenwulf, Ceolwulf e Beornwulf at\u00e9 a derrota deste \u00faltimo na batalla de Elladum por Ecgberht de Wessex.\nIndependencia (825-878).\nNo 823 un nobre de Mercia, Beornwulf, destronou a Ceolwulf I membro da casa real ao que consideraba demasiado pusil\u00e1nime. Tras conquistar o reino gal\u00e9s de Powys, o novo rei de Mercia considerou necesario someter ao \u00fanico reino do sur de Inglaterra que estaba f\u00f3ra da s\u00faa xurisdici\u00f3n, o reino sax\u00f3n de Ecgberht de Wessex. No 825 invadiu o reino veci\u00f1o e estableceu batalla en Ellandum, pensando na tradicional superioridade militar de Mercia. Con todo a batalla foi un desastre para Beornwulf que perdeu gran parte do seu ex\u00e9rcito e a derrota animou aos reinos subxugados por Mercia a se rebelaren. Aethelwulf de Wessex, o fillo de Ecgberht, conquistou Kent e Essex, e os nobres de Anglia Oriental elixiron rei a Aethelstan, talvez pertencente a unha rama menor dos reis \"wuffingas\". Beornwulf dirixiuse a Anglia Oriental para reducir aos sublevados, pero de novo as tropas de Mercia foron derrotadas e o seu rei morreu na batalla. O novo rei de Mercia, Ludeca, tentou someter aos rebeldes en 826-827, probabelmente conseguir\u00eda nun principio conquistar parte do pa\u00eds, como testemu\u00f1an algunhas moedas achadas co seu nome na zona de Ipswich, provenientes de cecas de Anglia Oriental. Con todo no 827 nunha nova batalla, Aethelstan derrotou de novo aos mercianos e matou a Ludeca, conseguindo a independencia definitiva para o seu reino. Non temos m\u00e1is referencias hist\u00f3ricas sobre o reinado de Aethelstan I, exceptuando as abundantes moedas achadas co seu nome, que o converten no rei de Anglia Oriental con maior n\u00famero de cu\u00f1axes atopadas. Segundo a dataci\u00f3n das moedas os arque\u00f3logos alongan o seu reinado cara ao ano 845. Tampouco temos ningunha evidencia textual do seu sucesor Aethelweard, pero igualmente podemos testemu\u00f1ar o seu reinado por probas numism\u00e1ticas, a\u00ednda que neste caso en menor cantidade que as do seu antecesor.\nEadmund ou san Eadmund, con todo, como santo \u00e9 amplamente nomeado en diversas haxiograf\u00edas medievais, desde a temper\u00e1 \"Passio Santi Eadmundi\" de Ab\u00f3n de Fleury de finais do s\u00e9culo X, at\u00e9 a fantasiosa \"De infantia Sancti Edmundi\" de Galfridius Fontibus do s\u00e9culo XII. Posibelmente fose fillo de Aethelweard ao que sucedeu no 855 moi novo, aos 14 anos de idade (Galfridius faino fillo dun imaxinario rei sax\u00f3n de N\u00fcrnberg chamado Alcmund). Existen tam\u00e9n abundantes evidencias numism\u00e1ticas do seu reinado, moedas atopadas en toda Anglia Oriental coa inscrici\u00f3n de \"EADMVND REX AN\". O reinado de Eadmund caracter\u00edzase pola chegada dos viquingos daneses a Inglaterra. Segundo a lenda Ragnar Lodbrok comandante viquingo que atacou ao reino franco subindo polo Sena, saqueou Ruan e Par\u00eds, \u00e1 s\u00faa volta naufragou preto da costa inglesa. Foi feito prisioneiro por Aelle de Northumbria que o executou bot\u00e1ndoo nun foxo con serpes velenosas, alg\u00fans autores din que foi Eadmund quen o matou cara ao 865. Os seus fillos xuraron vinganza e no 867 mandaron o \"gran ex\u00e9rcito pag\u00e1n\" encabezado polo tres fillos de Ragnar, Halfdan Hvits\u00e4rk (\"Camisa branca\"), Ivar inn beinlausi (o \"Desosado\") e Ubbe Ragnarsson. Primeiro atacaron Northumbria, matando aos seus reis Aelle e Osberht, e establecen como base a capital northumbria de York (\"Jorvik\" \u00e9 como o rebautizan os viquingos). Desde al\u00ed mandan no 869 un ataque sobre Anglia Oriental, establecendo os seus cuarteis preto de \"Theodford\" (Thetfort), posibelmente a capital de Anglia Oriental nesa \u00e9poca. Eadmund sae ao encontro dos daneses e a batalla establ\u00e9cese en \"Hoxa\" (Hoxne), 20 millas ao leste de Theodford. O ex\u00e9rcito anglo \u00e9 derrotado e o seu rei Eadmund morre na batalla, e os daneses devastan o reino saqueando mosteiros e cidades. Eadmund foi enterrado en \"Beodericsworth\" e pronto se converteu nun importante centro de peregrinaci\u00f3n, e o actual nome da cidade, Bury St. Edmunds, fai referencia \u00e1 tumba do rei santo que se converteu no patr\u00f3n de Inglaterra ata que en 1348 foi substitu\u00eddo por san Xurxo. A fantasiosa haxiograf\u00eda cristi\u00e1 engade alg\u00fans episodios do martirio do rei a mans dos daneses por non a renunciar \u00e1 s\u00faa fe e negarse a converterse en vasalo de reis pag\u00e1ns, ningunha fonte hist\u00f3rica corrobora o suposto martirio que os autores do s\u00e9culo XI e XII fan semellante ao martirio de san Sebasti\u00e1n, condenado a ser aseteado, de feito sempre se representa a san Eadmund xunto a unha frecha s\u00edmbolo do seu martirio.\nDos sucesores de Eadmund, Oswald (870-876?) e Aethelred II (876-878) non se co\u00f1ece nada seguro, con todo as cu\u00f1axes no seu nome testifican a s\u00faa existencia, alg\u00fans historiadores pensan que foron reis subordinados aos comandantes viquingos (\"puppets kings\") ou talvez o continxente viquingo retirouse de novo a Jorvik, deixando a Oswald como vasalo. No 871 un novo continxente viquingo ao mando de Bagsecg chega a Gran Breta\u00f1a e \u00fanese ao ex\u00e9rcito dos Ragnarsson coa intenci\u00f3n de invadir Wessex, toman Reading e enfr\u00f3ntanse a Alfredo o Grande na batalla de Ashdown, o rei sax\u00f3n consegue deter o avance viquingo a\u00ednda que sen unha vitoria clara, na batalla morre Bagsecg. Novos ex\u00e9rcitos viquingos chegan a Gran Breta\u00f1a e \u00fanense ao Grande ex\u00e9rcito pag\u00e1n, tras a derrota dos sax\u00f3ns en Wilton, Alfred decide pagar un tributo para que os daneses lle concedan unha tregua, deste xeito os viquingos ao mando de Halfdan despr\u00e1zanse cara ao norte. No 875 un novo rei n\u00f3rdico chamado Guthrum chega \u00e1 illa, desembarca en Anglia Oriental e decide atacar de novo a Wessex desde al\u00ed, a frota viquinga \u00e9 derrotada en Wareham (Dorset), a\u00ednda que Alfredo esperaba que a s\u00faa vitoria detivese as pretensi\u00f3ns viquingas sobre Wessex, no 878 novas frotas viquingas chegan e de novo ao mando de Guthrum atacan Wessex e fan fuxir a Alfredo de Chippenham cara a Somerset desde onde tenta fustrigar ao ex\u00e9rcito dan\u00e9s, finalmente en abril do 878 enfr\u00f3ntanse na batalla de Ethandun (Eddington) onde Alfredo conseguiu unha vitoria decisiva para os sax\u00f3ns que fixeron fuxir aos daneses a Chippenham. Guthrum e os seus viquingos tras 14 d\u00edas de asedio deciden chegar a un acordo con Alfredo, o chamado Tratado de Wedmore (a\u00ednda que s\u00f3 foi un acordo, sen tratado propiamente dito), polo cal os daneses se retiraban a Anglia Oriental que se convert\u00eda no Reino de Danelaw, composto por Anglia Oriental xunto a Essex e Mercia Oriental, compromet\u00edanse a non atacar Wessex e os daneses convert\u00edanse ao cristianismo. Alfredo depuxo a Aethelred II e apadri\u00f1aba a Guthrum no seu bautismo que se convert\u00eda en rei de Anglia Oriental co nome de Aethelstan I.\nAnglia Oriental danesa (878-917).\nAnglia Oriental queda enmarcada dentro dos territorios conquistados polos daneses co\u00f1ecidos como \"Danelaw\", que ademais comprend\u00eda o reino de \"Jorvik\" (York), o cinco burgos situadas no territorio do Reino de Mercia (\"Five Boroughs\": Derby, Nottingham, Lincoln, Leicester e Stamford) e os \"Burhs\" do sur no territorio dos Anglos Centrais (Cambridge, Huntingdon, Bedford e Northampton). \u00c1 Anglia Oriental danesa incorpor\u00f3uselle tam\u00e9n o antigo reino de Essex e a provincia merciana de Middlesex inclu\u00edndo \"Lundewic\" (Londres), e os \"burhs\" do sur que posu\u00edan o seu propio territorio (\"jarldoms\") e eran gobernados por xefes aut\u00f3nomos (\"jarls\" antecedente do termo \"earl\") depend\u00edan nominalmente do rei Guthrum. Precisamente nestes territorios fronteirizos con Wessex era onde se daban as fricci\u00f3ns entre sax\u00f3ns e daneses, que parec\u00edan respectar o Tratado de Vendover, xa que os daneses de Anglia Oriental non estaban directamente implicados nas disputas. Con todo no 885 Guthrum fai un novo intento para conquistar Wessex, desembarcan en Kent e tentan asediar Rochester, pero o intento \u00e9 detido por Alfredo o Grande, que contraataca no 886, avanza coa s\u00faa frota cara ao r\u00edo Stour e en Huntingdon destr\u00fae varios barcos viquingos, despois inicia unha nova campa\u00f1a por terra, reconquista Londres e avanza cara a Essex. A derrota danesa provoca a firma dun novo acordo: a Paz de Alfredo e de Guthrum, pola cal o reino dan\u00e9s de Anglia Oriental perde Londres e Middlesex. Pouco m\u00e1is se co\u00f1ece do reinado de Guthrum xa que tras o tratado os daneses de Anglia Oriental non volveron atacar Wessex, a conversi\u00f3n de Guthrum tampouco parece moi efectiva xa que nin se restableceu o bispado nin se reconstru\u00edron igrexa nesa \u00e9poca. Guthrum morreu no 890 e segundo os Anais de St Neots, unha recompilaci\u00f3n de cr\u00f3nicas gardada en Bury St Edmunds, Guthrum foi enterrado en \"Headleage\" (Hadleigh, Suffolk).\nDo seu sucesor, Eric (\"Eohric\" en sax\u00f3n, \"Eir\u00edkr\" en dan\u00e9s), s\u00f3 sabemos a s\u00faa implicaci\u00f3n na guerra de sucesi\u00f3n de Wessex que se produce tras a morte de Alfredo o Grande no 899, os seus sobri\u00f1os Aethelhelm e Aethelwold (fillos de Aethelred I) eran moi novos cando o seu pai morreu no 871, polo que Alfredo foi elixido rei. \u00c1 s\u00faa morte Aethelwold reclama os seus dereitos ao trono fronte ao fillo de Alfredo, Eduardo o Vello, e comeza a chamada Revolta de Aethelwold. Cando Aethelwold toma o control das terras reais de Hampshire, Eduardo re\u00fane o seu ex\u00e9rcito e vai ao seu encontro, con todo o pretendente sae de Wessex e toma refuxio nos territorios daneses. Primeiro a \"J\u00f3rv\u00edk\" onde segundo as ASC \u00e9lle ofrecido o trono no 899, ou polo menos como \"kinsman\" dos reis viquingos Sigfr\u00f8\u00f0r e Kn\u00fatr. No 902 ponse ao mando dunha frota danesa e marcha a Anglia Oriental onde persuade a Eohric para unirse ao seu ex\u00e9rcito e atacar a Eduardo. O rei de Wessex ataca primeiro saqueando zonas de Essex, pero os daneses saen ao seu encontro e Eduardo decide retirarse, con todo os seus aliados de Kent non obedecen a orde de retirada e enfr\u00f3ntanse aos daneses na batalla do Holme (lugar desco\u00f1ecido en Essex ou Suffolk), o 13 de decembro de 902. A\u00ednda que os daneses ga\u00f1an a batalla, nela morren tanto Aethelwold como Eohric, polo que o maior beneficiado da loita \u00e9 finalmente Eduardo.\nGuthrum II sobe ao trono de Anglia Oriental, a\u00ednda que non existe unha evidencia hist\u00f3rica sobre o seu reinado e co\u00f1\u00e9cese moi pouco dos feitos de Anglia Oriental entre o 902 e o 916. Eduardo e a s\u00faa irm\u00e1 Aethelflyth se\u00f1ora de Mercia (\"Myrcna hl\u00e6fdige\") comezan no 914 unha campa\u00f1a para reconquistar a Mercia danesa. Eduardo conquista o \"burh\" de Bedford ese ano que era gobernado polo \"jarl\" Thurketel dependente de Anglia Oriental. Thurketel acepta a vasalaxe, pero no 915 Eduardo toma o mando directo da fortaleza e o \"jarl\" dan\u00e9s vese obrigado a exiliarse coa s\u00faa xente a Francia. No 916, no norte, Aethelflyth \u00e1 fronte do ex\u00e9rcito merciano toma Derby e o seu territorio, a\u00ednda que Leicester aguanta os primeiro ataques, a principios do 918 os mercianos toman a fortaleza e posibelmente pouco despois conquistan tam\u00e9n Lincoln. No 917 os \"jarls\" Toglos e Manna de Huntingdon fortificaran Tempstford coa intenci\u00f3n de utilizalo como base para reconquistar Bedford coa axuda do ex\u00e9rcito de Guthrum II de Anglia Oriental. Na primavera do 918 Eduardo ataca a fortaleza e enfr\u00f3ntase ao groso do ex\u00e9rcito viquingo na batalla de Tempsford onde destr\u00fae a todo ex\u00e9rcito dan\u00e9s e nela morren Guthrum II, Toglos e Manna. O resultado da batalla \u00e9 un desastre para os daneses, Eduardo unha vez conquistada Huntingdon ataca en maio Stamford, ese mesmo ver\u00e1n toma Nottingham e durante o outono do 918 realiza unha campa\u00f1a conquistando todos os territorios do reino dan\u00e9s de Anglia Oriental: Essex, Suffolk, Norfolk e Cambridge. Finalmente o \"jarl\" Thurferth de Northampton conv\u00e9rtese en vasalo do rei sax\u00f3n e deste xeito todos os territorios ao sur do Humber volven a mans anglosaxoas no 918.\nA partir do 918, Anglia Oriental deixa de ser un reino (\"kingdom\") e pasa a ser un \"earldom\" (administrado en nome do rei por un earl) dependente do rei dos anglosax\u00f3ns, que en pouco tempo converter\u00edase no rei de Inglaterra. Os \"earldom\" son os antecesores dos \"shires\" ou condados ingleses, a divisi\u00f3n administrativa m\u00e1is caracter\u00edstica de Inglaterra."}
{"id": "322500", "revid": "6026837", "url": "https://gl.wikipedia.org/wiki?curid=322500", "title": "Escuadr\u00f3n de Vigilancia A\u00e9rea 10", "text": "Escuadr\u00f3n de Vigilancia A\u00e9rea 10 (EVA 10) \u00e9 unha base militar do \u00e9xercito do aire espa\u00f1ol situada no cumio do monte Iroite na comarca de Noia, no l\u00edmite dos concellos de Boiro, Lousame e Porto do Son.\nA base a\u00e9rea militar do Ex\u00e9rcito Espa\u00f1ol foi creada en 1980. O primeiro continxente de tropas chegou ao centro en 1981, se ben non comezou a estar operativo at\u00e9 o 1 de decembro de 1984. Foi inaugurado oficialmente o 6 de novembro de 1985 polo baion\u00e9s Jos\u00e9 Santos Peralba Gir\u00e1ldez, Xeneral Xefe do Estado Maior do Ex\u00e9rcito do Aire, coa asistencia do Presidente da Xunta de Galicia Xerardo Fern\u00e1ndez Albor. Ten realizado misi\u00f3ns operativas en colaboraci\u00f3n co Centro de Coordinaci\u00f3n de Salvamento Mar\u00edtimo de Fisterra, o Instituto Nacional de Meteorolox\u00eda e a Universidade de Santiago de Compostela. A base est\u00e1 equipada con r\u00e1dar Indra Lanza 3D."}
{"id": "322501", "revid": "23204", "url": "https://gl.wikipedia.org/wiki?curid=322501", "title": "Reino de Dyfed", "text": "O Reino de Dyfed foi un reino situado no suroeste de Gales e cuxa \u00e9poca est\u00e1 comprendida entre a Britania posromana e a Alta Idade Media.\nDyfed, ou na s\u00faa forma en lat\u00edn \"Demetia\", foi un dos antigos reinos que poboaban Gales antes da Conquista Normanda. Xurdiu como sucesi\u00f3n da antiga \"civitas\" romana da tribo dos Demetae. Crese que, orixinalmente, ocupou a \u00e1rea delimitada polos r\u00edos Teifi, Gwili e Tywi, a\u00ednda que puido estenderse se cadra at\u00e9 a fronteira con Brycheiniog. Equival\u00eda a, aproximadamente, 2.284 quil\u00f3metros cadrados. Esta zona inclu\u00eda Pembrokeshire e a parte occidental de Carmarthenshire, inclu\u00edndo a poboaci\u00f3n de Carmarthen. Consist\u00eda en polo menos sete \"cantrefi\" (tipo de divisi\u00f3n da terra en Gales): Cemais, Deugleddyf, Emlyn, \"Cantref\" Gwarthaf, Pebidiog, Penfro e Rhos. Durante a chamada \"Era dos Santos\", Dyfed puido ter at\u00e9 sete bispos, un por cada \"cantref.\" Posteriormente, o reino estendeuse at\u00e9 cubrir Ystrad Tywi, inclu\u00edndo Cydweli e Gwyr. Esta \u00e1rea foi conquistada por Ceredigion a finais do s\u00e9culo VII, para formar o reino de Seisyllwg.\nNo s\u00e9culo X, Hywel Dda uniu Dyfed e o contiguo reino de Seisyllwg baixo o seu dominio. O novo reino co\u00f1eceuse como Deheubarth e abarcaba aproximadamente a \u00e1rea do moderno condado de Dyfed."}
{"id": "322504", "revid": "5132", "url": "https://gl.wikipedia.org/wiki?curid=322504", "title": "KK W\u0142oc\u0142awek", "text": ""}
{"id": "322505", "revid": "1576", "url": "https://gl.wikipedia.org/wiki?curid=322505", "title": "Malindi", "text": ""}
{"id": "322506", "revid": "12452", "url": "https://gl.wikipedia.org/wiki?curid=322506", "title": "Asseco Prokom Gdynia", "text": ""}
{"id": "322510", "revid": "1576", "url": "https://gl.wikipedia.org/wiki?curid=322510", "title": "Hiperion", "text": ""}
{"id": "322512", "revid": "23204", "url": "https://gl.wikipedia.org/wiki?curid=322512", "title": "Milo Winter", "text": "Milo Winter, nado en Princeton (Illinois) o 7 de agosto de 1888 e finado en 1956, foi un ilustrador de libros estadounidense. Produciu obras para as edici\u00f3ns das \"F\u00e1bulas\" de Esopo, \"Arabian Nights\", \"Alicia no Pa\u00eds das Marabillas\", \"As viaxes de Gulliver\", e outros contos.\nTraxectoria.\nFormouse na Escola de Chicago do Instituto de Arte. Viviu en Chicago at\u00e9 principios de 1950, cando se trasladou \u00e1 cidade de Nova York. De 1947 a 1949, foi o editor de arte dos libros \"Childcraft\" e desde 1949, foi editor de arte na divisi\u00f3n de tiras de pel\u00edcula de Silver Burdett Company."}
{"id": "322517", "revid": "5863", "url": "https://gl.wikipedia.org/wiki?curid=322517", "title": "Pazo de Vaamonde", "text": "A Casa-pazo de Vaamonde ou pazo de Vaamonde \u00e9 un pazo urbano constru\u00eddo no s\u00e9culo XVIII en Santiago de Compostela. Na actualidade acolle o Consorcio de Santiago.\nLocalizaci\u00f3n.\nA casa \u00e1chase na zona vella de Santiago de Compostela, no cant\u00f3n entre a r\u00faa do Vilar n\u00famero 59 e a calella de Entrerr\u00faas, a m\u00e1is estreita da vila.\nDescrici\u00f3n.\nO edificio foi ergueito no s\u00e9culo XVIII e curiosamente sobresae do ali\u00f1amento das casas acaroadas da r\u00faa. Est\u00e1 formado pola planta terrea, con soportais de arcos de volta perfecta e dous andares, o segundo con balc\u00f3n. Na fachada do primeiro andar, entre as fiestras salienta un grande escudo. Tam\u00e9n \u00e9 de salientar o petador da porta, obra do escultor Francisco Asorey, e tam\u00e9n a rechamadeira cristaleira da porta interior. No interior at\u00f3pase unha escaleira principal cunha escultura en madeira realizada polo escultor J. Rivas o 25 de xullo de 1932. Subindo para da escaleira principal hai unha escaleira de servizo m\u00e1is sinxela e estreita."}
{"id": "322518", "revid": "18868", "url": "https://gl.wikipedia.org/wiki?curid=322518", "title": "Casa-pazo de Vaamonde", "text": ""}
{"id": "322519", "revid": "1131", "url": "https://gl.wikipedia.org/wiki?curid=322519", "title": "Consorcio de Santiago", "text": "O Consorcio de Santiago \u00e9 un organismo nacido no ano 1991 (Real Padroado da Cidade de Santiago de Compostela), a partir da reformulaci\u00f3n dun organismo que xa exist\u00eda dende 1964, co obxectivo principal de coordinar e promover as acci\u00f3ns do Goberno de Espa\u00f1a, Xunta de Galicia e Concello de Santiago de Compostela, orientadas \u00e1 preservaci\u00f3n e revitalizaci\u00f3n da cidade de Santiago de Compostela e do seu patrimonio cultural, nos seus aspectos hist\u00f3rico-art\u00edsticos e arquitect\u00f3nicos, e tam\u00e9n \u00e1 difusi\u00f3n dos valores europe\u00edstas e ao desenvolvemento e potenciaci\u00f3n das actividades tur\u00edsticas e culturais vinculadas co Ano Santo Xacobeo.\nA s\u00faa sede \u00e1chase no Pazo de Vaamonde, na r\u00faa do Vilar n\u00ba 59.\nNo ano 2005 contou cun orzamento de 20 mill\u00f3ns de euros."}
{"id": "322522", "revid": "47401", "url": "https://gl.wikipedia.org/wiki?curid=322522", "title": "Pendente", "text": "Pendente p\u00f3dese referir a:"}
{"id": "322523", "revid": "18868", "url": "https://gl.wikipedia.org/wiki?curid=322523", "title": "Cuncha (arquitectura)", "text": ""}
{"id": "322530", "revid": "18868", "url": "https://gl.wikipedia.org/wiki?curid=322530", "title": "Pazo de Baamonde", "text": ""}
{"id": "322531", "revid": "89787", "url": "https://gl.wikipedia.org/wiki?curid=322531", "title": "Adolfo Rodr\u00edguez Sa\u00e1", "text": "Adolfo Rodr\u00edguez Sa\u00e1, nado en San Luis, o 25 de xullo de 1947, \u00e9 un pol\u00edtico arxentino, que foi gobernador de San Luis de 1983 a 2001 e presidente da Arxentina entre o 23 e o 30 de decembro de 2001.\nTraxectoria.\nNaceu no seo dunha das familias con maior avoengo da provincia de San Luis, descendente do revolucionario federal Juan Sa\u00e1 e de Carlos Juan Rodr\u00edguez. Estudou dereito na Universidade Nacional de Buenos Aires, gradu\u00e1ndose en 1971.\nGobernador de San Luis.\nParticipou na actividade pol\u00edtica desde moi novo e foi apoderado legal do Partido Xusticialista desde 1971. En maio de 1973, asumiu a acta de deputado provincial durante o goberno de El\u00edas Adre, con quen rivalizou polo liderado do PX provincial. Converteuse en presidente do Bloque do FREJULI. Logo do golpe de estado de marzo de 1976 cesou nas s\u00faas funci\u00f3ns. \u00c1 volta da democracia, converteuse en gobernador de San Luis en 1983 co 40,48 % dos votos contra un 37,27 % da UCR.\nNas elecci\u00f3ns de 1987, volveu ga\u00f1ar Adolfo Rodr\u00edguez Sa\u00e1 co 52,12 % fronte ao 32,86 % a UCR. En 1991, ga\u00f1ou o P.X. co 50,57 %, e o segundo lugar foi para a UCR, co 38,11 %. O mesmo ocorreu en 1995, cando o P.X. obtivo o triunfo co 71,47 %, e a UCR. en segundo lugar, co 16,82 %. En 1999 Rodr\u00edguez Sa\u00e1 logrou un novo triunfo, co 54,9 %, contra o 44,5 % da Alianza.\nEn 1995 converteuse en vicepresidente do Consello Nacional Xusticialista e impulsou a denominada Fronte Federal Solidaria (FFS) de gobernadores xusticialistas para reafirmaren os intereses das once provincias pequenas diante das tres grandes: Buenos Aires, C\u00f3rdoba e Santa Fe (\u00e1s que despois se sumaron Santa Cruz e A Pampa). Foi presidente do Consello Federal de Investimentos desde o 19 de setembro de 2001 ata o 22 de decembro de 2001.\nPresidente da Arxentina.\nCara \u00e1 metade do seu quinto mandato como gobernador provincial, durante a crise de decembro de 2001 na Arxentina, a Asemblea lexislativa convocada polo senador Ram\u00f3n Puerta (en exercicio do Poder Executivo) elixiuno Presidente da Naci\u00f3n para un per\u00edodo de 90 d\u00edas, tras convocar a elecci\u00f3ns presidenciais mediante o controvertido sistema de lei de lemas. A primeira maxistratura do pa\u00eds quedara vacante tras as renuncias do vicepresidente Carlos \"Chacho\" \u00c1lvarez e do presidente Fernando de la R\u00faa.\nA presidencia de Rodr\u00edguez Saa durou s\u00f3 sete d\u00edas. Durante ese per\u00edodo proclamou a suspensi\u00f3n de pagamentos da d\u00e9beda externa cos acredores privados, o cal nunca se chegou a concretar. Tam\u00e9n anunciou a entrada en circulaci\u00f3n dunha nova moeda non convertible, chamada \"Argentino\" \u2014que nunca se emitiu\u2014. Polas s\u00faas xesti\u00f3ns logrou reunificar \u00e1 CXT, polo que contou co apoio dos xefes sindicais, pero non o da UIA (Uni\u00f3n Industrial Arxentina) nin o dun importante sector do Partido Xusticialista, que discordaban coa decisi\u00f3n do mandatario de non desvalorizar a moeda de forma inmediata e non gradualmente como se propu\u00f1a desde o Poder Executivo. Nomeou o senador Jorge Capitanich como ministro de Infraestrutura e Vivenda e interino de Econom\u00eda, de Desenvolvemento Social e Medio Ambiente, de Sa\u00fade, de Traballo, Emprego e Formaci\u00f3n de Recursos Humanos e de Seguridade Social; e como presidente do Banco da Naci\u00f3n Arxentina a David Exp\u00f3sito, un economista e xornalista ao que lle pediu a renuncia logo das s\u00faas declaraci\u00f3ns sobre o \"Argentino\".\nPreparou unha lei de orzamentos para 2002, que inclu\u00eda unha importante reduci\u00f3n do d\u00e9ficit como ped\u00eda Anne Krueger do FMI. Krueger tam\u00e9n ped\u00eda unha nova lei de coparticipaci\u00f3n, para determinar o xeito no que o goberno federal e os provinciais xestionaban o di\u00f1eiro procedente das taxas. Rodr\u00edguez Sa\u00e1 convocou unha xuntanza cos gobernadores provinciais en Chapadmalal, pero s\u00f3 acudiron seis: Carlos Ruckauf, Juan Carlos Romero, Gildo Insfr\u00e1n, \u00c1ngel Mazza, Carlos Rovira e Alicia Lemme. Jos\u00e9 Manuel de la Sota, gobernador de C\u00f3rdoba, retiroulle o seu apoio, sospeitando que Rodr\u00edguez Sa\u00e1 quer\u00eda suspender as elecci\u00f3ns e permanecer na presidencia ata 2003. O 30 de decembro renunciou alegando a perda de apoios por parte do Partido Xusticialista. O congreso aceptou a s\u00faa renuncia o 1 de xaneiro de 2002.\nPospresidencia.\nRodr\u00edguez Sa\u00e1 foi deputado nacional entre 2003 e 2005 e desde 2005 \u00e9 senador. Concorreu varias veces \u00e1 presidencia da Arxentina a \u00faltima impulsada pola alianza Compromiso Federal ou peronismo disidente, que impulsou a s\u00faa candidatura \u00e1 presidencia nas elecci\u00f3ns de 2015, como unha forma de replicar o \u201cmodelo San Luis\u201d \u00e1 Naci\u00f3n."}
{"id": "322534", "revid": "89787", "url": "https://gl.wikipedia.org/wiki?curid=322534", "title": "Pazo de Cela", "text": "O Pazo de Cela \u00e9 un pazo de estilo barroco do s\u00e9culo XVII situado na parroquia de Cela, no concello coru\u00f1\u00e9s de Cambre, moi achegado \u00e1 cidade da Coru\u00f1a. De propiedade privada, no s\u00e9culo XXI abre ao p\u00fablico como espazo para a celebraci\u00f3n de banquetes de casamento ou bautizos.\nDescrici\u00f3n.\nEdificio.\nO estilo \u00e9 predominantemente barroco, cunha planta rectangular e cuberta de tella plana, conta con planta terrea e dous andares. Os muros son de f\u00e1brica de cachotar\u00eda de granito e cantar\u00eda nas contornas dos vans do primeiro andar. Destaca unha escaleira cun pat\u00edn monumental de perpia\u00f1os de granito. Salientan dous escudos a ambos os dous lados da porta principal.\nXardinaxe.\nA quinta, de 6.000 m\u00b2, \u00e1chase amurallada, e conta cun xard\u00edn de estilo afrancesado, entre outros elementos de xard\u00edn, cun encoro, unha p\u00e9rgola, un quiosco e un pavill\u00f3n acristalado onde se celebran os eventos.\nEn canto \u00e1 vexetaci\u00f3n, conta con sebes de buxos, e diversos exemplares de palmeiras, pl\u00e1tanos, fentos arb\u00f3reos, camelias e criptomerias."}
{"id": "322535", "revid": "1131", "url": "https://gl.wikipedia.org/wiki?curid=322535", "title": "Parque Nacional Nordeifel", "text": "O Parque nacional Nordeifel at\u00f3pase no oeste de Alema\u00f1a.\nCaracter\u00edsticas.\nO parque local\u00edzase preto da cidade de Aquisgr\u00e1n, xunto a fronteira con B\u00e9lxica. Creouse no ano 1960 e conta cunha superficie protexida de 175.000 hect\u00e1reas. A s\u00faa cota m\u00e1xima de altitude \u00e9 de 690 metros.\nVexetaci\u00f3n e fauna.\nTr\u00e1tase dunha \u00e1rea onde predomina o bosque caducifolio. Son frecuentes a faia, o carballo e o freixo. Tam\u00e9n existen especies de folla perenne coma o Pradairo. Entre os mam\u00edferos salientan os grandes ungulados, coma o cervo, o corzo ou o mufl\u00f3n, este \u00faltimo introducido. Tam\u00e9n existen importantes especies de aves, coma o peto negro ou o galo lira."}
{"id": "322538", "revid": "89787", "url": "https://gl.wikipedia.org/wiki?curid=322538", "title": "Hywel Dda", "text": "Hywel Dda ou Hywel o Bo (en ocasi\u00f3ns anglificado como Howell o Bo ou Hywel o Pr\u00f3spero debido aos seus extensos terreos e as s\u00faas numerosas concubinas), nado en 880 e finado en 950, foi un famoso rei do reino de Deheubarth no suroeste de Gales, que mediante a s\u00faa astucia e manobras pol\u00edticas finalmente conseguiu gobernar a maior parte do actual territorio de Gales. Como descendente de Rhodri Mawr \u201cO Grande\u201d por parte de seu pai Cadell ap Rhodri, era membro da rama Dinefwr da dinast\u00eda. Actualmente crese que orixinalmente o seu nome era \"Hywel Ddu\" (\u201cHywel o Negro\u201d), pero que posteriormente o seu goberno foi modificado de forma rom\u00e1ntica polos nacionalistas galeses.\nHywel \u00e9 lembrado como un dos reis galeses m\u00e1is respons\u00e1beis e capaces antes da conquista normanda, e recibiu o t\u00edtulo de \"Rei dos Brit\u00f3ns.\" O seu nome at\u00f3pase especialmente asociado \u00e1 estructuraci\u00f3n e definici\u00f3n das antigas leis de Gales, que a mi\u00fado son mencionadas como \"Leis de Hywel.\" Hywel Dda era un home educado e erudito, cun co\u00f1ecemento flu\u00eddo de lat\u00edn, ingl\u00e9s e gal\u00e9s.\nTraxectoria.\nNaceu en torno ao 880. Era o fillo m\u00e1is novo de Cadell ap Rhodri, fillo de Rhodri o Grande. En 905, despois de que Cadell conquistase Dyfed, entregou o territorio ao seu fillo para que o gobernase no seu nome. Hywel consolidou a s\u00faa posici\u00f3n casando con Elen ferch Llywarch, cuxo pai gobernara Dyfed at\u00e9 a s\u00faa morte. Tras a morte de Cadell en 909, Hywel herdou unha parte de Seisyllwg, e tras a morte do seu irm\u00e1n m\u00e1is vello en 920, uniu Dyfed e Seisyllwg, creando un novo reino que ser\u00eda co\u00f1ecido como Deheubarth. \u00c1 morte do seu primo Idwal Foel en 942, tam\u00e9n conseguiu adquirir o reino de Gwynedd.\nReinado.\nPaz con Inglaterra.\nO reinado de Hywel non foi pac\u00edfico, pero conseguiu alcanzar un acordo co rei Aethelstan de Inglaterra. Aethelstan e Hywel gobernaron parte de Gales conxuntamente. As relaci\u00f3ns entre ambos melloraron de tal maneira que Hywel chegou a cu\u00f1ar moeda na cidade inglesa de Chester. Foi o \u00fanico gobernante gal\u00e9s que chegou a cu\u00f1ar moeda propia.\nO seu estudo dos sistemas legais e a s\u00faa visita a Roma no ano 928 nunha peregrinaci\u00f3n permit\u00edronlle desenvolver un sistema avanzado de leis para o seu reino. O Libro de Leis de Hywel estaba escrito en gal\u00e9s e parcialmente en lat\u00edn, contendo as Leis da Corte, as Leis do Pa\u00eds e as Leis da Xustiza.\nExisten diversas teor\u00edas sobre os motivos da estreita relaci\u00f3n entre Hywel e o rei Aethelstan. J.E. Lloyd afirma que Hywel era un admirador da corte de Wessex, imitando moitos dos seus elementos, mentres que D.P Kirby suxire que Hywel actuou de forma pragm\u00e1tica, reco\u00f1ecendo a realidade do poder pol\u00edtico en Gran Breta\u00f1a no s\u00e9culo X. Tam\u00e9n \u00e9 not\u00e1bel que dese a un dos seus fillos un nome anglosax\u00f3n, Edwin. Evidentemente, a s\u00faa pol\u00edtica de achegamento a Inglaterra non foi do agrado de todos os seus vasalos. Aethelstan e Hywel eran dous reis que compart\u00edan intereses similares. Ambos cu\u00f1aron moeda, e a ambos se lles atrib\u00faen c\u00f3digos de leis. \u00c9 moi pos\u00edbel que Hywel admirase o poder do seu veci\u00f1o e tratase de adaptar a s\u00faa pol\u00edtica ao seu propio reino.\nSegundo Sir Ifor Williams un poema gal\u00e9s titulado \"Armes Prydein\" foi escrito en Deheubarth durante o reinado de Hywel, no que se ped\u00eda aos galeses que se aliasen con todos os pobos non anglosax\u00f3ns de Gran Breta\u00f1a e Irlanda para expulsar aos sax\u00f3ns. O poema pode estar vinculado \u00e1 alianza entre os reinos n\u00f3rdicos e c\u00e9lticos que se enfrontaron a Aethelstan na Batalla de Brunanburh no ano 937. Ning\u00fan ex\u00e9rcito gal\u00e9s se uniu a esta alianza, \u00e9 pos\u00edbel que debido \u00e1 influencia de Hywel. Por outra banda, tampouco enviou tropas en apoio do rei Aethelstan.\nAs Leis de Hywel.\nCara ao ano 945 Hywel convocou unha asemblea en Whitland na que a lei galesa foi codificada e escrita para a posteridade. Gran parte do c\u00f3digo foi escrito polo cl\u00e9rigo Blegywryd.\nMorte.\nPoucos anos despois de codificar a lei galesa, cara ao ano 950, Hywel morreu, e o seu reino dividiuse en tres. Gwynedd foi conquistado polos fillos de Idwal Foel, mentres que Deheubart foi dividido entre os fillos de Hywel. Con todo, o seu legado sobreviviu nas s\u00faas leis, que permanecer\u00edan vixentes en Gales at\u00e9 a s\u00faa conquista por Inglaterra e non foron abolidas polo parlamento ingl\u00e9s at\u00e9 o s\u00e9culo XVI. Unha copia da lei (manuscrito Peniarth 28) cons\u00e9rvase na Biblioteca Nacional de Gales.\nRecentemente m\u00e1is de 30 manuscritos foron seleccionados para unha conferencia e debate por Hywel Emanuel, profesor de estudos medievais de Gales. S\u00f3 cinco deles foron considerados o bastante antigos, remont\u00e1ndose ao s\u00e9culo XIII ou antes, para ser atribu\u00eddos a Hywel. Tres deles estaban escritos en lat\u00edn e dous en gal\u00e9s."}
{"id": "322540", "revid": "92340", "url": "https://gl.wikipedia.org/wiki?curid=322540", "title": "Rhydderch ap Iestyn", "text": "Rhydderch ap Iestyn, finado cara o 1033, foi rei de Gwent e Morgannwg no sur do actual Gales e posteriormente conquistou o reino de Deheubarth e chegou a controlar o reino de Powys.\nTraxectoria.\nExiste moi pouca informaci\u00f3n sobre o rei Rhydderch nos anais hist\u00f3ricos. Orixinalmente parece ser o gobernante de Gwent e Morgannwg, (a\u00ednda que hab\u00eda outros gobernantes operando na zona. Hywel de Morgannwg, por exemplo aparece como \"subregulus\"), que posteriormente herdou o seu fillo Gruffydd. Cando Llywelyn ap Seisyll, rei de Gwynedd e Deheubarth morreu inesperadamente no ano 1023, deixando un fillo demasiado novo, Rhydderch aproveitou a ocasi\u00f3n para apoderarse de Deheubarth, aparentemente mediante a forza das armas. Segundo a Brut y Tywysogion (\"Cr\u00f3nica dos pr\u00edncipes\") no ano 1033 o rei Rhydderch morreu loitando contra os irlandeses, pero non explica as circunstancias.\n\u00c1 s\u00faa morte, o reino de Deheubarth regresou \u00e1 s\u00faa dinast\u00eda orixinal pasando a mans de Hywel ab Edwin e do seu irm\u00e1n Maredudd. No ano 1033 Hywel e o seu irm\u00e1n e os fillos de Rhydderch enfront\u00e1ronse en batalla, pero Hywel conseguiu conservar o seu reino, a\u00ednda que o perder\u00eda no ano 1044 a mans do rei Gruffydd ap Llywelyn. No ano 1045, Gruffydd ap Rhydderch, o fillo de Rhydderch, apoderouse do reino de Deheubarth e conservouno durante dez anos ata que Gruffydd ap Llywelyn o recuperou."}
{"id": "322543", "revid": "22795", "url": "https://gl.wikipedia.org/wiki?curid=322543", "title": "Tenrecinae", "text": ""}
{"id": "322544", "revid": "22795", "url": "https://gl.wikipedia.org/wiki?curid=322544", "title": "Tenrec", "text": ""}
{"id": "322545", "revid": "22795", "url": "https://gl.wikipedia.org/wiki?curid=322545", "title": "Tenrec (x\u00e9nero)", "text": ""}
{"id": "322546", "revid": "23204", "url": "https://gl.wikipedia.org/wiki?curid=322546", "title": "Fulda", "text": "Fulda \u00e9 unha cidade do estado de Hessen, Alema\u00f1a. At\u00f3pase \u00e1 beira do r\u00edo Fulda e \u00e9 a sede administrativa do distrito hom\u00f3nimo (\"Kreis\"). En 1990, celebrouse o 30\u00ba festival de Hessentag nesta cidade."}
{"id": "322547", "revid": "23204", "url": "https://gl.wikipedia.org/wiki?curid=322547", "title": "Kassel", "text": "Kassel (escrito \"Cassel\" at\u00e9 1928) \u00e9 unha cidade a car\u00f3n do r\u00edo Fulda, no norte do estado de Hessen, Alema\u00f1a. \u00c9 a sede administrativa da rexi\u00f3n de Kassel e do distrito hom\u00f3nimo. No 2013 ti\u00f1a unha poboaci\u00f3n de 194\u00a0087 habitantes. \u00c9 a antiga capital do estado de Hesse-Kassel e ten moitos pazos e xard\u00edns, inclu\u00edndo o Bergpark Wilhelmsh\u00f6he, que Patrimonio da Humanidade da UNESCO."}
{"id": "322548", "revid": "22795", "url": "https://gl.wikipedia.org/wiki?curid=322548", "title": "Tenrecinos", "text": ""}
{"id": "322549", "revid": "56817", "url": "https://gl.wikipedia.org/wiki?curid=322549", "title": "Quiet Is the New Loud", "text": "Quiet Is the New Loud \u00e9 o primeiro \u00e1lbum do d\u00fao noruegu\u00e9s Kings of Convenience.\nListaxe de canci\u00f3ns.\nT\u00f3dalas canci\u00f3ns foron escritas por Kings of Convenience, ag\u00e1s onde est\u00e1 indicado.\nBonus tracks"}
{"id": "322551", "revid": "56817", "url": "https://gl.wikipedia.org/wiki?curid=322551", "title": "PROSITE", "text": "PROSITE \u00e9 unha base de datos de prote\u00ednas. Consta de entradas que describen as familias proteicas, dominios e sitios funcionais e tam\u00e9n os patr\u00f3ns de amino\u00e1cidos e perf\u00eds que hai nelas. Est\u00e1n revisados manualmente por un equipo do Instituto Su\u00edzo de Bioinform\u00e1tica e moi integrados coa anotaci\u00f3n de prote\u00ednas de Swiss-Prot. PROSITE creouna en 1988 Amos Bairoch, que dirixiu este grupo durante m\u00e1is de 20 anos. Desde xullo de 2009, o director dos grupos PROSITE, Swiss-Prot e Vital-IT \u00e9 Ioannis Xenarios.\nEntre os usos de PROSITE est\u00e1 a identificaci\u00f3n de posibles funci\u00f3ns de novas prote\u00ednas descubertas e a an\u00e1lise de prote\u00ednas co\u00f1ecidas para examinar actividades previamente indeterminadas. As propiedades de xenes ben estudados poden aplicarse a organismos bioloxicamente relacionados, e para xenes diferentes ou mal colecidos poden predicirse as funci\u00f3ns bioqu\u00edmicas a partir das semellanzas. PROSITE ofrece ferramentas para a an\u00e1lise de secuencia de prote\u00ednas e detecci\u00f3n de motivos (motivo de secuencia e patr\u00f3ns PROSITE). Forma parte dos servidores de an\u00e1lise prote\u00f3mica ExPASy.\nA base de datos ProRule constr\u00fae as descrici\u00f3ns de dominios proteicos de PROSITE. Proporciona informaci\u00f3n adicional sobre os amino\u00e1cidos funcional ou estruturalmente cr\u00edticos. As regras conte\u00f1en informaci\u00f3n sobre residuos significativos bioloxicamente, como sitios activos, sitios de uni\u00f3n de substratos ou cofactores, sitios de modificaci\u00f3n postraducional ou pontes disulfuro, para axudar a determinar a funci\u00f3n da prote\u00edna. Estes poden xerar automaticamente a anotaci\u00f3n baseada en motivos PROSITE.\nEn agosto de 2012, a edici\u00f3n 20.85 ti\u00f1a 1650 entradas de documentaci\u00f3n, 1308 patr\u00f3ns, 1039 perf\u00eds, e 1041 ProRules."}
{"id": "322553", "revid": "56817", "url": "https://gl.wikipedia.org/wiki?curid=322553", "title": "Versus (\u00e1lbum de Kings of Convenience)", "text": "Versus \u00e9 un \u00e1lbum de remesturas e colaboraci\u00f3ns do d\u00fao noruegu\u00e9s Kings of Convenience. Foi estreado o 30 de outubro de 2001 por Astralwerks. Cont\u00e9n canci\u00f3ns do \u00e1lbum \"Quiet is the New Loud\"."}
{"id": "322554", "revid": "56817", "url": "https://gl.wikipedia.org/wiki?curid=322554", "title": "SUPERFAMILY (base de datos)", "text": "SUPERFAMILY \u00e9 unha base de datos de notaci\u00f3n estrutural e funcional de todas as prote\u00ednas e xenomas. SUPERFAMILY clasifica secuencias de amino\u00e1cidos en dominios estruturais co\u00f1ecidos, especialmente en superfamilias SCOP. As superfamilias son grupos de prote\u00ednas que presentan evidencias estuturais que apoian que te\u00f1en un antepasado evolutivo com\u00fan pero poden non ter unha homolox\u00eda de secuencias detectable.\nAnotaci\u00f3ns en SUPERFAMILY.\nA anotaci\u00f3n en SUPERFAMILY est\u00e1 baseada nun conxunto de modelos de Markov ocultos, que representan dominios proteicos estruturais a nivel de \"superfamilia\" SCOP.\nNunha superfamilia est\u00e1n agrupados dominios estruturais que te\u00f1en relaci\u00f3ns evolutivas. A anotaci\u00f3n real\u00edzase ao escanear secuencias de prote\u00ednas a partir de xenomas completamente secuenciados con respecto a modelos de Markov ocultos.\nPara cada prote\u00edna p\u00f3dese facer o seguinte:\nPara cada xenoma p\u00f3dese facer o seguinte:\nPara cada superfamilia p\u00f3dese facer o seguinte:\nTodas as anotaci\u00f3ns, modelos e o vertido da base de datos est\u00e1n dispo\u00f1ibles gratuitamente para que as poida descargar calquera."}
{"id": "322555", "revid": "27155", "url": "https://gl.wikipedia.org/wiki?curid=322555", "title": "Superfamily (prote\u00ednas)", "text": ""}
{"id": "322556", "revid": "56817", "url": "https://gl.wikipedia.org/wiki?curid=322556", "title": "Riot on an Empty Street", "text": "Riot on an Empty Street \u00e9 o segundo \u00e1lbum do d\u00fao noruegu\u00e9s Kings of Convenience. No \u00e1lbum hai d\u00faas colaboraci\u00f3ns coa cantante canadense Feist. Acadou o n\u00famero #2 en Noruega, #3 en Italia (mant\u00e9ndose nas listas durante un ano) e no #49 no Reino Unido."}
{"id": "322557", "revid": "89787", "url": "https://gl.wikipedia.org/wiki?curid=322557", "title": "Declaration of Dependence", "text": "Declaration of Dependence \u00e9 o terceiro \u00e1lbum do d\u00fao noruegu\u00e9s Kings of Convenience, o seu primeiro \u00e1lbum en cinco anos. Foi lanzado o 5 de outubro de 2009. \"Mrs Cold\" e \"Boat Behind\" foron lanzados como sinxelos a trav\u00e9s da radio en varios pa\u00edses."}
{"id": "322565", "revid": "27155", "url": "https://gl.wikipedia.org/wiki?curid=322565", "title": "SCOP", "text": "A base de datos SCOP (Structural Classification of Proteins, Clasificaci\u00f3n Estrutural de Prote\u00ednas) realiza unha clasificaci\u00f3n das prote\u00ednas baseada en dominios estruturais en gran medida feita manualmente elaborada de acordo coas semellanzas das s\u00faas estruturas e secuencias de amino\u00e1cidos. Unha motivaci\u00f3n para facer este tipo de clasificaci\u00f3n \u00e9 determinar as relaci\u00f3ns evolutivas entre prote\u00ednas. As prote\u00ednas que te\u00f1en as mesmas formas pero te\u00f1en pouca semellanza nas s\u00faas secuencias ou funci\u00f3ns sit\u00faanse en diferentes \"superfamilias\", e consid\u00e9rase que o seu antepasado com\u00fan est\u00e1 moi distante. As prote\u00ednas que te\u00f1en a mesma forma e algunha semellanza nas secuencias ou funci\u00f3ns sit\u00faanse en \"familias\", e consid\u00e9rase que te\u00f1en un antepasado com\u00fan pr\u00f3ximo.\nA base de datos SCOP \u00e9 accesible gratuitamente en Internet. SCOP creouse en 1994 no Centre for Protein Engineering e no Laboratory of Molecular Biology ambos os dous de Inglaterra. Primeiro encarg\u00e1base do seu mantemento Alexey G. Murzin e outros colegas no Centre for Protein Engineering ata que se pechou en 2010 e despois no Laboratory of Molecular Biology en Cambridge, Inglaterra. En 2012 apareceu SCOPe, que estaba m\u00e1is automatizada. En xaneiro de 2014, cesaron os trabalos en SCOP e a \u00faltima versi\u00f3n oficial de SCOP \u00e9 a 1.75 (que sa\u00edra en xu\u00f1o de 2009). Non obstante, p\u00faxose a disposici\u00f3n do p\u00fablico unha nova base de datos chamada Structural Classification of Proteins 2 (SCOP2), que substituir\u00e1 a SCOP. A base de datos SCOP2 define un novo enfoque para a clasificaci\u00f3n de prote\u00ednas que \u00e9 esencialmente diferente do que ti\u00f1a SCOP, pero que mant\u00e9n as s\u00faas mellores caracter\u00edsticas.\nEstrutura xer\u00e1rquica.\nA fonte de estruturas de prote\u00ednas \u00e9 Protein Data Bank (PDB). A unidade de clasificaci\u00f3n de estrutura en SCOP \u00e9 o dominio proteico. O que entenden os autores de SCOP por \"dominio\" \u00e9 suxerido pola afirmaci\u00f3n que fan de que as prote\u00ednas pequenas e a maior\u00eda das prote\u00ednas de tama\u00f1o medio s\u00f3 te\u00f1en un dominio, e pola observaci\u00f3n de que \u00e1 hemoglobina humana, a cal ten unha estrutura \u03b12\u03b22, as\u00edgnanselle dous dominios SCOP, un para a subunidade \u03b1 e outro para a \u03b2.\nAs formas dos dominios denom\u00ednanse \"pregamentos\" (\"folds\") en SCOP. Os dominios que pertencen ao mesmo pregamento te\u00f1en as mesmas estruturas secundarias principais coa mesma disposici\u00f3n e coas mesmas conexi\u00f3ns topol\u00f3xicas. Na versi\u00f3n 1.75 de SCOP danse 1195 pregamentos distintos. Tam\u00e9n se dan descrici\u00f3ns de cada un deles. Por exemplo, o pregamento \"similar ao da globina\" ou \"de tipo globina\" (\"globin-like\") descr\u00edbese as\u00ed \"coraz\u00f3n ou core: 6 h\u00e9lices; folla pregada, parcialmente aberto\". O pregamento ao que pertence o dominio determ\u00ednase por medio dunha inspecci\u00f3n, m\u00e1is ben que facendo uso dun programa inform\u00e1tico.\nOs niveis de clasificaci\u00f3n de SCOP son os seguintes:\nOs pregamentos est\u00e1n agrupados en \"clases\". As clases est\u00e1n no nivel superior, ou \"ra\u00edz\" da clasificaci\u00f3n xer\u00e1rquica de SCOP. As clases pres\u00e9ntanse en SCOP aproximadamente as\u00ed:\nO n\u00famero entre corchetes, chamado \"sunid\", \u00e9 un \"&lt;ins&gt;S&lt;/ins&gt;COP &lt;ins&gt;un&lt;/ins&gt;ique integer &lt;ins&gt;id&lt;/ins&gt;entifier\" (identificador enteiro \u00fanico de SCOP) para cada nodo da xerarqu\u00eda de SCOP. O n\u00famero entre par\u00e9nteses indica cantos elementos hai en cada categor\u00eda. Por exemplo, hai 284 pregamentos na clase \"Prote\u00ednas todo alfa\". Cada membro da xerarqu\u00eda \u00e9 unha ligaz\u00f3n ao seguinte nivel de xerarqu\u00eda.\nComo exemplo, os primeiros pregamentos do total de 284 pregamentos na clase de \"Prote\u00ednas todo \u03b1\" m\u00f3stranse da seguinte maneira:\nCada pregamento vai seguido dunha descrici\u00f3n dese pregamento.\nOs dominios dun pregamento clasif\u00edcanse ulteriormente en superfamilias, as cales, \u00e1 s\u00faa vez, son clasificadas en familias. Dentro dun pregamento, os dominios que pertencen \u00e1 mesma superfamilia consid\u00e9rase que te\u00f1en un antepasado com\u00fan. Por\u00e9n, este antepasado consid\u00e9rase que \u00e9 distante, porque os diferentes membros dunha superfamilia te\u00f1en identidades de secuencia baixas. Como exemplo, as d\u00faas superfamilias do pregamento \"similar \u00e1 globina\" m\u00f3stranse da seguinte maneira:\nNon se d\u00e1 descrici\u00f3n para a superfamilia \"similar \u00e1 globina\", presumiblemente porque a s\u00faa descrici\u00f3n \u00e9 moi similar \u00e1 do pregamento do cal toma o nome.\nAs familias est\u00e1n m\u00e1is estreitamente relacionadas que as superfamilias. Os dominios nun pregamento est\u00e1n situados na mesma familia atendendo \u00e1 semellanza de secuencias e de funci\u00f3ns, de modo que se cumpre que \nA semellanza na secuencia e estrutura \u00e9 unha proba de que esas prote\u00ednas te\u00f1en unha relaci\u00f3n evolutiva m\u00e1is pr\u00f3xima que as prote\u00ednas da mesma superfamilia. Util\u00edzanse ferramentas de secuencia, como BLAST, para axudar a situar os dominios en superfamilias e familias. Como exemplo, as catro familias na superfamilia \"similar \u00e1 globina\" m\u00f3stranse da seguinte maneira:\nAs familias de SCOP poden tam\u00e9n denominarse usando unha cadea de caracteres de clasificaci\u00f3n SCOP concisa, \"sccs\", a cal pode ser, por exemplo, a.1.1.2 para a familia da \"Globina\". A letra identifica a clase \u00e1 cal pertence o dominio; os seguintes n\u00fameros enteiros identifican o pregamento, a superfamilia, e a familia, respectivamente.\nDentro dunha familia est\u00e1n os dominios proteicos. As prote\u00ednas est\u00e1n situadas no mesmo dominio proteico se son isoformas unhas das outras, ou se son esencialmente a mesma prote\u00edna, pero procedente de diferentes especies de seres vivos. Isto normalmente faise de forma manual. Os \"dominios proteicos\" son subdivididos despois en especies. (Os \"dominios proteicos\" non est\u00e1n en p\u00e1xinas separadas na actual versi\u00f3n de SCOP; pero en pre-SCOP, estaban en p\u00e1xinas separadas.) Como exemplo, alg\u00fans dos 81 dominios proteicos da familia das \"Globinas\" m\u00f3stranse aqu\u00ed:\nO \"TaxId\" \u00e9o n\u00famero ID de taxonom\u00eda; tam\u00e9n \u00e9 unha ligaz\u00f3n ao buscador taxon\u00f3mico do NCBI, que proporciona m\u00e1is informaci\u00f3n sobre as especies \u00e1s cales pertence a prote\u00edna.\nAo clicar nunha especie ou isoforma aparece unha lista de dominios. Como exemplo, alg\u00fans dos 192 dominios da prote\u00edna \"Hemoglobina, cadea alfa de humanos (Homo sapiens)\" m\u00f3stranse aqu\u00ed:\nAo clicar nos n\u00fameros PDB suponse que se mostra a estrutura da mol\u00e9cula, pero as ligaz\u00f3ns est\u00e1n actualmente rotas. (Esas ligaz\u00f3ns funcionaban en pre-SCOP.)\nExemplo.\nA maior\u00eda das p\u00e1xinas de SCOP conte\u00f1en unha caixa de busca. O introducir na caixa o texto \"trypsin +human\" obte\u00f1ense varias prote\u00ednas, como a prote\u00edna tripsin\u00f3xeno humana. Ao seleccionar esa entrada m\u00f3strase unha p\u00e1xina que incl\u00fae a \"li\u00f1axe\", a cal est\u00e1 na parte superior da maior\u00eda das p\u00e1xinas de SCOP. A p\u00e1xina incl\u00fae a seguinte informaci\u00f3n: \nSe o texto de busca que se introduce \u00e9 \"Subtilisin\" aparece a prote\u00edna \"Subtilisina de Bacillus subtilis, carlsberg\", coa seguinte li\u00f1axe:\nA\u00ednda que ambas as prote\u00ednas son proteases, nin sequera pertencen ao mesmo tipo de pregamento, o cal concorda con que son un exemplo de evoluci\u00f3n converxente.\nComparaci\u00f3n con outros sistemas de clasificaci\u00f3n.\nA clasificaci\u00f3n SCOP depende m\u00e1is de decisi\u00f3ns manuais que a clasificaci\u00f3n semiautom\u00e1tica por medio de CATH, o seu principal rival. Util\u00edzanse expertos humanos para decidir se certas prote\u00ednas est\u00e1n relacionadas evolutivamente e, por tanto, deber\u00edan asignarse \u00e1 mesma superfamilia, ou se a s\u00faa semellanza \u00e9 o resultado de restrici\u00f3ns estruturais e por esa raz\u00f3n pertencen ao mesmo tipo de pregamento. Outra base de datos chamada FSSP, \u00e9 xerada de xeito totalmente autom\u00e1tico (e con actualizaci\u00f3ns autom\u00e1ticas peri\u00f3dicas) pero non ofrece unha clasificaci\u00f3n, o que permite que o usuario tire a s\u00faa propia conclusi\u00f3n en canto ao significado das relaci\u00f3ns estruturais baseadas en comparaci\u00f3ns de pares de estruturas proteicas individuais.\nSucesores de SCOP.\nEn 2009, a base de datos orixinal SCOP clasificaba manualmente 38000 entradas PDB nunha estrutura estritamente xer\u00e1rquica. Coa aceleraci\u00f3n que experimentou o n\u00famero de publicaci\u00f3ns sobre estruturas de prote\u00ednas, a limitada automatizaci\u00f3n da clasificaci\u00f3n non pod\u00eda manter a clasificaci\u00f3n das mesmas ao mesmo ritmo, o que orixinou que o conxunto de datos xa non fose completo. En 2012 apareceu a base de datos \"Structural Classification of Proteins extended\" (SCOPe ou Clasificaci\u00f3n Estrutural de Prote\u00ednas ampliada) que ti\u00f1a unha moita maior automatizaci\u00f3n do mesmo sistema xer\u00e1rquico e \u00e9 totalmente compatible con SCOP. En 2014, a curaci\u00f3n manual foi reintroducida en SCOPe para manter unha axeitada asignaci\u00f3n de estruturas. En febreiro de 2015, SCOPe 2.05 clasificaba 71000 das 110000 entradas totais de PDB.\nSCOP2 \u00e9 un prototipo de sistema de clasificaci\u00f3n que ten como obxectivo ter en conta a maior complexidade evolutiva inherente na evoluci\u00f3n da estrutura das prote\u00ednas. Xa que logo, non \u00e9 unha simple xerarqu\u00eda, sen\u00f3n unha rede que conecta as superfamilias de prote\u00ednas que representan as relaci\u00f3ns evolutivas e estruturais, como as permutaci\u00f3ns circulares, fusi\u00f3n de dominios e decadencia de dominios. Consecuentemente, os dominios non est\u00e1n separados por unhas fronteiras estritamente fixadas, sen\u00f3n que se definen polas s\u00faas relaci\u00f3ns coas outras estruturas que te\u00f1en m\u00e1is similitude con elas. En febreiro de 2015, o prototipo SCOP2 clasificaba 995 entradas PDB."}
{"id": "322566", "revid": "27155", "url": "https://gl.wikipedia.org/wiki?curid=322566", "title": "Structural Classification of Proteins (base de datos)", "text": ""}
{"id": "322567", "revid": "22795", "url": "https://gl.wikipedia.org/wiki?curid=322567", "title": "Naturalizaci\u00f3n (biolox\u00eda)", "text": "En biolox\u00eda, a naturalizaci\u00f3n \u00e9 o proceso de expansi\u00f3n de organismos al\u00f3ctonos nos ecosistemas.\nEste proceso implica a adaptaci\u00f3n permanente duna especie animal ou vexetal \u00e1 vida nunha \u00e1rea diferente daquela da que procede orixinalmente.\nAs especies naturalizadas poden pasar a ser especies invasoras de facerse o suficientemente abundantes como para provocaren un efecto adverso sobre as plantas e os animais nativos. Dous exemplos significativos son:"}
{"id": "322568", "revid": "23204", "url": "https://gl.wikipedia.org/wiki?curid=322568", "title": "Tenrec ecaudatus", "text": "Tenrec ecaudatus \u00e9 unha especie de mam\u00edfero placentario da orde dos afrosor\u00edcidos, familia dos tenr\u00e9cidos e subfamilia dos tenrecinos, a \u00fanica do x\u00e9nero \"Tenrec\". co\u00f1ecido na bibliograf\u00eda internacional como tenrec com\u00fan ou tenrec sen cola.\n\u00c9 un pequeno insect\u00edvoro terrestre co corpo cuberto de pugas coa aparencia dun ourizo cacho, a\u00ednda que bastante m\u00e1is alongado ca este.\nOrixinario de Madagascar, foi introducido polo ser humano como fonte de alimentaci\u00f3n en varias illas veci\u00f1as do oc\u00e9ano \u00cdndico, como as da Reuni\u00f3n, Mauricio, as Comores, ou incluso nas Seychelles, onde se naturalizaron, xa que a s\u00faa carne \u00e9 moi apreciada na gastronom\u00eda local e, en moitos lugares a s\u00faa caza est\u00e1 regulamentada.\nTaxonom\u00eda.\nDescrici\u00f3ns do x\u00e9nero e a especie.\nX\u00e9nero.\nO x\u00e9nero \"Tenrec\" foi descrito por primeira vez en 1799 polo zo\u00f3logo franc\u00e9s Bernard-Germain de Lac\u00e9p\u00e8de, na s\u00faa obra \"Tableau des divisions, sous-divisions, ordres et genres des mammif\u00e8res\". \nAdemais de polo nome que lle impuxo Lac\u00e9p\u00e8de, co\u00f1\u00e9cese tam\u00e9n polo sin\u00f3nimo \"Tenrecus\" .\nEspecie.\n\u00c1 especie \"Tenrec ecaudatus\" desrib\u00edraa en 1778 o zo\u00f3logo alem\u00e1n, disc\u00edpulo de Linneo, Johann Christian Daniel von Schreber, en \"Die S\u00e4ugetiere in Abbildungen nach der Natur mit Beschreibungen\", 3: 590. Non se co\u00f1ecen subespecies.\nEtimolox\u00edas.\nO nome do x\u00e9nero, \"Tenrec\", deriva do termo franc\u00e9s \"tenrec\", que o incorporou contra 1720-30 adaptando o termo malgaxe \"t\u00e0ndraka\" ou \"tr\u00e0ndraka\" (tam\u00e9n coas variantes \"tanrac\" e \"tandrec\").\nO ep\u00edteto espec\u00edfico, \"ecaudatus\", \u00e9 un adxectivo do lat\u00edn cient\u00edfico formado pola preposici\u00f3n latina \"e\" que, como elemento de composici\u00f3n, significa \"privaci\u00f3n\", e o adxectivo latino \"caud\u0101tus\", \"con cola\". Literalmente: \"sen cola\".\nCaracter\u00edsticas.\nO tenrec com\u00fan \u00e9 a especie de tenrec terrestre m\u00e1is grande, xa que mide de 26 a 39 cm de lonxitude e pesa de 1,5 a 2,5 kg. A pesar do seu \"apelido\" en varios idiomas de \"sen cola\", en realidade a ten, a\u00ednda que moi curta, de 1 a 1,5\u00a0cm de lonxitude e normalmnte non vis\u00edbel a simple vista. A s\u00faa pelaxe \u00e9 \u00e1spera e longa, de cor gris ou gris avermellada; alg\u00fans pelos est\u00e1n transformados en pugas distribu\u00eddas por todo o corpo, o que lle d\u00e1 a aparencia de ourizo. A femia ten 12 pares de mamas.\nBiolox\u00eda.\nH\u00e1bitat e distribuci\u00f3n.\nO seu h\u00e1bitat natural son os bosques secos tropicais ou subtropicais, os bosques baixos h\u00famidos tropicais ou subtropicais, as rexi\u00f3ns montanas h\u00famidas tropicais ou subtropicais, as sabanas secas, as zonas de matogueiras secas e h\u00famidas tropicais ou subtropicais, as matogueiras de grande altitude tropicais ou subtropicais, as prader\u00edas secas e de grande altitude tropicais e subtropicais, as terras ar\u00e1beis, os pasteiros, os xard\u00edns rurais e mesmo as \u00e1reas urbanas.\nComportamento.\n\u00c9 esencialmente un animal solitario e de h\u00e1bitos nocturos, e non se re\u00fane con outros esp\u00e9cimes, brevemente, durante a \u00e9poca de cr\u00eda e, \u00e1s veces durante a hibernaci\u00f3n.\nCando \u00e9 ameazado, esta especie de tenrec ch\u00eda, endereza as s\u00faas pugas formando unha especie de crista, salta e morde. Duarante o d\u00eda ref\u00faxiase nun ni\u00f1o de follas baixo unha rocha, un tronco ou un arbusto.\nO tenrec com\u00fan est\u00e1 considerado como un dos mam\u00edferos m\u00e1is prol\u00edficos do mundo, se non o m\u00e1is. Despois dun per\u00edodo de xestaci\u00f3n de 50 a 60 d\u00edas, as femias poden parir at\u00e9 32 cr\u00edas por camada, cunha media de 15 a 20, o que est\u00e1 confirmado polo menos en exemplares en catividade. Estas poden ter unha librea raiada con listas brancas e negras.\nO tenrec com\u00fan \u00e9 o primeiro mam\u00edfero tropical co\u00f1ecido por hibernar. Durante a estaci\u00f3n seca pode pasar at\u00e9 nove meses nun per\u00edodo de dormencia.\nAlimentaci\u00f3n.\nA pesar de estar inclu\u00eddo at\u00e9 pouco entre os insect\u00edvoros, non s\u00f3 come insectos, sen\u00f3n tam\u00e9n pequenos invertebrados, que busca entre as follas ca\u00eddas, cazando ras e ratos, e tam\u00e9n consome cad\u00e1veres.\nEstado de conservaci\u00f3n.\nEn 2008 foi catalogado na \"Lista vermella\" da UICN como especie de status \"pouco preocupante\" (LC, do ingl\u00e9s \"Least Concern\"), por ser unha especie amplamente distribu\u00edda e nun h\u00e1bitat intervido polo ser humano, pero sen ameazas maiores para eles, cualificaci\u00f3n que se mant\u00e9n a d\u00eda de hoxe (outubro de 2015).\nRelaci\u00f3n cos humanos.\nO tenrec com\u00fan foi introducido polo home como fonte de alimentaci\u00f3n, desde o seu lugar de orixe, Madagascar, en varias illas veci\u00f1as do oc\u00e9ano \u00cdndico, como as da Reuni\u00f3n, Mauricio, as Comores, ou incluso nas Seychelles, onde se naturalizaron, xa que a s\u00faa carne \u00e9 moi apreciada na gastronom\u00eda local e, en moitos lugares a s\u00faa caza est\u00e1 regulamentada.\nNa Reuni\u00f3n e en Mauricio, a carne do tenrec \u00e9 un alimento moi popular. Prep\u00e1rase guisada ou con \"curry\". Nas Comores e en Madagascar tam\u00e9n se consome.Os cazadores do tenrec a mi\u00fado van acompa\u00f1ados por un can que lles permite localizar m\u00e1is facilmente os tobos do animal.A apertura e o peche dos per\u00edodos de caza establ\u00e9cense por decreto das autoridades.\nUn tenrec antropomorfo chamado \"Bayoun\" foi a mascota oficial dos V Xogos das Illas do oc\u00e9ano \u00cdndico, organizados na Reuni\u00f3n en 1998. Este evento deportivo, que est\u00e1 reco\u00f1ecido polo Comit\u00e9 Ol\u00edmpico Internacional, re\u00fane atletas dunha media ducia de illas do suroeste do oc\u00e9ano \u00cdndico desde 1979.\nV\u00e9xase tam\u00e9n.\nBibliograf\u00eda.\nSchreber, J. C. D. (1777): \"Die S\u00e4ugthiere in Abbildungen nach der Natur mit Beschreibungen 1776-1778\". Wolfgang Walther, Erlangen, 3: 590, pl.165."}
{"id": "322569", "revid": "1505", "url": "https://gl.wikipedia.org/wiki?curid=322569", "title": "Terra do Fogo, Ant\u00e1rtida e Illas do Atl\u00e1ntico Sur", "text": ""}
{"id": "322575", "revid": "23204", "url": "https://gl.wikipedia.org/wiki?curid=322575", "title": "Milow", "text": "Jonathan Vandenbroeck, nado en Borgerhout o 14 de xullo de 1981, \u00e9 un cantante belga m\u00e1is co\u00f1ecido polo seu nome art\u00edstico Milow."}
{"id": "322576", "revid": "23204", "url": "https://gl.wikipedia.org/wiki?curid=322576", "title": "Jonathan Vandenbroeck", "text": ""}
{"id": "322577", "revid": "23204", "url": "https://gl.wikipedia.org/wiki?curid=322577", "title": "Presidente da Naci\u00f3n Navajo", "text": "O cargo de Presidente da Naci\u00f3n Navajo (en ) foi creado en 1991 co obxectivo de restruturar o goberno da naci\u00f3n. O presidente e vicepresidente son elixidos cada catro anos, e s\u00f3 poden servir durante d\u00faas lexislaturas no cargo.\nSegundo o \"Navajo Nation Code \u00a71001-1006\", un requisito dos presidentes \u00e9 que deben falar a lingua navajo, entre outras cualificaci\u00f3ns requiridas. No presente, a fluidez debe ser determinada polos votantes navajos cando emiten o voto."}
{"id": "322578", "revid": "23204", "url": "https://gl.wikipedia.org/wiki?curid=322578", "title": "Russell Begaye", "text": "Russell Begaye, nado en Shiprock, Novo M\u00e9xico, \u00e9 un pol\u00edtico do pobo navajo que foi o presidente da Naci\u00f3n Navajo dende o 2015 at\u00e9 o 2019. \u00c9 o segundo navajo de Novo M\u00e9xico que se converteu en Presidente dos navajo, malia non ser falante nativo de \"Din\u00e9\", o idioma navajo. \nTraxectoria.\nFormaci\u00f3n.\nEn 1974, Begaye graduouse en Ciencias Pol\u00edticas na Universidade de California nos \u00c1nxeles (UCLA). En 1977, conseguiu o mestrado en Divindade, que \u00e9 como se denominan os estudos teol\u00f3xicos nos Estados Unidos, do Southwestern Baptist Theological Seminary en Fort Worth, Texas.\nCarreira.\nDe 1977 a 2011, Begaye traballou para a Xunta de Misi\u00f3ns de Am\u00e9rica do Norte. A partir de 2011, serviu no Consello da Naci\u00f3n Navajo ata a s\u00faa elecci\u00f3n para a presidencia o 4 de abril de 2015 e tomou posesi\u00f3n do mesmo o 12 de maio de 2015. Permaceu no cargo ata o 8 de xaneiro de 2019, en que o sucedeu o, ata ent\u00f3n vicepresidente, Jonathan Nez.\nEn 2022, presentouse \u00e1s elecci\u00f3ns para o Consello da Naci\u00f3n Navajo.\nVida persoal.\nBegaye estivo casado con Kyoon Chung Begaye, unha dentista de Atlanta, quen non participaba nos asuntos da Naci\u00f3n Navajo polo que, durante o per\u00edodo da s\u00faa presidencia, foi a esposa do vicepresidente Jonathan Nez que realizou as funci\u00f3ns de Primeira Dama. En 2016, Begaye informou que tras 17 anos xuntos, o matrimonio rematara."}
{"id": "322581", "revid": "1131", "url": "https://gl.wikipedia.org/wiki?curid=322581", "title": "El Pa\u00eds (1887-1921)", "text": "El Pa\u00eds foi un xornal republicano espa\u00f1ol que se imprimiu en Madrid entre 1887 e 1921.\nHistoria.\nFundouno o matem\u00e1tico Antonio Catena Mu\u00f1oz o 22 de xu\u00f1o de 1887 a petici\u00f3n do seu mellor amigo, o pol\u00edtico Manuel Ruiz Zorrilla. O seu primeiro director foi Valent\u00edn Mor\u00e1n e contaba con\u00a0vinte e un redactores, entre eles Rafael Ginard de la Rosa (quen m\u00e1is tarde tam\u00e9n chegar\u00eda a dirixilo), Tom\u00e1s Tuero ou Manuel Curros Enr\u00edquez; a li\u00f1a editorial era conseguir a unidade republicana ante todo baixo a xefatura de Ruiz Zorrilla e o seu Partido Republicano Progresista; ademais desatou varias campa\u00f1as anticlericais. Sucedeu como director a Valent\u00edn Mor\u00e1n Alejandro Lerroux. Pero como Ruiz Zorrilla morreu en 1895 e Catena non aceptaba ao novo l\u00edder, m\u00e1is conservador, Jos\u00e9 Mar\u00eda Esquerdo, Alejandro Lerroux fundou outro xornal en 1897, \"El Progreso\", que se converteu no portavoz do novo l\u00edder, e levou a parte da redacci\u00f3n. O novo director foi o escritor, dramaturgo e poeta Joaqu\u00edn Dicenta, quen lle puxo ent\u00f3n o subt\u00edtulo de \u00abDiario republicano socialista revolucionario\u00bb e converteuno durante un ano en portavoz do grupo que publicaba a revista \"Germinal\", momento no que ser\u00e1 considerado como o xornal \u00abm\u00e1is aberto \u00e1 mocidade e \u00e1s novas tendencias est\u00e9ticas\u00bb a\u00ednda que os seus competidores republicanos e socialistas ac\u00fasano de difundir \u00abun socialismo sentimental trasnochado\u00bb, como lembra Mar\u00eda Cruz Seoane. Desde febreiro de 1896 foi v\u00edtima dunha campa\u00f1a de persecuci\u00f3n polo fiscal de imprenta, quen logrou encarcerar a varios dos seus redactores e suspendelo definitivamente o 18 de agosto de 1898 sentenciando a m\u00e1is de dous anos de c\u00e1rcere a Manuel Mar\u00eda Igrexas, \u00abhome de palla\u00bb que nese momento ocupaba a figura de editor responsable, reaparecendo ao d\u00eda seguinte baixo o t\u00edtulo de \"El Nuevo Pa\u00eds\".\nTras varios avatares m\u00e1is foi dirixido por Ricardo Fonte Asensio (1866-1925), futuro fundador e director da Hemeroteca Municipal de Madrid e enfrontouse \u00e1 s\u00faa peor crise: unha suspensi\u00f3n por orde gobernativa durante doce d\u00edas en 1901, a pesar do cal logrou estar en funcionamento un total de trinta e catro anos e, falecido o seu propietario e fundador Antonio Catena, herdouno o seu fillo, tam\u00e9n xornalista, Juan Antonio Catena, ata que conclu\u00edu definitivamente o 11 de febreiro de 1921, despois de que, s\u00f3 entre decembro de 1920 e xaneiro de 1921, recibise dezanove denuncias, sendo xa ent\u00f3n o seu director o xornalista Roberto Castrovido.\nCadro de persoal.\n\u00c1 parte dos xa mencionados, entre os seus redactores colaboraron nel xornalistas como Antonio Palomero, Dionisio P\u00e9rez, Ignacio de Santill\u00e1n, Francisco Sastre, Santiago Oria, Eduardo Ros\u00f3n, Jos\u00e9 Antonio Palaz\u00f3n, Francisco Rodr\u00edguez Besteiro, Ernesto L\u00f3pez (m\u00e1is co\u00f1ecido como \"Claudio Frollo\") e un grupo de novos escritores e intelectuais da chamada xeraci\u00f3n do 98, como Jos\u00e9 Mart\u00ednez Ruiz, que ser\u00e1 redactor desde o cinco de decembro de 1896 (non comezar\u00e1 a utilizar o pseud\u00f3nimo \"Azor\u00edn\" at\u00e9 1904), xunto a Ram\u00f3n Mar\u00eda do Val Incl\u00e1n, P\u00edo Baroja, Miguel de Unamuno, Vicente Blasco Ib\u00e1\u00f1ez, Benito P\u00e9rez Gald\u00f3s, Ramiro de Maeztu, Manuel e Antonio Machado, Manuel Bueno Bengoechea ou Rub\u00e9n Dar\u00edo, e at\u00e9 o mozo Jos\u00e9 Ortega y Gasset buscou refuxio nas s\u00faas p\u00e1xinas cando non puido publicar no xornal da s\u00faa propia familia (\"El Imparcial\"). Ortega chegar\u00e1 a considerar a \"El Pa\u00eds\" \u2013xunto a \"El Liberal\"\u2013 como o xornal defensor das ideas m\u00e1is avanzadas en Espa\u00f1a e Rub\u00e9n Dar\u00edo chegar\u00e1 a dicir que a s\u00faa redacci\u00f3n chegou a reunir o maior n\u00famero de intelectuais espa\u00f1ois."}
{"id": "322582", "revid": "17467", "url": "https://gl.wikipedia.org/wiki?curid=322582", "title": "Ministerio de Educaci\u00f3n, Cultura y Deporte", "text": ""}
{"id": "322583", "revid": "5863", "url": "https://gl.wikipedia.org/wiki?curid=322583", "title": "Jos\u00e9 Mart\u00ednez Ruiz", "text": ""}
{"id": "322586", "revid": "5863", "url": "https://gl.wikipedia.org/wiki?curid=322586", "title": "El Pa\u00eds (1887)", "text": ""}
{"id": "322592", "revid": "98629", "url": "https://gl.wikipedia.org/wiki?curid=322592", "title": "Cruzada contra a coroa de Arag\u00f3n", "text": "A cruzada contra a coroa de Arag\u00f3n foi un conflito b\u00e9lico que durou dende 1283 at\u00e9 1285. A cruzada foi declarada polo papa Marti\u00f1o IV contra Pedro o Grande, pola s\u00faa intervenci\u00f3n nos asuntos sicilianos en contra da vontade papal. A maior parte do conflito desenvolveuse en terras catal\u00e1s, malia que os primeiros episodios produc\u00edronse na fronteira navarro-aragonesa. En vinganza, a coroa de Arag\u00f3n atacou Mallorca e Occitania.\nPedro o Grande tivo que loitar contra o ex\u00e9rcito cruzado que apoiaba a Filipe III de Francia, composto por tropas do Reino de Francia, o Reino de Mallorca e a Rep\u00fablica de X\u00e9nova, contando s\u00f3 coas tropas catal\u00e1s e valencianas, e sen poder contar coa nobreza do Reino de Arag\u00f3n que se abstivo de participar no conflito."}
{"id": "322593", "revid": "27155", "url": "https://gl.wikipedia.org/wiki?curid=322593", "title": "SCOPe", "text": ""}
{"id": "322594", "revid": "27155", "url": "https://gl.wikipedia.org/wiki?curid=322594", "title": "SCOP2", "text": ""}
{"id": "322603", "revid": "23204", "url": "https://gl.wikipedia.org/wiki?curid=322603", "title": "Stephen William Hawking", "text": ""}
{"id": "322604", "revid": "89787", "url": "https://gl.wikipedia.org/wiki?curid=322604", "title": "Gromo de raios gamma", "text": "Os gromos de raios gamma (tam\u00e9n co\u00f1ecidos como explosi\u00f3ns de raios gamma ou GRB nas s\u00faas siglas en ingl\u00e9s) son escintileos de raios gamma asociados con explosi\u00f3ns estremadamente enerx\u00e9ticas en galaxias afastadas. Son os eventos electromagn\u00e9ticos m\u00e1is luminosos que ocorren no universo. Os gromos poden durar dende uns nanosegundos at\u00e9 varias horas, pero polo xeral, un gromo t\u00edpico adoita durar uns poucos segundos. Con frecuencia son seguidos por unha luminescencia residual de longa duraci\u00f3n de radiaci\u00f3n a lonxitudes de onda maior, (raios X, radiaci\u00f3n ultravioleta, luz visible, radiaci\u00f3n infravermella e radiofrecuencia)."}
{"id": "322605", "revid": "12452", "url": "https://gl.wikipedia.org/wiki?curid=322605", "title": "Brote de raios gamma", "text": ""}
{"id": "322606", "revid": "12452", "url": "https://gl.wikipedia.org/wiki?curid=322606", "title": "GRB", "text": ""}
{"id": "322607", "revid": "98629", "url": "https://gl.wikipedia.org/wiki?curid=322607", "title": "Asedio de Barcelona (1713-1714)", "text": "O asedio de Barcelona foi unha operaci\u00f3n militar central dentro da Guerra de Catalu\u00f1a, derradeiro episodio hisp\u00e1nico da Guerra de Sucesi\u00f3n Espa\u00f1ola, entre o 25 de xullo de 1713 e o 11 de setembro de 1714. Malia que Barcelona xa fora asediada nesa mesma guerra uns anos antes, no Asedio de Barcelona (1706) - implicando a tropas das grandes potencias, durante a Guerra de Catalu\u00f1a, os ex\u00e9rcitos estranxeiros foran evacuados. Neste conflito enfront\u00e1ronse os defensores de Barcelona, compostos pola Coronela, o ex\u00e9rcito regular catal\u00e1n con tropas procedentes do resto de territorios da Coroa de Arag\u00f3n, e soldados doutros territorios que apoiaban a Carlos VI. O asedio foi proposto polo duque de Popoli, inicialmente m\u00e1is como un bloqueo con aires de terrorismo bombardeiro, e non como un asalto propiamente dito, xa que agardaba a rendici\u00f3n por esgotamento da cidade. En xullo de 1713, a entrada en xogo dun ex\u00e9rcito proveniente do Reino de Francia para apoiar o ex\u00e9rcito espa\u00f1ol, provocado polo cambio de direcci\u00f3n militar cara \u00f3 Duque de Berwick, decantou severamente o devir do asedio, convert\u00e9ndose nun asalto de trincheiras e minas nas murallas. Moi superados en n\u00famero, e completamente rodeados de soldados borb\u00f3nicos, os defensores foron totalmente eliminados."}
{"id": "322608", "revid": "23204", "url": "https://gl.wikipedia.org/wiki?curid=322608", "title": "Cerco de Barcelona (1713-1714)", "text": ""}
{"id": "322611", "revid": "1131", "url": "https://gl.wikipedia.org/wiki?curid=322611", "title": "Apolinar Pastor Abal Cobas", "text": "Apolinar Pastor Abal Cobas, nado en 1853 e finado en Pontevedra a principios de outubro de 1932, foi un mestre e escritor galego.\nTraxectoria.\nDeu clase na escola anexa \u00e1 Escola Normal de Pontevedra. En 1908, cando xa ti\u00f1a 20 anos de experiencia como docente, aspirou a unha praza de mestre en Luarca. Xubilouse como mestre da escola graduada anexa a Normal en 1923, ao facer 70 anos.\nEn 1888 publicou a obra \"Higiene de la vista en las escuelas\", discurso dado o 25 de novembro dese ano na conferencia organizada pola Sociedad Pedag\u00f3gica de Maestros de Pontevedra, e impresa por Viuda e Hijos de Jos\u00e9 M. Madrigal.\nVida persoal.\nCasou en Pontevedra con Laura Paz Rodr\u00edguez en 1895, e foi pai de Julia Abal Paz."}
{"id": "322612", "revid": "197", "url": "https://gl.wikipedia.org/wiki?curid=322612", "title": "Sor\u00edcidos", "text": "A dos sor\u00edcidos (\"Soricidae\") \u00e9 unha familia de mam\u00edferos placentarios da orde dos soricomorfos, que re\u00fane numerosas especies co\u00f1ecidas vulgarmente como musara\u00f1as, mura\u00f1os, murga\u00f1os (ou morga\u00f1os), fura\u00f1os e furafollas.\nSon animais de pequeno tama\u00f1o que se encontran en todo o mundo, ag\u00e1s en Australia, Ocean\u00eda, as rexi\u00f3ns m\u00e1is pr\u00f3ximas aos polos e na maior parte de Suram\u00e9rica, e que se caracterizan polos seus pequenos ollos e por presentaren un longo foci\u00f1o con vibrisas (bigotes) moi sens\u00edbeis.\nNa s\u00faa forma e tama\u00f1o son similares aos ratos, pero non son roedores, sen\u00f3n que est\u00e1n emparentados coas toupas, a\u00ednda que recentemente suxeriuse que te\u00f1en unha relaci\u00f3n xen\u00e9tica m\u00e1is pr\u00f3xima cos ourizos. Durante moito tempo estiveron inclu\u00eddos na hoxe desbotada orde dos insect\u00edvoros.\nMorfolox\u00eda.\nTodas as musara\u00f1as son comparativamente pequenas, varias apenas alcanzan o tama\u00f1o dun rato dom\u00e9stico.\nA especie m\u00e1is grande deste grupo, do tama\u00f1o dunha rata, \u00e9 a especie \"Suncus murinus\", da Asia tropical, que mide cerca de 15\u00a0cm e que pode chegar aos 100 g.\nNo outro extremo est\u00e1 \"Suncus etruscus\", cunha lonxitude de entre 3,5 e 5\u00a0cm e un peso de 1,8 a 3 g, que quizais sexa o mam\u00edfero m\u00e1is pequeno que existe.\nA cabeza presenta un foci\u00f1o longo e afiado, en forma de trompa, que supera moito o nivel dos incisivos.\nO seu cranio \u00e9 alongado, e carece de arcos zigom\u00e1ticos; as s\u00faas suturas fusi\u00f3nanse moi cedo.\nA s\u00faa f\u00f3rmula dentaria \u00e9: 1.3.5.1.3 / 1.1.1.3 = 28-32.\nUn dos incisivos do maxilar inferior est\u00e1 moi desenvolvido, e \u00e1s veces presenta c\u00faspides adicionais no seu bordo cortante. O incisivo anterior do maxilar superior est\u00e1 curvado cara a abaixo e \u00e9 bifurcado, formando unha especie de tences co inferior, que serven para capturar e suxeitar \u00e1s s\u00faas presas. Os premolares, excepto o posterior (P4), mostran unha tendencia \u00e1 reduci\u00f3n. O premolar posterior \u00e9 grande e molariforme. En moitas especies as c\u00faspides dos dentes presentan unha coloraci\u00f3n escura.\nOs ollos xeralmente son moi pequenos, pero nunca est\u00e1n cubertos pola pel. As orellas, sempre prsentes, son tam\u00e9n polo xeral pequenas, e frecuentemente est\u00e1n cubertas na s\u00faa maior parte pola pelaxe.\nA cola, a\u00ednda que longa, \u00e9 habitualmente m\u00e1is curta que a lonxitude conxunta da cabeza e o tronco.\nBiolox\u00eda.\nH\u00e1bitat e distribuci\u00f3n.\nH\u00e1bitat.\nAs musara\u00f1as viven en lugares moi diversos, incluso en desertos, rexi\u00f3ns circumpolares e augas correntes. A\u00ednda que hainas semiacu\u00e1ticas, a maior\u00eda das case 400 especies de musara\u00f1as co\u00f1ecidas son terrestres. Prefiren os lugares con certa humidade, as\u00ed como os terreos pedregosos con abundante vexetaci\u00f3n. Habitan predominantemente ao abeiro da vexetaci\u00f3n baixa, entre a follaxe de \u00e1rbores e arbustos, en bosques caducifolios, l\u00edmites de campos de cultivo, pozas, bordos de cami\u00f1os, pasteiros con herba cortada etc.\nDistribuci\u00f3n.\nAs musara\u00f1as distrib\u00faense por case toda a Terra firme, e s\u00f3 est\u00e1 ausentes de Australia, Ocean\u00eda, as rexi\u00f3ns m\u00e1is pr\u00f3ximas aos polos e da maior parte de Suram\u00e9rica.\nCostumes.\nAlimentaci\u00f3n.\nSon os mam\u00edferos m\u00e1is activos que existen. Animais solitarios cazan os seus alimentos tanto de d\u00eda coma de noite. Moitas das especies, en especial as europeas, comen o seu propio peso en insectos diariamente, e poden chegar a morrer se pasan m\u00e1is de catro horas sen comer, por iso se alimentan cada 2 ou 3 horas e viven en lugares onde o alimento abunda. O seu alimento bas\u00e9ase en invertebrados e, \u00e1s veces, poden aproveitar prea, e poden chegar a cazar e comer pequenos vertebrados tales como trilladeiras, ratos de campo, lagartas e incluso (en casos excepcionais) ratas.\nAlgunhas especies de musara\u00f1a te\u00f1en saliva velenosa que usan para paralizar presas pequenas, como insectos e mi\u00f1ocas, ao igual que as toupas.\nInimigos.\nA maior\u00eda das especies def\u00e9ndense dos seus depredadores mediante unhas gl\u00e1ndulas odor\u00edferas nos flancos, e que son especialmente vis\u00edbeis no machos, que producen un olor almiscrado desagrad\u00e1bel, que os fai un prato pouco atractivo para animais con bo olfacto, como cans e mapaches, a\u00ednda que alg\u00fans mam\u00edferos as cazan e despois as deixan abandonadas a causa do seu cheiro. Por\u00e9n, son depredadas principalmente polas aves, que te\u00f1en un sentido do olfacto d\u00e9bil, especialmente polas curuxas e as rapaces di\u00farnas.\nReproduci\u00f3n.\nEscavan tobos, que tapizan con vexetaci\u00f3n, e te\u00f1en al\u00ed \u00e1s s\u00faas cr\u00edas, unhas seis por parto, que nacen sen pelo. A xestaci\u00f3n ten unha duraci\u00f3n de entre 27 e 33 d\u00edas, normalmente menos de 30. A s\u00faa vida \u00e9 breve, de apenas un ano, sendo os mam\u00edferos con menor lonxevidade, a\u00ednda que en catividade poden vivir at\u00e9 catro anos.\nTaxonom\u00eda.\nDescrici\u00f3n da familia.\nA familia dos \"Sorcicidae\" foi descrita en 1814 polo zo\u00f3logo e paleont\u00f3logo sax\u00f3n, nacionalizado ruso, Gotthelf Fischer von Waldheim, en \"Zoognosia tabulis synopticis illustrata, in usum pr\u00e4lectionum Academiae Imperialis Medico-Chirurgicae Mosquentis edita\", 3: x.\nSin\u00f3nimos.\nAdemais de polo nome que lle impuxo G. Fischer , e actualmente v\u00e1lido, o grupo co\u00f1eceuse polos sin\u00f3nimos (que non son de familia):\nEtimolox\u00eda.\nO nome cient\u00edfico da familia, \"Soricidae\", est\u00e1 formado normalmente engad\u00edndolle \u00e1 ra\u00edz \"soric-\", xenitivo do nome do seu x\u00e9nero tipo, \"Sorex\", a desinencia \"\u00b4-idae\", propia dos nomes das familias de animais, tirada do grego antigo \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\".\nEn canto a \"Sorex\", est\u00e1 tomado do lat\u00edn \"s\u014drex, -icis\", \"rato\", e tam\u00e9n \"musara\u00f1a\".\nClasificaci\u00f3n.\nCon 368 especies, a dos \"Soricidae\" \u00e9 a m\u00e1is grande familia de soricomorfos (e de todos os chamados insect\u00edvoros). Este gran n\u00famero de especies distrib\u00faense en 26 x\u00e9neros, agrupados nas tres subfamilias existentes actualmente: \"Crocidurinae\", \"Myosoricinae\" e \"Soricinae\".\nDesde o punto de vista da diversidade de especies, a familia das musara\u00f1as \u00e9 a cuarta dos mam\u00edferos, superada s\u00f3 polas familias dos \"Muridae\" e os \"Cricetidae\", que forman parte dos roedores (da superfmailia dos \"Muroidea\"), e a familia dos \"Vespertilionidae\", dos morcegos.\nFamilia \"Soricidae\"\nEn Galicia.\nEn Galicia est\u00e1n rexistradas sete especies de sor\u00edcidos, pertencentes a tres x\u00e9neros, \"Crocidura\" (2 especies), \"Neomys\" (2 especies) e \"Sorex\" (3 especies).\nNomes galegos.\nA\u00ednda que a Real Academia Galega denomina musara\u00f1a a todas as especies da familia dos sor\u00edcidos: \u00abMam\u00edfero insect\u00edvoro da familia dos sor\u00edcidos, de tama\u00f1o moi pequeno, semellante a un rato, co foci\u00f1o longo e afiado, e pelame brillante e curto e do que existen diversas especies\u00bb, admitindo como sin\u00f3nimo mura\u00f1o, os especialistas da Sociedade Galega de Historia Natural acordaron, seguindo os criterios dos expertos en nomes vulgares, que recomendan, sempre que isto sexa pos\u00edbel \u2014e, cando non hai nomes vern\u00e1culos suficientes, adaptar ao idioma o termo latino corresponente\u2014, utilizar un \"nome com\u00fan\" para cada x\u00e9nero, acordaron asingar un nome com\u00fan diferente para as especies de cada un dos tres x\u00e9neros, aplicando un nome \"espec\u00edfico\" facendo alusi\u00f3n a algunha das caracter\u00edsticas, morfol\u00f3xicas, de h\u00e1bitat etc. de cada unha das especies. E as\u00ed temos:\nNotas sobre os nomes galegos.\nNota 1. A\u00ednda que o dicionario en li\u00f1a da RAG non recolle (polo de agora) o nome fura\u00f1o, esta voz si se recolle en varios dicionarios galegos \"modernos\" por diversas autoridades, con varios significados, e \u2014no caso concreto que aqu\u00ed nos ocupa\u2014 aparece nos de Leandro Carr\u00e9 Alvarellos (1951): \"Diccionario galego castel\u00e1n\". Terceira Ediz\u00f3n, A Coru\u00f1a, Roel;\nEladio Rodr\u00edguez Gonz\u00e1lez (1958): \"Diccionario enciclop\u00e9dico gallego-castellano\". Galaxia, Vigo; Xos\u00e9 Lu\u00eds Franco Grande (1972): \"Diccionario gallego-castellano\", 2\u00aa ed. Galaxia, Vigo, e Leandro Carr\u00e9 Alvarellos (1979): \"Diccionario galego-castel\u00e1n e Vocabulario castel\u00e1n-galego\". A Coru\u00f1a, Moret, nos catro coas mesmas equivalencias para o castel\u00e1n: \u00abMusara\u00f1a com\u00fan\u00bb, e \u00abRatoncillo del campo\u00bb. \nEsta \"musara\u00f1a com\u00fan\" castel\u00e1 \u00e9 sen d\u00fabida a especie \"Crocidura russula\". En canto ao \"ratoncillo del campo\" probabelmente se trate do rato de campo (\"Apodemus sylvaticus\"), roedor da familia dos m\u00faridos. \nNota 2.\nEn cambio, a voz furafollas si esta recollida do dicionario da RAG, pero cos significados:\nPero na obra \"Ap\u00e9ndice \u00f3 Dicionaro de Eladio Rodr\u00edguez\" (VV. AA., 1961) e m\u00e1is na segunda edici\u00f3n do \"Diccionario de Franco Grande\" def\u00ednese furafollas como \u00abMusara\u00f1a. Persona viva y ligera que no para en un sitio ni est\u00e1 quieta un solo instante\u00bb.\nPolo tanto, c\u00f3mpre encontrar unha maneira de diferenciar, en obras de divulgaci\u00f3n de zoolox\u00eda, estas \"musara\u00f1as\" dos \"paxaros do x\u00e9nero \"Phylloscopus\"\" (e tam\u00e9n das outras musara\u00f1as). E isto f\u00edxose na SGHN, que denomina as aves co sin\u00f3nimo picafollas da Academia, reservando furafollas para os sor\u00edcidos do x\u00e9nero \"Sorex\"."}
{"id": "322613", "revid": "56817", "url": "https://gl.wikipedia.org/wiki?curid=322613", "title": "MetaCyc", "text": "MetaCyc \u00e9 unha base de datos que cont\u00e9n extensa informaci\u00f3n sobre v\u00edas metab\u00f3licas e encimas de moitos organismos. Os datos de MetaCyc cobren todos os dominios da vida e foron curados a partir de m\u00e1is de 41.000 publicaci\u00f3ns\nEntre as aplicaci\u00f3ns de MetaCyc est\u00e1n o uso como conxuntos de datos de referencia para a predici\u00f3n por computador de v\u00edas metab\u00f3licas de organismos a partir dos seus xenomas secuenciados; foi utilizada tam\u00e9n para realizar predici\u00f3ns de v\u00edas metab\u00f3licas para miles e organismos, inclu\u00edndo os que est\u00e1n na BioCyc Database Collection. MetaCyc tam\u00e9n se usa na enxe\u00f1ar\u00eda metab\u00f3lica e en investigaci\u00f3n metabol\u00f3mica.\nMetaCyc cont\u00e9n amplos datos sobre encimas individuais, para os que se describe a s\u00faa estrurura de subunidades, cofactores, activatores e inhibidores, especificidade de substrato, e, nalg\u00fans casos, constantes cin\u00e9ticas. Os datos de MetaCyc sobre reacci\u00f3ns incl\u00faen mapados de \u00e1tomos preditos que describen a correspondencia entre \u00e1tomos nos compostos reactivos e os produtos.\nTam\u00e9n proporciona \"mini-revisi\u00f3ns\" de encimas e referencias da literatura cient\u00edfica. Os datos de MetaCyc sobre metabolitos incl\u00faen datos de estruturas, enerx\u00eda libre de Gibbs de formaci\u00f3n predita, e ligaz\u00f3ns a bases de datos externas."}
{"id": "322617", "revid": "22795", "url": "https://gl.wikipedia.org/wiki?curid=322617", "title": "Musara\u00f1as", "text": ""}
{"id": "322622", "revid": "22795", "url": "https://gl.wikipedia.org/wiki?curid=322622", "title": "Soricidae", "text": ""}
{"id": "322624", "revid": "23204", "url": "https://gl.wikipedia.org/wiki?curid=322624", "title": "Soricomorfos", "text": "A dos soricomorfos (\"Soricomorpha\") \u00e9 unha orde de mam\u00edferos placentarios.\nAt\u00e9 hai poucos anos, as especies que hoxe integran a orde formaban un grupo importante dentro da antiga orde dos insect\u00edvoros. Por\u00e9n, demostrouse que esta orde era polifil\u00e9tica, polo que varias novas ordes separ\u00e1ronse del, como a dos afrosor\u00edcidos (que incl\u00fae os tenrecs e as toupas douradas), a dos macroscelideos (as musara\u00f1as elefante) a dos erinaceomorfos (que alberga aos ourizos e aos ximnuros), deixando s\u00f3 catro familias que son as que comprende esta nova orde, como se mostra m\u00e1is abaixo.\nPosteriormente demostrouse que \"Soricomorpha\" era un grupo parafil\u00e9tico, porque os sor\u00edcidos compartiron un antepasado com\u00fan m\u00e1is recente cos erinaceidos que con outros soricomorfos. Demostrouse que a reuni\u00f3n dos \"Soricomorpha\" e os \"Erinaceidae\" era un grupo monofil\u00e9tico, co\u00f1ecido por alg\u00fans autores como a orde dos \"Eulipotyphla\".\nEntre outras especies pertencen \u00e1 orde dos soricomorfos as toupas e as musara\u00f1as.\nTaxonom\u00eda.\nDescrici\u00f3n da orde.\nA orde dos \"Soricomorpha\" foi creada en 1910 polo paleont\u00f3logo estadounidense William King Gregory (1876-1970), pero non foi adoptada f\u00f3ra da paleontolox\u00eda at\u00e9 os inicios do s\u00e9culo XXI, grazas aos avances da xen\u00e9tica.\nEtimolox\u00eda.\nO nome cient\u00edfico \"Soricomorpha\" est\u00e1 formado pola uni\u00f3n dos elementos do lat\u00edn cient\u00edfico \"soric-\", ra\u00edz derivada do xenitivo de \"s\u014drex, -icis\", \"rato\", e tam\u00e9n \"musara\u00f1a\", e \"-morpha\", forma neutra derivada do grego antigo \u03bc\u03bf\u03c1\u03c6\u03ae \"morph\u00e9\", \"forma\", usando a vogal \"-o-\" como elemento de uni\u00f3n para facilitar a pronuncia. Literalmente: \"os que te\u00f1en forma de musara\u00f1a\".\nClasificaci\u00f3n.\nA orde dos soricomorfos div\u00eddese en catro familias.\nAs especies do x\u00e9nero \"Nesophontes\", \u00fanico da familia dos \"Nesophontidae\", parece que sobreviviron \u00e1 extinci\u00f3n plistocena tard\u00eda, polo menos s\u00e1bese que cinco especies existiron en Am\u00e9rica en \u00e9poca poscolombina."}
{"id": "322625", "revid": "89787", "url": "https://gl.wikipedia.org/wiki?curid=322625", "title": "PRIAM", "text": "PRIAM \u00e9 o acr\u00f3nimo franc\u00e9s de Profils pour l'identification automatique du m\u00e9tabolisme (Perf\u00eds para a Identificaci\u00f3n Autom\u00e1tica do Metabolismo), os cales son un m\u00e9todo de identificaci\u00f3n autom\u00e1tica de encimas entre secuencias proteicas de xenomas completamente secuenciados desenvolvido na Universidade Claude Bernard Li\u00f3n 1 (UCBL) e bas\u00e9anse en matrices de c\u00e1lculo espec\u00edficas de posici\u00f3n (PSSM) xeradas automaticamente para cada encima referenciado."}
{"id": "322628", "revid": "27155", "url": "https://gl.wikipedia.org/wiki?curid=322628", "title": "Profils pour l'identification automatique du m\u00e9tabolisme", "text": ""}
{"id": "322629", "revid": "27155", "url": "https://gl.wikipedia.org/wiki?curid=322629", "title": "Perf\u00eds para a Identificaci\u00f3n Autom\u00e1tica do Metabolismo", "text": ""}
{"id": "322632", "revid": "56817", "url": "https://gl.wikipedia.org/wiki?curid=322632", "title": "IntEnz", "text": "A IntEnz (do ingl\u00e9s \"Integrated relational Enzyme database\", Base de datos de Encimas relacional Integrada) \u00e9 unha base de datos de libre acceso que re\u00fane informaci\u00f3n sobre encimas.\nFoi creado e mantido polo EBI (European Bioinformatics Institute), parte do EMBL (European Molecular Biology Laboratory), un instituto de investigaci\u00f3n acad\u00e9mica con sede no \"Wellcome Trust Genome Campus\", en Hinxton, preto de Cambridge, Reino Unido, coa colaboraci\u00f3n do Swiss Institute of Bioinformatics (SIB).\nUtiliza o sistema de nomenclatura de encimas desenvolvido pola Uni\u00f3n Internacional de Bioqu\u00edmica e Biolox\u00eda Molecular."}
{"id": "322637", "revid": "27155", "url": "https://gl.wikipedia.org/wiki?curid=322637", "title": "Integrated relational Enzyme database", "text": ""}
{"id": "322641", "revid": "103676", "url": "https://gl.wikipedia.org/wiki?curid=322641", "title": "Satanismo", "text": "O satanismo \u00e9 un amplo termo que se refire a un grupo de crenzas ideol\u00f3xicas e filos\u00f3ficas. O satanismo incl\u00fae unha asociaci\u00f3n simb\u00f3lica con Satan\u00e1s ou unha admiraci\u00f3n por el, a quen os sat\u00e1nicos ven coma unha figura inspiradora e liberadora. Estimouse que hab\u00eda 50 000 sat\u00e1nicos en 1990. \u00c9 pos\u00edbel que agora haxa 100 000 sat\u00e1nicos no mundo.\nA\u00ednda que a pr\u00e1ctica p\u00fablica do satanismo comezou coa fundaci\u00f3n da Igrexa de Sat\u00e1n en 1966, existen precedente hist\u00f3ricos: un grupo chamado o \"Ophite Cultus Satanas\" foi fundada en Ohio por Helbert Arthur Sloane en 1948.\nGrupos sat\u00e1nicos que xurdiron despois da d\u00e9cada de 1960 son moi diversos, mais dous grandes tendencias son o satanismo tradicional ou te\u00edsta e o satanismo ate\u00edsta. Os sat\u00e1nicos te\u00edstas veneran a Satan\u00e1s coma unha deidade sobrenatural, v\u00e9ndoo non coma omnipotente sen\u00f3n m\u00e1is ben coma un patriarca. En contraste, os sat\u00e1nicos ate\u00edstas consideran a Satan\u00e1s coma un mero s\u00edmbolo de certos trazos humanos.\nHai sinais de que as crenzas sat\u00e1nicas volv\u00e9ronse m\u00e1is socialmente toleradas. O satanismo agora est\u00e1 permitido na Royal Navy das Forzas Armadas do Reino Unido, a pesar da oposici\u00f3n dos cristi\u00e1ns, e en 2005, o Tribunal Supremo dos Estados Unidos debateu sobre a protecci\u00f3n dos dereitos relixiosos dos reclusos do c\u00e1rcere despois dunha demanda contra o problema que se presentou a eles.\nContexto hist\u00f3rico.\nEspecialmente despois da Ilustraci\u00f3n europea, algunhas obras, coma \"O para\u00edso perdido\", foron tomadas polos rom\u00e1nticos coma Lord Byron e descritas coma se presentasen o Satan\u00e1s b\u00edblico coma unha alegor\u00eda que representa unha crise de fe, o individualismo, o libre albedr\u00edo, a sabedor\u00eda e a iluminaci\u00f3n. Esas obras efectivamente mostran a Satan\u00e1s coma unha personaxe heroica, a\u00ednda que son menos abondosas si existen. George Bernard Shaw e Mark Twain (cf. \"Cartas dende a Terra\") incl\u00faen tales caracterizaci\u00f3ns das s\u00faas obras moito antes de que os sat\u00e1nicos relixiosos tomaran a pluma. A partir de ent\u00f3n, Satan\u00e1s e o satanismo comezaron a ga\u00f1ar un novo significado f\u00f3ra do cristianismo.\nSatanismo te\u00edsta.\nO satanismo te\u00edsta (tam\u00e9n co\u00f1ecido coma satanismo tradicional, satanismo espiritual ou adoraci\u00f3n o diabo) \u00e9 unha forma de satanismo coa crenza principal de que Satan\u00e1s \u00e9 unha deidade real ou forza para venerar ou adorar. Outras caracter\u00edsticas do satanismo te\u00edsta \u00e9 que poden inclu\u00edr unha crenza na maxia, que se xestiona a trav\u00e9s do ritual, a pesar de que non \u00e9 un criterio de definici\u00f3n, e os sat\u00e1nicos te\u00edstas poden centrarse exclusivamente na devoci\u00f3n. A diferenza do satanismo de LaVey, o satanismo te\u00edsta cre que Satan\u00e1s \u00e9 un ser real e non un s\u00edmbolo do individualismo.\nLuciferismo.\nO luciferismo pode entenderse mellor como un sistema de crenzas ou credo intelectual que venera as caracter\u00edsticas esenciais e inherentes que se fixan e comunmente dan a Lucifer. O luciferismo indentif\u00edcase adoito coma un credo auxiliar ou un movemento do satanismo, debido \u00e1 identificaci\u00f3n com\u00fan de Lucifer con Satan\u00e1s. Alg\u00fans luciferinos aceptan esta identificaci\u00f3n e/ou consideran a Lucifer coma o \"portador de luz\" e o aspecto iluminado de Satan\u00e1s, d\u00e1ndolles o nome de sat\u00e1nicos e o dereito a levar o t\u00edtulo. Outros rex\u00e9itano, dando o argumento de que Lucifer \u00e9 unha m\u00e1is positiva e tolerante ca Satan\u00e1s. Insp\u00edranse nos mitos antigos de Exipto, Roma e Grecia, o gnosticismo e o ocultismo occidental tradicional.\nPalladismo.\nO palladismo \u00e9 unha suposta sociedade sat\u00e1nica te\u00edstica. O nome de Palladio v\u00e9n de Pallas e ref\u00edrese \u00e1 deusa greco-romana da sabedor\u00eda e o aprendizaxe.\n\"Our Lady of Endor Coven\".\n\"Our Lady of Endor Coven\", tam\u00e9n co\u00f1ecido coma \"Ophite Cultus Satanas\" (escrito orixinalmente \"Sathanas\"), era unha seita sat\u00e1nica fundada en 1948 por Herbert Arthur Sloane en Toledo, Ohio. O grupo foi fortemente influenciado polo gnosticismo (especialmente o que se atopa no libro contempor\u00e1neo de Hans Jonas, \"The Gnostic Religion\"), e adorou a Satan\u00e1s, o seu nome para Satan\u00e1s (\"Cultus Satanas\" \u00e9 unha versi\u00f3n latina de culto de Satan\u00e1s). Satan\u00e1s def\u00ednese en termos gn\u00f3sticos coma a serpe no Xard\u00edn do Ed\u00e9n que revela o co\u00f1ecemento do verdadeiro Deus a Eva. Iso chamouse a si mesmo \"Ofita\", \u00e9 unha referencia \u00e1 unha antiga seita gn\u00f3stica dos ofitas, co\u00f1ecidos por adorar \u00e1 serpe.\nSatanismo ate\u00edsta.\nO satanismo LaVey \u00e9 unha filosof\u00eda relixiosa fundada en 1966 por Anton LaVey, codificada na \"Biblia Sat\u00e1nica\" e supervisada pola Igrexa de Sat\u00e1n. As s\u00faas crenzas e filosof\u00edas est\u00e1n baseadas no individualismo, o ego\u00edsmo, o epicure\u00edsmo, a autodeificaci\u00f3n e a autoconservaci\u00f3n, e prop\u00e1gase unha visi\u00f3n do mundo da lei natural, o materialismo, o darwinismo social, lei de tali\u00f3n, e a humanidade coma animais nun mundo amoral. Os adherentes \u00e1 filosof\u00eda describiron o satanismo coma unha relixi\u00f3n non-espiritual da carne, ou \"... a primeira relixi\u00f3n carnal do mundo\".\nContrariamente \u00e1 crenza popular, o satanismo LaVey non implica un \"culto ao diabo\" ou adoraci\u00f3n a deuses. \u00c9 unha filosof\u00eda atea que afirma que \"cada individuo \u00e9 o seus propio deus [e que] non hai lugar para ning\u00fan outro deus\". Os adherentes en lugar de ver o car\u00e1cter de Satan\u00e1s coma un arquetipo da soberbia, a carnalidade, a liberdade, a iluminaci\u00f3n, a sabedor\u00eda, e dun cosmos que os satanistas perciben estar motivado por unha \"forza evolutiva escura da entrop\u00eda que imb\u00fae toda a natureza e ofrece a unidade da supervivencia e propagaci\u00f3n inherente a todos os seres vivos\". Tam\u00e9n serve coma un marco conceptual e unha proxecci\u00f3n metaf\u00f3rica externa de [os satanistas] m\u00e1is alto potencial persoal. Satan\u00e1s (hebreo: \u05e9\u05b8\u05bc\u05c2\u05d8\u05b8\u05df \"satan\", que significa \"adversario\") \u00e9 visto coma un s\u00edmbolo de desaf\u00edo para o conservadorismo das principais correntes filos\u00f3ficas e relixiosas, sobre todo as relixi\u00f3ns abrah\u00e1micas, que ven a esta personaxe coma a s\u00faa ant\u00edtese.\nA Igrexa manifestou a s\u00faa contenda de que eles son a primeira relixi\u00f3n organizada formalmente en adoptar o termo \"satanismo\" e afirma que o satanismo e a \"adoraci\u00f3n de Satan\u00e1s\" non son congruentes. O termo \"satanismo te\u00edsta\" foi descrito coma \"ox\u00edmoro\", pola Igrexa e o seu sumo sacerdote. A Igrexa de Satan\u00e1s rexeita a lexitimidade doutras organizaci\u00f3ns que din ser sat\u00e1nicas, cham\u00e1ndoos o contrario dos cristi\u00e1ns, pseudosat\u00e1nicos e adoradores do diabo. Hoxe, a Igrexa de Satan\u00e1s procl\u00e1mase como a \u00fanica representaci\u00f3n aut\u00e9ntica do satanismo, e publica adoito materiais subli\u00f1ando esta afirmaci\u00f3n.\nOs fundamentos das crenzas desta relixi\u00f3n sintet\u00edzanse en \"The Nine Satanic Statements\",\u00a0\"The Nine Satanic Sins\",\u00a0e\u00a0\"The Eleven Satanic Rules of the Earth\".\nAcusaci\u00f3ns de satanismo.\nHistoricamente, algunhas persoas ou grupos foron especificamente descritas coma adoradores de Sat\u00e1n ou o Dia\u00f1o, ou sendo devotas do traballo de Sat\u00e1n. A extensi\u00f3n destes grupos nas culturas europeas est\u00e1 en parte conectada coa importancia e significado de Sat\u00e1n dentro do cristianismo."}
{"id": "322654", "revid": "98629", "url": "https://gl.wikipedia.org/wiki?curid=322654", "title": "D\u00e9cada de 1910", "text": "A d\u00e9cada de 1910 foi o per\u00edodo de tempo que transcorreu desde o 1 de xaneiro de 1910 ata o 31 de decembro de 1919.\nNa \"d\u00e9cada de 1910\", os intereses das potencias mundiais empuxaron \u00e1 humanidade a unha nova dimensi\u00f3n de conflito, a primeira guerra mundial (iniciada en 1914), que a\u00ednda que se iniciou como un conflito europeo terminou absorbendo \u00e1s principais naci\u00f3ns do mundo. A confrontaci\u00f3n iniciouse tralo asasinato do arquiduque Francisco Fernando en Saraxevo. Os grandes perdedores ao cabo dos catro anos en que se desenvolveu a guerra foron os imperios de Austria, que perdeu esa distinci\u00f3n para sempre, e o imperio ruso, cuxa monarqu\u00eda foi exterminada (a familia real foi executada) para dar paso a un novo sistema de goberno, o Bolxevique, liderado por Lenin.\nOs Estados Unidos de Am\u00e9rica converteuse en potencia mundial de primeira orde do mesmo xeito que o Xap\u00f3n, cuxa primac\u00eda en Asia xa ningu\u00e9n discut\u00eda. Alema\u00f1a perdeu o seu pequeno imperio colonial, pero a\u00ednda as\u00ed logrou manter a s\u00faa infraestrutura nacional. Foi o caso contrario ao de Francia, que se supo\u00f1\u00eda resultara victoriosa na guerra.\nGran Breta\u00f1a, a\u00ednda que menos afectada que Francia, tam\u00e9n viu retroceder o seu prestixio e de s\u00fapeto atopouse en condici\u00f3n de igualdade con EE. UU., pa\u00eds sobre o que fac\u00eda menos dun s\u00e9culo a\u00ednda ti\u00f1a a pretensi\u00f3n de volvelo a integrar dentro das s\u00faas colonias.\nPola s\u00faa banda o piloto alem\u00e1n Manfred von Richthofen foi a icona da guerra."}
{"id": "322657", "revid": "1131", "url": "https://gl.wikipedia.org/wiki?curid=322657", "title": "Xard\u00edn Bot\u00e1nico de Missouri", "text": "O Xard\u00edn Bot\u00e1nico de Missouri \u00e9 un xard\u00edn bot\u00e1nico situado en St. Louis, Missouri. Co\u00f1\u00e9cese informalmente como Shaw's Garden polo seu fundador, o fil\u00e1ntropo Henry Shaw.\nCasa das bolboretas.\nO xard\u00edn conta cun \"bolboretario\", o \"Sophia M. Sachs Butterfly House\", en Chesterfield."}
{"id": "322663", "revid": "22795", "url": "https://gl.wikipedia.org/wiki?curid=322663", "title": "Paleont\u00f3logo", "text": ""}
{"id": "322677", "revid": "98629", "url": "https://gl.wikipedia.org/wiki?curid=322677", "title": "Batalla de Montju\u00efc (1641)", "text": "A Batalla de Montju\u00efc de 1641 foi unha batalla que se librou o 26 de xaneiro de 1641 na monta\u00f1a de Montju\u00efc da cidade de Barcelona, sete meses m\u00e1is tarde do levantamento popular co\u00f1ecido como Corpus de Sang (7 de xu\u00f1o de 1640).\nA batalla \u00e9 un dos episodios da Guerra dos Segadores e enfrontou as tropas catal\u00e1s comandadas polo deputado militar da Generalitat Francesc de Tamarit, co apoio da cabaler\u00eda francesa do duque de Bouillon, contra as tropas de Filipe IV de Espa\u00f1a comandadas por Pedro Fajardo de Z\u00fa\u00f1iga y Requesens, \"marqu\u00e9s de los V\u00e9lez\". A batalla resolveuse cunha vitoria catal\u00e1 contundente e o masacre das tropas espa\u00f1olas, que tiveron de fuxir ata Tarragona."}
{"id": "322679", "revid": "89787", "url": "https://gl.wikipedia.org/wiki?curid=322679", "title": "Xusto Rodr\u00edguez R\u00edo", "text": "Xusto Alexandre Rodr\u00edguez R\u00edo, nado en Cangas (Foz) o 8 de maio de 1970, \u00e9 responsable da \u00c1rea de Terminolox\u00eda da Universidade de Santiago de Compostela.\nTraxectoria.\nLicenciouse en Filolox\u00eda Hisp\u00e1nica na Universidade de Santiago de Compostela e posteriormente foi docente nos departamentos de Filolox\u00eda Galega das universidades de Vigo e de Santiago de Compostela. No ano 2000 acadou o posto de t\u00e9cnico do Servizo de Normalizaci\u00f3n Ling\u00fc\u00edstica da USC e dende o ano 2003 \u00e9 responsable da \u00c1rea de Terminolox\u00eda desa universidade."}
{"id": "322683", "revid": "1888", "url": "https://gl.wikipedia.org/wiki?curid=322683", "title": "C\u00e9sar Abell\u00e1s V\u00e1zquez", "text": "C\u00e9sar Abell\u00e1s V\u00e1zquez, nado no Carballi\u00f1o en 1873 e finado en Lugo o 13 de xaneiro de 1943, foi un mestre, relixioso e escritor galego.\nTraxectoria.\nEstudou no Seminario de Ourense, e deu clase nese centro e na Catedral de Lugo. Colaborou nas publicaci\u00f3ns \"La Nueva \u00c9poca\" e \"La Regi\u00f3n\". Foi membro correspondente da Real Academia Galega desde 1907. Finou en Lugo o 13 de xaneiro de 1943.\nFoi irm\u00e1n de Ram\u00f3n e C\u00e1ndido Abell\u00e1s V\u00e1zquez."}
{"id": "322685", "revid": "89787", "url": "https://gl.wikipedia.org/wiki?curid=322685", "title": "BRENDA", "text": "BRENDA (BRaunschweig ENzyme DAtabase) \u00e9 unha base de datos que cont\u00e9n un sistema de informaci\u00f3n que \u00e9 un dos repositorios m\u00e1is completos de datos sobre encimas.\nIntroduci\u00f3n.\nBRENDA \u00e9 unha fonte de informaci\u00f3n electr\u00f3nica que comprende informaci\u00f3n molecular e bioqu\u00edmica sobre encimas que foron clasificados pola IUBMB. Cada encima clasificado \u00e9 caracterizado con respecto \u00e1 reacci\u00f3n bioqu\u00edmica que cataliza. Descr\u00edbense en detalle as propiedades cin\u00e9ticas dos reactivos correspondentes, \u00e9 dicir, substratos e produtos.\nBRENDA proporciona unha inteface de usuario baseada en p\u00e1xina web que permite un acceso conveniente e sofisticado aos datos.\nBRENDA foi fundada en 1987 no anteriormente chamado Centro de Investigaci\u00f3n Nacional de Biotecnolox\u00eda alem\u00e1n (agora chamado Centro Helmholtz para a Investigaci\u00f3n de Infecci\u00f3ns) con sede en Braunschweig, e foi publicado inicialmente como unha serie de libros. Desde 1996 a 2007, BRENDA tivo a s\u00faa sede na Universidade de Colonia. Al\u00ed, BRENDA desenvolveuse nun sistema de informaci\u00f3n de encimas accesible ao p\u00fablico. En 2007, BRENDA volveu a Braunschweig. Actualmente, BRENDA \u00e9 mantido e desenvolvido no Departmento de Bioinform\u00e1tica e Bioqu\u00edmica da Universidade de Tecnolox\u00eda de Braunschweig.\nBRENDA cont\u00e9n datos espec\u00edficos de encimas extra\u00eddos manualmente da literatura cient\u00edfica primaria e datos adicionais derivados de m\u00e9todos de recuperaci\u00f3n de informaci\u00f3n autom\u00e1tica como o minado de textos.\nD\u00faas veces ao ano real\u00edzase unha actualizaci\u00f3n principal dos datos de BRENDA. Ademais da actualizaci\u00f3n do seu contido, incorp\u00f3ranse tam\u00e9n \u00e1 base de datos BRENDA melloras da interface de usuario.\nContidos e caracter\u00edsticas.\nBase de datos.\nA base de datos cont\u00e9n m\u00e1is de 40 campos de datos con informaci\u00f3n espec\u00edfica de encimas de m\u00e1is de 4.800 n\u00fameros EC que son clasificados segundo o indicado pola IUBMB.\nOs difeentes campos de datos comprenden informaci\u00f3n sobre a nomenclatura de encimas, reacci\u00f3n e especificidade, estrutura de encimas, illamento e preparaci\u00f3n, estabilidade de encimas, par\u00e1metros cin\u00e9ticos como o valor KM e o n\u00famero de recambio, aparici\u00f3n e localizaci\u00f3n, mutantes e encimas de enxe\u00f1ar\u00eda, aplicaci\u00f3n de encimas e datos relacionados con ligandos. Actualmente, BRENDA cont\u00e9n datos anotados manualmente duns 130.000 artigos cient\u00edficos distintos. Cada entrada de encima est\u00e1 claramente ligada a polo menos unha referencia na literatura, ao organismo do que procede, e, cando est\u00e1 dispo\u00f1ible, \u00e1 secuencia proteica do encima. Unha parte importante de BRENDA representa os m\u00e1is de 107.000 ligandos de encimas, que est\u00e1n dispo\u00f1ibles cos seus nomes, sin\u00f3nimos ou por medio da s\u00faa estrutura qu\u00edmica. O termo \"ligando\" \u00fasase neste contexto para referirse a todos os compostos de baixo peso molecular que interaccionan cos encimas. Entre estes est\u00e1n non s\u00f3 os metabolitos do metabolismo primario, co-substratos ou cofactores sen\u00f3n tam\u00e9n inhibidores de encimas ou i\u00f3ns met\u00e1licos. A orixe destas mol\u00e9culas vai desde os que son antibi\u00f3ticos naturais aos que son compostos sint\u00e9ticos que foron sintetizados para o desenvolvemento de f\u00e1rmacos ou pesticidas.\nAdemais, proporci\u00f3nanse referencias cruzadas con fontes de informaci\u00f3n externas como bases de datos de secuencias e estruturas en 3D, e ontolox\u00edas biom\u00e9dicas.\nExtensi\u00f3ns.\nDesde 2006, os datos de BRENDA son suplementados con informaci\u00f3n extra\u00edda da literatura cient\u00edfica por medio dun m\u00e9todo de coaparici\u00f3n baseado en minado de textos biom\u00e9dicos. Para este prop\u00f3sito, introduc\u00edronse catro repositorios de minado de textos chamados FRENDA (\"Full Reference ENzyme DAta\", Datos de Encimas de Referencias Completas), AMENDA (\"Automatic Mining of ENzyme DAta\", Minado Autom\u00e1tico de Datos de Encimas), DRENDA (\"Disease-Related ENzyme information DAtabase\", Base de Datos de Informaci\u00f3n sobre Encimas Relacionada con Doenzas) e KENDA (\"Kinetic ENzyme DAta\", Datos de Encimas Cin\u00e9ticos). Estes resultados de minado de textos der\u00edvanse dos t\u00edtulos e resumos de todos os artigos da base de datos de literatura cient\u00edfica PubMed.\nAcceso aos datos.\nHai varias ferramentas que serven para ter acceso aos datos contidos en BRENDA. Algunhas delas son as que se indican a continuaci\u00f3n:\nDispo\u00f1ibilidade.\nO uso de BRENDA \u00e9 gratu\u00edto. Ademais, FRENDA e AMENDA son tam\u00e9n gratu\u00edtos para usuarios sen \u00e1nimo de lucro. Polo contrario, os usuarios comerciais precisan dunha licenza para usar estas bases de datos a trav\u00e9s de BIOBASE.\nOutras bases de datos.\nBRENDA proporciona ligaz\u00f3ns a outras bases de datos cun diferente enfoque sobre a tem\u00e1tica dos encimas, por exemplo, funci\u00f3n metab\u00f3lica ou estrutura dos encimas. Outras ligaz\u00f3ns levan a consultar informaci\u00f3n ontol\u00f3xica sobre os xenes correspondentes ao encima en cuesti\u00f3n. As ligaz\u00f3ns \u00e1 literatura cient\u00edfica establ\u00e9cense mediante PubMed.\nBRENDA liga coas seguintes bases de datos e repositorios:"}
{"id": "322686", "revid": "27155", "url": "https://gl.wikipedia.org/wiki?curid=322686", "title": "Braunschweig Enzyme Database", "text": ""}
{"id": "322688", "revid": "1505", "url": "https://gl.wikipedia.org/wiki?curid=322688", "title": "C\u00e1ndido Abell\u00e1s V\u00e1zquez", "text": "C\u00e1ndido Abell\u00e1s V\u00e1zquez, nado en Se\u00f1or\u00edn (O Carballi\u00f1o) o 23 de febreiro de 1871 e finado en Vigo o 18 de maio de 1951, foi un relixioso e escritor galego.\nTraxectoria.\nSendo di\u00e1cono, o 16 de maio de 1895 tomou o h\u00e1bito da orde dos Freires Menores no Convento de San Francisco do Val de Deus, sendo nomeado frade un ano despois. O 27 de setembro de 1896 foi ordenado sacerdote. Foi vicedirector da publicaci\u00f3n \"El Eco Franciscano\". Pasou os seus \u00faltimos anos no convento de San Diego de Canedo (Ponteareas), e morreu na residencia franciscana de Vigo.\nFoi irm\u00e1n de Ram\u00f3n e C\u00e9sar Abell\u00e1s V\u00e1zquez.\nObra.\nAs s\u00faas obras son de literatura piadosa e de estudos da doutrina m\u00edstica. Publicou tam\u00e9n numerosos artigos de temas espirituais."}
{"id": "322689", "revid": "1131", "url": "https://gl.wikipedia.org/wiki?curid=322689", "title": "Praia de Arealonga, Barreiros", "text": "A praia de Arealonga \u00e9 un areal galego do mar Cant\u00e1brico, situado entre as parroquias de Santiago de Reinante ao leste e San Miguel de Reinante ao oeste, no concello de Barreiros.\n\u00c9 unha das maiores e m\u00e1is concorridas da Mari\u00f1a de Lugo. Nela \u00e9 tradicional a celebraci\u00f3n dun concurso de esculturas na area o d\u00eda de Santiago, 25 de xullo."}
{"id": "322690", "revid": "85894", "url": "https://gl.wikipedia.org/wiki?curid=322690", "title": "CIE-10", "text": "A CIE-10 \u00e9 o acr\u00f3nimo da d\u00e9cima edici\u00f3n da Clasificaci\u00f3n Internacional de Doenzas (en ingl\u00e9s, ICD, \"International Statistical Classification of Diseases and Related Health Problems\"). Determina a clasificaci\u00f3n e codificaci\u00f3n das doenzas e unha ampla variedade de signos, s\u00edntomas, feitos anormais, denuncias, circunstancias sociais e causas externas de danos e/ou enfermidade.\nHistoria.\nA CIE foi publicada pola Organizaci\u00f3n Mundial da Sa\u00fade (OMS). Empr\u00e9gase a nivel internacional para fins estad\u00edsticos relacionados con morbilidade e mortalidade, os sistemas de reintegro e soportes de decisi\u00f3n autom\u00e1tica en medicina. Este sistema est\u00e1 dese\u00f1ado para promover a comparaci\u00f3n internacional da recolecci\u00f3n, procesamento, clasificaci\u00f3n e presentaci\u00f3n destas estad\u00edsticas. A CIE \u00e9 a clasificaci\u00f3n central da WHO Family of International Classifications (WHO-FIC) (en galego, a Familia de Clasificaci\u00f3ns Internacionais da OMS).\nA lista CIE-10 ten a s\u00faa orixe na \u00abLista de causas de morte\u00bb, da cal a primeira edici\u00f3n realizouna o Instituto Internacional de Estad\u00edstica en 1893. A OMS f\u00edxose cargo da mesma en 1948, na sexta edici\u00f3n, a primeira en inclu\u00edr tam\u00e9n causas de morbilidade. A d\u00eda de hoxe, a lista en vigor \u00e9 a d\u00e9cima, e a OMS segue a traballar nela.\nA CIE-10 desenvolveuse en 1992 e o seu prop\u00f3sito foi rastrexar estad\u00edsticas de mortalidade. A OMS publica actualizaci\u00f3ns menores anuais e actualizaci\u00f3ns maiores cada tres anos.\nPosteriormente, alg\u00fans pa\u00edses te\u00f1en creado as s\u00faas propias extensi\u00f3ns do c\u00f3digo CIE-10. Por exemplo, Australia presentou a s\u00faa primeira edici\u00f3n, a \u00abCIE-10-AM\u00bb en 1998; Canad\u00e1 publicou a s\u00faa versi\u00f3n no 2000, a \u00abCIE-10-CA\u00bb. Alema\u00f1a tam\u00e9n ten a s\u00faa propia extensi\u00f3n, a \u00abCIE-10-GM\u00bb.\nNos Estados Unidos de Am\u00e9rica, engadiuse o anexo co sistema de clasificaci\u00f3n de procedementos, o ICD-10-PCS. A pesar de que xa utilizan o manual de procedementos, os Estados Unidos e Porto Rico estanse a preparar para a posta en funcionamento do Sistema de Clasificaci\u00f3n de Enfermidades para comezar en outubro de 2015.\nCodificaci\u00f3n.\nCada afecci\u00f3n pode ser asignada a unha categor\u00eda e recibir un c\u00f3digo de at\u00e9 seis caracteres de lonxitude (en formato de X00.00). Cada unha de tales categor\u00edas pode inclu\u00edr un grupo de doenzas similares. Os seguintes c\u00f3digos empr\u00e9ganse pola Clasificaci\u00f3n Estad\u00edstica Internacional de Doenzas e Problemas Relacionados coa Sa\u00fade."}
{"id": "322691", "revid": "1131", "url": "https://gl.wikipedia.org/wiki?curid=322691", "title": "Agust\u00edn Acevedo Rodr\u00edguez", "text": ""}
{"id": "322694", "revid": "22570", "url": "https://gl.wikipedia.org/wiki?curid=322694", "title": "Copa de Europa de rugby 2014-2015", "text": "A Copa de Campi\u00f3ns Europea de Rugby 2014-2015 foi a primeira edici\u00f3n da European Rugby Champions Cup, m\u00e1xima competici\u00f3n anual entre clubs de rugby union dos pa\u00edses do Torneo das Seis Naci\u00f3ns. A competici\u00f3n substit\u00fae \u00e1 Heineken Cup. O campionato comezou o 17 de outubro de 2014 coa primeira xornada da fase de grupos e rematou o 2 de maio do 2015 coa gran final no Twickenham Stadium de Londres, a catedral do rugby.\nO combinado campi\u00f3n foi o equipo franc\u00e9s do RC Toulon que venceu na final ao tam\u00e9n franc\u00e9s ASM Clermont Auvergne por 24 a 18.\nEquipos.\n20 clubs das 3 mellores ligas europeas compite nesta copa.\nEstes foron os 20 equipos clasificados:\nEliminatoria pola 20\u00aa praza.\nEstes dous equipos xogaron o playoff ao rematar na s\u00e9tima posici\u00f3n nas s\u00faas respectivas ligas.\nEsta eliminatoria celebrouse en d\u00faas roldas, no 18 e no 24 de maio no campo de cada un.\nOs Wasps ga\u00f1aron a eliminatoria cun resultado global de 50 a 35.\nFase de grupos.\nO sorteo dos grupos celebrouse o 10 de xu\u00f1o de 2014 no Stade de la Maladi\u00e8re en Neuch\u00e2tel.\nOs equipos xogaron entre si d\u00faas veces, unha na casa e outra f\u00f3ra. A fase deu comezo o 17 de outubro de 2014 e rematou o 25 de xaneiro de 2015, despois os campi\u00f3ns de grupo e os tres mellores segundos avanzaron aos cuartos de final.\nOs equipos foron premiados con puntos en cada encontro segundo o resultado. Os clubs recibiron 4 puntos pola vitoria, 2 polo empate, 1 de bonus ofensivo por facer 4 ou m\u00e1is ensaios nun partido e 11 defensivo por perder por sete puntos ou menos.\nFase final.\nOs oito clasificados xogaron a eliminatoria na fin de semana do 3 ao 5 de abril de 2015. Os catro encontros decid\u00edronse segundo a clasificaci\u00f3n de ga\u00f1adores e segundos o 1 contra o 8, o 2 contra o 7, o 3 contra o 6 e o 4 contra o 5. As eliminatorias disp\u00fatanse a un encontro no campo do equipo con mellor clasificaci\u00f3n.\nAs semifinais xog\u00e1ronse na fin de semana do 18 e do 19 de abril.\nOs ga\u00f1adores das semifinais disputaron a final no Twickenham Stadium o 2 de maio de 2015."}
{"id": "322708", "revid": "6", "url": "https://gl.wikipedia.org/wiki?curid=322708", "title": "Praia de Illas", "text": ""}
{"id": "322711", "revid": "6", "url": "https://gl.wikipedia.org/wiki?curid=322711", "title": "Praia de Rocha Brancas", "text": ""}
{"id": "322716", "revid": "1888", "url": "https://gl.wikipedia.org/wiki?curid=322716", "title": "Conseller\u00eda do Medio Rural e do Mar", "text": ""}
{"id": "322721", "revid": "23204", "url": "https://gl.wikipedia.org/wiki?curid=322721", "title": "Emmanuel Pierrat", "text": "Emmanuel Pierrat, nado o 23 de agosto de 1968 en Nogent-sur-Marne, \u00e9 un escritor e avogado franc\u00e9s especializado en dereitos de autor. As\u00ed mesmo, \u00e9 membro do \"Conseil national des barreaux\" (onde en 2015 foi designado vicepresidente da comisi\u00f3n de asuntos europeos e internacionais), membro do \"Conseil de l'Ordre\", e curador do Mus\u00e9e du Barreau de Paris. Tam\u00e9n fixo labores de traduci\u00f3n e edici\u00f3n e foi elixido concelleiro municipal do sexto arrondissement de Par\u00eds entre 2008 e 2014.\nLicenciouse en dereito na Universit\u00e9 Panth\u00e9on-Assas."}
{"id": "322729", "revid": "98629", "url": "https://gl.wikipedia.org/wiki?curid=322729", "title": "Divisi\u00f3n de Honra B de Rugby 2015-2016", "text": "A tempada 2015-2016 da Divisi\u00f3n de Honra B foi a 18\u00aa edici\u00f3n da segunda divisi\u00f3n de rugby en Espa\u00f1a, tal como foi reestruturada en 1998, cando a Primeira Nacional pasou de ser a segunda divisi\u00f3n a ser a terceira. Organizada pola Federaci\u00f3n Espa\u00f1ola de Rugby, foi por segundo ano seguido o \u00fanico nivel intermedio entre a m\u00e1xima competici\u00f3n nacional, a Divisi\u00f3n de Honra, e as diversas ligas rexionais de cada federaci\u00f3n auton\u00f3mica.\nComezou o 19 de setembro de 2015 e rematou o 29 de maio de 2016, resultando campi\u00f3n da categor\u00eda o Club de Rugby Ciencias de Sevilla, que acadou o ascenso directo \u00e1 Divisi\u00f3n de Honra.\nFormato.\nA competici\u00f3n conta con 36 equipos participantes, catro deles filiais de clubs que compiten na Divisi\u00f3n de Honra (El Salvador, VRAC, Cisneros e Santboiana). Os 36 equipos est\u00e1n divididos en tres grupos segundo criterios xeogr\u00e1ficos, tendo cada grupo 12 equipos.\nA liga regular est\u00e1 composta por 22 xornadas, nas que cada equipo xoga contra t\u00f3dolos rivais do seu grupo d\u00faas veces, unha como anfitri\u00f3n e outra como visitante. \u00d3 remate da tempada regular levarase a cabo a fase de ascenso, na que ter\u00e1n dereito a competir oito equipos: os dous primeiros equipos de cada grupo e os dous terceiros que te\u00f1an m\u00e1is puntos na liga. A fase de ascenso consiste en eliminatorias directas con encontros de ida e volta (cuartos de final, semifinais e final). O ga\u00f1ador da final ser\u00e1 o \u00fanico equipo que acade o ascenso directo, mentres que o outro equipo finalista a\u00ednda ter\u00e1 a oportunidade de ascender nunha eliminatoria de promoci\u00f3n na que se enfrontar\u00e1 \u00f3 pen\u00faltimo equipo da m\u00e1xima categor\u00eda.\nFase de liga regular.\nGrupo A.\nO grupo A corresponde \u00e1 zona xeogr\u00e1fica do norte de Espa\u00f1a, \u00e9 nel compiten os equipos de Navarra, A Rioxa, Pa\u00eds Vasco, Castela e Le\u00f3n, Cantabria, Asturias e Galicia, que nesta edici\u00f3n est\u00e1 representada por dous equipos: o Vigo R.C. e o C.R.A.T. A presenza destes dous equipos na Divisi\u00f3n de Honra B estivo en perigo por non ter asinada a Federaci\u00f3n Galega de Rugby un seguro m\u00e9dico a tempo, de xeito que os dous equipos tiveron que aprazar os encontros correspondentes \u00e1s d\u00faas primeiras xornadas. Nunha situaci\u00f3n semellante estivo o Oviedo R.C. que tivo que aprazar o seu primeiro encontro de liga por non ter asinado un seguro m\u00e9dico a tempo.\nFase de ascenso.\nO resultado da fase de ascenso foi o t\u00edtulo de campi\u00f3n da Divisi\u00f3n de Honra B para o Club de Rugby Ciencias de Sevilla, e polo tanto o seu ascenso directo a Divisi\u00f3n de Honra. Como subcampi\u00f3n, o CAU Valencia \u00e9 o equipo que participar\u00e1 na eliminatoria de promoci\u00f3n fronte \u00f3 pen\u00faltimo equipo da Divisi\u00f3n de Honra, o Gernika Rugby Taldea."}
{"id": "322737", "revid": "5132", "url": "https://gl.wikipedia.org/wiki?curid=322737", "title": "BC Budivelnik", "text": ""}
{"id": "322738", "revid": "89787", "url": "https://gl.wikipedia.org/wiki?curid=322738", "title": "Centenario dos Montreal Canadiens", "text": "O Centenario dos Montreal Canadiens foi celebrado polo equipo de h\u00f3ckey sobre ex dos Montreal Canadiens durante as tempadas 2008-09 e 2009-10, conmemorando o 100 aniversario do equipo m\u00e1is laureado da National Hockey League. O 57\u00ba All-Star Game da NHL foi xogado no Centre Bell de Montreal, Quebec (Canad\u00e1) como parte das celebrations, as\u00ed como o \"draft\" de 2009, que se celebrou no mesmo escenario no mes de xu\u00f1o.\nO 5 de abril de 2008, o logo do All-Star Game de 2009 foi desvelado en Montreal.\nCerimonias de retirada de dorsais.\nComo parte das celebraci\u00f3ns do centenario doequipo, os Canadiens retiraron os seguintes dorsais do equipo:\nEventos e iniciativas do centenario.\nO 24 de setembro de 2008, os Canadiens ofreceron unha rolda de prensa para anunciar todos os eventos que a franqu\u00eda levar\u00eda a cabo:\nA noite da estrea, a organizaci\u00f3n dos Canadiens deu a co\u00f1ecer o \"Ring of Honour\" no Centre Bell, que consiste nunha exposici\u00f3n de todas as personalidades dos Montreal Canadiens que formaban parte daquela do Hockey Hall of Fame, e que est\u00e1 situada nas paredes traseiras da cuberta superior do pavill\u00f3n.\nO 4 de decembro de 2009, os Montreal Canadiens xogaron un \"centennial game\" no seu 100 aniversario da s\u00faa introduci\u00f3n como club de h\u00f3ckey profesional. Xogaron contra os Boston Bruins e ga\u00f1aron por un marcador de 5-1. Michael Cammalleri anotou o seu segundo \"hat-trick\" da tempada esa noite para os Canadiens."}
{"id": "322741", "revid": "98629", "url": "https://gl.wikipedia.org/wiki?curid=322741", "title": "Pernalonga", "text": "A pernalonga (Himantopus himantopus) \u00e9 unha ave de distribuci\u00f3n xeogr\u00e1fica moi ampla, caracterizada pola lonxitude das s\u00faas patas, extremadamente longas en relaci\u00f3n \u00f3 corpo. Est\u00e1 en discusi\u00f3n se esta ave \u00e9 unha \u00fanica especie ou varias, e, segundo diversos expertos, so o nome cient\u00edfico \"Himantopus himantopus\" poder\u00edan estar comprendidas en realidade entre 2 e 4 especies.\nDescrici\u00f3n.\nOs exemplares adultos miden entre 33 e 36\u00a0cm de lonxitude, te\u00f1en patas moi longas de cor rosada e un bico negro longo e fino. Son de cores contrastadas: negras por riba e brancas por debaixo. A cabeza \u00e9 branca e o pescozo parcialmente negro. A presenza de cor negra na cabeza \u00e9 m\u00e1is marcada nos machos, pero non exclusiva deles, polo que non \u00e9 definitiva para diferenciar os sexos. Ademais, os machos adoitan perdera cor negra da cabeza no inverno. As aves inmaturas substit\u00faen o negro da caluga polo gris, te\u00f1en o lombo acasta\u00f1ado e as puntas das plumas das \u00e1s claras, o que, cando voan, permite ver u\u00f1a li\u00f1a clara nas beiras das \u00e1s.\nDistribuci\u00f3n xeogr\u00e1fica.\nViven en zonas ch\u00e1s con augas doces, salobres ou salgadas en lagoas, salinas e lagos. A lonxitude das patas perm\u00edtelles procurar alimento en augas relativamente fondas. As discusi\u00f3ns que provoca a exacta cuantificaci\u00f3n de especies fan dif\u00edcil indicar a distribuci\u00f3n xeogr\u00e1fica exacta, a\u00ednda que se considerarmos unha especie \u00fanica, abranguer\u00eda practicamente os cinco continentes. As poboaci\u00f3ns que cr\u00edan en Europa pasan o inverno en \u00c1frica.\nAlimentaci\u00f3n e reproduci\u00f3n.\nComen principalmente insectos e crust\u00e1ceos que apa\u00f1an na area ou na auga. Fan os ni\u00f1os, a mi\u00fado en pequenos grupos mesturados con outras aves de ribeira, como a avefr\u00eda, preto da auga."}
{"id": "322746", "revid": "1131", "url": "https://gl.wikipedia.org/wiki?curid=322746", "title": "Castelo de Aranga", "text": "O castelo de Aranga, tam\u00e9n co\u00f1ecido como castelo de Almanzor, Hermanz\u00f3n ou Barmanz\u00f3n, foi constru\u00eddo na Alta Idade Media no territorio de Pruzos enriba do antigo Castro de Almanzor, sito a 317 m de altitude nun outeiro que domina a desembocadura do r\u00edo Camb\u00e1s no r\u00edo Mandeo, con boas condici\u00f3ns de defensa natural. As ru\u00ednas est\u00e1n pr\u00f3ximas \u00f3 lugar do Barreiro, na parroquia de Aranga, no concello de Aranga.\nHistoria.\nIdade Media.\nExisten diversos testemu\u00f1os documentais que mencionan o castelo: no ano 966 unha doaz\u00f3n do bispo Sisnando II de Iria \u00f3 mosteiro de Sobrado dos Monxes que incl\u00fae o castelo con todas as s\u00faas prestaci\u00f3ns; no ano 995 a restauraci\u00f3n do mosteiro de Santa Baia de Curtis promovida por San Pedro de Mezonzo, na que doa unha igrexa pr\u00f3xima \u00f3 castelo; no s\u00e9culo XII outro documento vincula o castelo coa li\u00f1axe dos Traba ou outras li\u00f1axes pr\u00f3ximas; por \u00faltimo no s\u00e9culo XV o Preito Tabera - Fonseca menciona que foi derrubado nas revoltas irmandi\u00f1as.\nEscavaci\u00f3n.\nNo xacemento foi realizada unha escavaci\u00f3n arqueol\u00f3xica no ano 1944, dirixida por Jos\u00e9 Mar\u00eda Luengo. Rexistr\u00e1ronse varios elementos arquitect\u00f3nicos: a porta de acceso, unha escaleira tallada na rocha (o que implica pisos a distintos niveis) e varias li\u00f1as de defensa (unha delas con seteiras). Recuper\u00e1ronse fragmentos cer\u00e1micos de recipientes de distintas facturas, tellas e ladrillos, restos de madeiras queimadas e unha punta de frecha de ferro. Luengo datou o xacemento entre finais do s\u00e9culo X e comezos do XII.\nEstado actual.\nOs restos das estruturas quedaron soterrados baixo a maleza e apenas son visibles. Entre eles destacan un muro e mailos elementos tallados na rocha: as escaleiras e unha base cadrada que se sup\u00f3n que pertenceu \u00e1 torre da homenaxe. O xacemento est\u00e1 catalogado como Ben de Interese Cultural."}
{"id": "322747", "revid": "13293", "url": "https://gl.wikipedia.org/wiki?curid=322747", "title": "Castelo de Hermanz\u00f3n", "text": ""}
{"id": "322748", "revid": "13293", "url": "https://gl.wikipedia.org/wiki?curid=322748", "title": "Castelo de Barmanz\u00f3n", "text": ""}
{"id": "322749", "revid": "13293", "url": "https://gl.wikipedia.org/wiki?curid=322749", "title": "Castelo de Bermanz\u00f3n", "text": ""}
{"id": "322751", "revid": "98629", "url": "https://gl.wikipedia.org/wiki?curid=322751", "title": "Georges V\u00e9zina", "text": "Joseph Georges Gonzague V\u00e9zina, nado o 21 de xaneiro de 1887 en Chicoutimi, Quebec (Canad\u00e1) e finado o 27 de marzo de 1926 ib\u00eddem, foi un xogador profesional de h\u00f3ckey sobre xeo que xogou de porteiro sete tempadas na National Hockey Association (NHA) e nove na National Hockey League (NHL), todas cos Montreal Canadiens. Logo de asinar cos Canadiens en 1910, V\u00e9zina xogou en 327 partidos de liga regular consecutivos e outros 39 nos \"play-offs\", antes de sa\u00edr antes de tempo durante un partido en 1925 a causa dunha enfermidade. V\u00e9zina foi diagnosticado con tuberculose, e morreu o 27 de marzo de 1926.\nO \u00fanico porteiro en xogar para os Canadiens entre 1910 e 1925, V\u00e9zina axudou ao equipo a ga\u00f1ar a Stanley Cup en 1916 e 1924, chegando \u00e1s finais da Stanley Cup noutras tres ocasi\u00f3ns. Alcumado \"Chicoutimi Cucumber\" pola s\u00faa compostura tranquila na porter\u00eda, V\u00e9zina conseguiu o menor n\u00famero de goles en contra na liga en sete ocasi\u00f3ns durante a s\u00faa carreira: catro veces na NHA e tres na NHL. En 1918, V\u00e9zina converteuse no primeiro porteiro da NHL en rexistrar un \"shutout\" e conseguir unha asistencia de gol. Ao principio da tempada 1926-27, os Canadiens doaron o Vezina Trophy \u00e1 NHL como premio ao porteiro que conseguira menos goles en contra durante a tempada. Dende 1981, o premio ten sido entregado ao porteiro m\u00e1is destacado determinado polo voto dos directores xerais da NHL. Na localidade natal de V\u00e9zina, Chicoutimi, o seu pavill\u00f3n deportivo recibe o nome de Centre Georges-V\u00e9zina no seu honor. Cando abriu o Hockey Hall of Fame en 1945, V\u00e9zina foi unha das nove personalidades introducidas.\nVida persoal.\nGeorges, o m\u00e1is novo de oito irm\u00e1ns, naceu o 21 de xaneiro de 1887 en Chicoutimi (Quebec), fillo de Jacques V\u00e9zina, un panadeiro local e inmigrante de St. Nicolas de La Rochelle (Francia), e a s\u00faa muller Clara. O xove Georges asistiu \u00e1 escola no Petit S\u00e9minaire de Chicoutimi ata os catorce anos, cando deixou a escola para axudar na panader\u00eda do seu pai. Xogaba ao h\u00f3ckey dende moi novo, participando en partidos informais na r\u00faa con outros rapaces da s\u00faa idade. V\u00e9zina participou nestes partidos en zapatos, e non empregou pat\u00edns ata os 16 anos, cando entrou no equipo local de Chicoutimi. Como Chicoutimi estaba nunha zona remota do Quebec, a m\u00e1is de 200 quil\u00f3metros da cidade de Quebec, o equipo non participaba en ningunha liga organizada. M\u00e1is ben, o club, co\u00f1ecido como os Saguen\u00e9ens (\"xente de Saguenay\", a rexi\u00f3n na que se encontra Chicoutimi), percorr\u00eda a provincia, xogando partidos de exhibici\u00f3n fronte unha gran variedade de clubs.\nV\u00e9zina casou con Marie-Ad\u00e9la\u00efde-Stella Morin o 3 de xu\u00f1o de 1908, en Chicoutimi. Despois da morte de V\u00e9zina, informouse de que fora o pai de 22 fillos. Este rumor iniciouse cando o director dos Canadiens, Leo Dandurand, lles dixo aos xornalistas que V\u00e9zina \"non fala ingl\u00e9s e ten vinte e dous fillos, inclu\u00eddos tres grupos de trixemelgos, e todos eles naceron no intervalo de nove anos\". En realidade, a familia V\u00e9zina s\u00f3 ti\u00f1a dous fillos e Georges chapurreaba ingl\u00e9s. En 1912 tiveron o seu primeiro fillo, un neno chamado Jean-Jules. Un segundo fillo naceu a noite que os Montreal Canadiens ga\u00f1aron a s\u00faa primeira Stanley Cup en 1916. Para honrar o evento, Georges chamou ao neno Marcel Stanley. Cando non estaba a xogar ao h\u00f3ckey, V\u00e9zina traballaba nunha f\u00e1brica de curtidos en Chicoutimi, vivindo unha vida tranquila.\nCarreira profesional.\nNHA.\nO 17 de febreiro de 1910, o Chicoutimi Hockey Club xogou un partido de exhibici\u00f3n fronte aos Montreal Canadiens. Malia xogar fronte a un equipo inferior, os Canadiens non foron capaces de marcar un gol, perdendo o partido. Isto levou a Joseph Cattarinich, porteiro dos Canadiens, a convencer o seu equipo para ofrecerlle unha proba a Georges V\u00e9zina, que era o porteiro de Chicoutimi. V\u00e9zina inicialmente rexeitou a oferta, permanecendo en Chicoutimi ata que os Canadiens regresaron en decembro dese mesmo ano. Desta vez convenceron a Georges, amais do seu irm\u00e1n Pierre, para ir a Montreal. Os dous irm\u00e1ns V\u00e9zina chegaron o 22 de decembro de 1910. Mentres que Pierre non conseguiu entrar a formar parte do equipo, Georges impresionou os Canadiens, especialmente polo seu uso do stick para parar os disparos. V\u00e9zina asinou un contrato de 800 C$ por tempada, e debutou profesionalmente o 31 de decembro de 1910, fronte aos Ottawa Senators. El xogou os 16 partidos dos Canadiens na tempada 1910\u201311, finalizando cun rexistro de oito vitorias e outras tantas derrotas, mais conseguindo o menor n\u00famero de goles en contra na liga.\nNa tempada seguinte V\u00e9zina liderou de novo a liga en goles en contra, as\u00ed como ga\u00f1ar oito partidos, xunto con 10 derrotas. V\u00e9zina conseguiu o primeiro \"shutout\" da s\u00faa carreira na tempada 1912-13, na vitoria dos Canadiens sobre Ottawa por 6 goles a 0 o 18 de xaneiro de 1913, para unha das s\u00faas nove vitorias nesa tempada. Os Canadiens finalizaron na primeira posici\u00f3n da NHA por primeira vez na s\u00faa historia na tempada 1913-14, nun empate cos Toronto Blueshirts. Unha vez m\u00e1is, V\u00e9zina liderou a liga co menor n\u00famero de goles encaixados, mentres conseguiu 13 vitorias e sete derrotas. Baixo as normas da NHA, o equipo clasificado na primeira posici\u00f3n xogar\u00eda as finais da Stanley Cup, mais a causa do empate na cabeza da t\u00e1boa, os Canadiens tiveron que xogar unha serie a dous partidos que se decidir\u00eda por diferenza de goles fronte a Toronto. V\u00e9zina conseguiu un \"shutout\" no primeiro partido fronte aos Blueshirts, unha vitoria por 2-0 de Montreal, mais encaixou seis goles no segundo partido, permit\u00edndolles aos Blueshirts competir pola Stanley Cup, que finalmente ga\u00f1aron.\nDespois de perder 14 partidos e finalizar na derradeira posici\u00f3n na NHA na tempada 1914-15, V\u00e9zina e os Canadiens ga\u00f1aron 16 partidos na tempada 1915-16, finalizando na primeira posici\u00f3n da liga. Como l\u00edderes da liga, os Canadiens tiveron o dereito de xogar as Finais da Stanley Cup de 1916, onde se enfrontar\u00edan aos Portland Rosebuds, campi\u00f3ns da rival Pacific Coast Hockey Association. Os Canadiens derrotaron aos Rosebuds por tres partidos a dous nas series ao mellor de cinco encontros, ga\u00f1ando a Stanley Cup por primeira vez na s\u00faa historia. O segundo fillo de V\u00e9zina naceu na noite do quinto partido, feito que xunto cos $238 de prima entregada a cada membro dos Canadiens polo campionato, o levaron a considerar estas series como o auxe da s\u00faa carreira. Na tempada seguinte V\u00e9zina liderou de novo a NHA co mellor rexistro de goles en contra, a cuarta vez en sete anos que o consegu\u00eda, axudando os Canadiens a conseguir xogar de novo as finais da Stanley Cup, onde perderon fronte aos Seattle Metropolitans.\nNHL.\nA NHA deulle paso \u00e1 National Hockey League (NHL) en novembro de 1917, con V\u00e9zina e os Canadiens un\u00edndose \u00e1 nova liga. O 18 de febreiro de 1918, converteuse no primeiro porteiro na historia da NHL en rexistrar un \"shutout\" ao non encaixar ning\u00fan gol na vitoria fronte aos Toronto Arenas por 9-0. O 28 de decembro de 1918, converteuse no primeiro porteiro en repartir unha asistencia, nun gol de Newsy Lalonde, que acababa de recibir o disco (en ingl\u00e9s, \"puck\") logo dunha parada de V\u00e9zina. Rematou a tempada con 12 vitorias, co menor n\u00famero de goles en contra. V\u00e9zina tam\u00e9n estableceu un r\u00e9cord, que foi compartido con Clint Benedict dos Ottawa Senators, co menor n\u00famero de \"shutouts\" necesarios para liderar a liga, con tan s\u00f3 un.\nNa tempada 1918-19, V\u00e9zina conseguiu 10 vitorias e axudou os Canadiens a derrotar os Ottawa Senators nos \"play-offs\" para conseguir o dereito a xogar pola Stanley Cup fronte aos campi\u00f3ns da PCHA, os Seattle Metropolitans. Celebrada en Seattle, os dous equipos estaban empatados na serie ao mellor de cinco partidos cando foi cancelada por mor da epidemia de gripe espa\u00f1ola, a primeira vez que a Stanley Cup non foi entregada. Nos 10 partidos dos \"play-offs\" anteriores \u00e1 cancelaci\u00f3n, V\u00e9zina conseguiu seis vitorias, perdendo tres partidos e empatando un, cun \"shutout\". V\u00e9zina conseguiu case os mesmos rexistros as tres tempadas seguintes, con 13 vitorias, 11 derrotas e unha media de goles en contra por riba dos catro nas tempadas 1919\u201320 e 1920\u201321. Ga\u00f1ou 12 partidos na tempada seguinte, na que de novo non foron capaces de clasificarse para a Stanley Cup.\nDespois de ga\u00f1ar 13 partidos na tempada 1922-23, V\u00e9zina liderou os Canadiens cara aos \"play-offs\" da NHL, onde perderon a serie a dous partidos por diferenza de goles fronte aos Senators, que finalmente se alzar\u00edan coa Stanley Cup. A tempada seguinte viu o regreso de V\u00e9zina ao liderado da liga en menor n\u00famero de goles encaixados. A s\u00faa media de 1,97 goles por partido supuxo a primeira vez que un porteiro conseguiu unha media inferior aos dous goles por partido. Con outra tempada de 13 vitorias, os Canadiens alcanzaron os \"play-offs\" da NHL, onde se encontraron de novo cos Ottawa Senators. Desta volta os Canadiens ga\u00f1aron a serie, posteriormente derrotaron os Vancouver Maroons da PCHA antes de alcanzar as finais da Stanley Cup por primeira vez en cinco anos. Xogando contra os Calgary Tigers da Western Canada Hockey League, V\u00e9zina e os Canadiens ga\u00f1aron a serie ao mellor de tres partidos por dous partidos a cero, con V\u00e9zina conseguindo un \"shutout\" no segundo partido. O campionato foi o primeiro dos Canadiens como membros da NHL e o segundo t\u00edtulo da s\u00faa historia. Despois dunha tempada de 17 vitorias en 1924-25, na que V\u00e9zina conseguiu unha media de goles en contra de 1,81 para liderar de novo a liga, os Canadiens chegaron \u00e1s finais da Stanley Cup. Os Canadiens s\u00f3 se clasificaron despois de que os Hamilton Tigers, os campi\u00f3ns da liga regular, foron suspendidos por renunciar a xogar os \"play-offs\" se non se lles pagaba m\u00e1is. Enfront\u00e1ndose aos Victoria Cougars, os Canadiens perderon a serie por tres partidos a un.\nDe regreso a Montreal ao campo de adestramento para a tempada 1925-26, V\u00e9zina estaba notablemente enfermo, a\u00ednda que non dixo nada ao respecto. No momento do primeiro partido dos Canadiens o 28 de novembro fronte aos Pittsburgh Pirates, perdera 35 libras (15,9 quilos) no lapso de seis semanas, e ti\u00f1a 102 graos Fahrenheit (38,9\u00ba cent\u00edgrados) de febre. De todos os xeitos, saltou ao xeo e completou a primeira parte sen encaixar ning\u00fan gol. V\u00e9zina comezou a vomitar sangue no descanso antes de regresar para o inicio do segundo per\u00edodo. A continuaci\u00f3n desplomouse na \u00e1rea da s\u00faa porter\u00eda, e deixou o partido, sendo substitu\u00eddo polo antigo porteiro do equipo ol\u00edmpico estadounidense, Alphonse Lacroix.\n\u00d3 d\u00eda seguinte ao partido, V\u00e9zina foi diagnosticado con tuberculose e aconsell\u00e1ronlle regresar \u00e1 casa. Fixo unha \u00faltima viaxe ao vestiario dos Canadiens o 3 de decembro para dar o seu \u00faltimo adeus aos seus compa\u00f1eiros de equipo. Dandurand describir\u00eda m\u00e1is tarde a V\u00e9zina sentado na s\u00faa esquina do vestiario con \"b\u00e1goas caendo polas s\u00faas meixelas. Estaba mirando as s\u00faas vellas gardas e pat\u00edns que Eddie Dufour [o adestrador dos Canadiens] dispuxera na esquina de Georges. Despois, pediu un pequeno favor, a camiseta que levara nas \u00faltimas series mundiais\". V\u00e9zina regresou \u00e1 s\u00faa cidade natal de Chicoutimi coa s\u00faa muller Marie, onde morreu nas primeiras horas do 27 de marzo de 1926, no H\u00f4tel-Dieu hospital \u00e1 idade de 39 anos. A\u00ednda que tan s\u00f3 xogou un per\u00edodo completo cos Canadiens esa tempada, o club pagoulle o seu salario de 6.000$ ao completo, un testemu\u00f1o do importante que V\u00e9zina fora para o equipo.\nLegado.\nUn dos porteiros dominadores na NHA e nos inicios da NHL, V\u00e9zina liderou os Canadiens a cinco finais da Stanley Cup, nas que ga\u00f1aron dous t\u00edtulos. Ao longo da s\u00faa carreira, V\u00e9zina conseguiu o mellor rexistro de media de goles en contra na liga, e tivo a segunda mellor media noutras cinco ocasi\u00f3ns. Dende que se uniu aos Canadiens en 1910, ata que se viu forzado a retirarse en 1925, V\u00e9zina nunca perdeu de xogar un partido nin foi substitu\u00eddo, xogando 328 partidos de liga regular consecutivos, as\u00ed como 39 nos \"play-offs\". A\u00ednda que xogou a maior parte da s\u00faa carreira nunha \u00e9poca na que os porteiros non pod\u00edan mover os seus p\u00e9s para facer unha parada (a regra cambiou en 1918), V\u00e9zina \u00e9 visto como un dos mellores porteiros da historia do h\u00f3ckey sobre xeo; o \"Montreal Standard\" referiuse a el como \"o mellor porteiro das \u00faltimas d\u00faas d\u00e9cadas\" no seu obituario.\nMoi admirado en Montreal, V\u00e9zina foi frecuentemente visto como o mellor xogador no xeo dos Canadiens, e foi respectado polos seus compa\u00f1eiros, que o consideraban o l\u00edder espiritual do equipo. Co\u00f1ecido como \"le Concombre de Chicoutimi\" (o \"Cogombro de Chicoutimi\") pola s\u00faa actitude fr\u00eda no xeo, foi tam\u00e9n co\u00f1ecido como \"l'Habitant silencieux\" (o \"Habitant silencioso\", Habitant era un alcume para os Canadiens), unha referencia ao seu car\u00e1cter reservado. Adoitaba sentar s\u00f3 nunha esquina do vestiario do equipo, fumando na s\u00faa pipa e lendo o xornal. Cando se anunciou a noticia da morte de V\u00e9zina, os xornais de todo Quebec renderon tributo ao porteiro con artigos sobre a s\u00faa vida e carreira. Centenares de misas cat\u00f3licas tiveron lugar en honor ao devoto V\u00e9zina, e m\u00e1is de 1.500 persoas encheron a catedral de Chicoutimi no seu funeral.\nO Hockey Hall of Fame foi creado en 1945 e entre as nove primeiras personalidades introducidas estaba V\u00e9zina. En 1998 V\u00e9zina ocupou o posto 75 na lista de \"The Hockey News\" dos 100 Mellores Xogadores de H\u00f3ckey. Cando a NHL anunciou os cen maiores xogadores co gallo do centenario da liga en 2017, V\u00e9zina foi inclu\u00eddo na lista.\nVezina Trophy.\nUn legado duradeiro de V\u00e9zina foi o trofeo que leva o seu nome. Ao principio da tempada 1926-27, Leo Dandurand, Leo Letourneau e Joseph Cattarinich, propietarios dos Montreal Canadiens, doaron o Vezina Trophy \u00e1 NHL en honor a V\u00e9zina. \u00cda ser entregado ao porteiro do equipo que conseguira o menor n\u00famero de goles durante a liga regular. O primeiro en recibir o trofeo foi o sucesor de V\u00e9zina na porter\u00eda dos Canadiens, George Hainsworth. El ga\u00f1ou o trofeo tam\u00e9n as d\u00faas seguintes tempadas. En 1981, a NHL mudou o formato de concesi\u00f3n do trofeo, outorg\u00e1ndollo no seu lugar ao porteiro considerado o mellor da liga segundo votaci\u00f3n dos directores xerais da NHL, e esa mesma tempada creouse o William M. Jennings Trophy, que premia ao porteiro que xogara canto menos 25 partidos e tivera encaixado o menor n\u00famero de goles en contra durante a liga regular.\nAo longo da historia do trofeo varios porteiros conseguiron o galard\u00f3n en varias ocasi\u00f3ns. A continuaci\u00f3n m\u00f3stranse os tres porteiros que m\u00e1is veces ga\u00f1aron o trofeo:\nCentre Georges-V\u00e9zina.\nEn honor do primeiro atleta profesional de Chicoutimi, a cidade renomeou o seu pavill\u00f3n de h\u00f3ckey sobre xeo como Centre Georges-V\u00e9zina en 1965."}
{"id": "322752", "revid": "1131", "url": "https://gl.wikipedia.org/wiki?curid=322752", "title": "Castelo de Vitres", "text": "O castelo de Vitres era unha torre defensiva sita na base do Masteiro, na Serra do Barbanza, nun promontorio a 472 m de altitude que domina a r\u00eda de Arousa. A v\u00eda romana XX \"per loca mar\u00edtima\" pasa pola base da torre, e a\u00ednda se conserva o pavimento da calzada. As ru\u00ednas est\u00e1n pr\u00f3ximas \u00e1 aldea de Mosquete, na parroquia de Boiro, no concello de Boiro."}
{"id": "322764", "revid": "839", "url": "https://gl.wikipedia.org/wiki?curid=322764", "title": "Karaganda", "text": ""}
{"id": "322765", "revid": "85894", "url": "https://gl.wikipedia.org/wiki?curid=322765", "title": "Qara\u011fand\u0131", "text": "Qara\u011fand\u0131 (en , ; en , \"Karaganda\", forma oficial at\u00e9 1993) \u00e9 a capital da rexi\u00f3n hom\u00f3nima de Casaquist\u00e1n. \u00c9 a cuarta cidade en poboaci\u00f3n do pa\u00eds, con 459.778 habitantes segundo o censo de 2009. Na d\u00e9cada de 1940 arredor do 70% da poboaci\u00f3n da cidade eran alem\u00e1ns descendentes dos alem\u00e1ns do Volga que foran deportados por Stalin na segunda guerra mundial."}
{"id": "322766", "revid": "839", "url": "https://gl.wikipedia.org/wiki?curid=322766", "title": "Qaragandi", "text": ""}
{"id": "322767", "revid": "5132", "url": "https://gl.wikipedia.org/wiki?curid=322767", "title": "Copa de Europa de baloncesto", "text": ""}
{"id": "322769", "revid": "85894", "url": "https://gl.wikipedia.org/wiki?curid=322769", "title": "\u00c1ngel Rodal", "text": "\u00c1ngel Rodal Almu\u00ed\u00f1a, nado en Baiona o 6 de maio de 1967, \u00e9 un terapeuta e pol\u00edtico galego do Partido Popular de Galicia, alcalde de Baiona dende outubro do 2015.\nTraxectoria.\nAsumiu a alcald\u00eda de Baiona en outubro do 2015, con motivo do nomeamento do seu curm\u00e1n, Jes\u00fas V\u00e1zquez Almu\u00ed\u00f1a, como Conselleiro de Sanidade da Xunta de Galicia."}
{"id": "322773", "revid": "23204", "url": "https://gl.wikipedia.org/wiki?curid=322773", "title": "Surnia ulula", "text": ""}
{"id": "322777", "revid": "5863", "url": "https://gl.wikipedia.org/wiki?curid=322777", "title": "Hijos de J. Barreras", "text": "Hijos de J. Barreras, S.A. \u00e9 unha empresa viguesa adicada ao dese\u00f1o, construci\u00f3n e reparaci\u00f3n naval.\nHistoria.\nNos seus inicios o estaleiro constru\u00eda veleiros para a pesca asociados coa conserveira Mass\u00f3. Nos seus 120 anos de historia a empresa leva constru\u00eddos m\u00e1is de 1 600 buques. Barreras foi o maior estaleiro privado de Espa\u00f1a. En 2013 a declaraci\u00f3n de ilegal do Tax lease levou \u00e1 creva da empresa entrando no accionariado Pemex que mercou o 51% por 6 mill\u00f3ns de euros."}
{"id": "322788", "revid": "56817", "url": "https://gl.wikipedia.org/wiki?curid=322788", "title": "Tomris \u0130ncer", "text": "Tomris \u0130ncer, nada o 16 de marzo de 1948 en Bulgaria e finada o 5 de outubro de 2015 en Istambul, foi unha actriz turca.\nTraxectoria.\nEn 1974 entrou na prestixiosa compa\u00f1\u00eda teatral da cidade de Istambul, a \u0130stanbul \u015eehir Tiyatrolar\u0131, e ao longo da s\u00faa carreira protagonizou numerosas obras cl\u00e1sicas e contempor\u00e1neas, ademais apareceu en varios filmes."}
{"id": "322795", "revid": "624", "url": "https://gl.wikipedia.org/wiki?curid=322795", "title": "Rhydderch ab Iestyn", "text": ""}
{"id": "322804", "revid": "13293", "url": "https://gl.wikipedia.org/wiki?curid=322804", "title": "Castelo de Vitr\u00e9", "text": ""}
{"id": "322817", "revid": "23204", "url": "https://gl.wikipedia.org/wiki?curid=322817", "title": "Or\u00e1n, Alxeria", "text": "Or\u00e1n (en , \"Wahr\u0101n\") \u00e9 unha cidade do noroeste de Alxeria, capital da provincia hom\u00f3nima. Local\u00edzase na beira do mar Mediterr\u00e1neo, a 432 quil\u00f3metros da capital Alxer. A cidade ten unha poboaci\u00f3n de 759.645 habitantes (2008) e \u00e9 o principal centro de transporte de mercanc\u00edas e industrial do occidente do pa\u00eds.\nDurante o per\u00edodo colonial franc\u00e9s, Or\u00e1n foi a capital do departamento de Or\u00e1n. \u00c9 un importante porto e centro comercial, e \u00e9 sede da Universidade de Or\u00e1n. O barrio antigo da cidade pos\u00fae unha alcazaba e unha mesquita do s\u00e9culo XVIII. A poboaci\u00f3n da cidade era de 674.273 persoas (2009), e a urbana dun mill\u00f3n."}
{"id": "322818", "revid": "85894", "url": "https://gl.wikipedia.org/wiki?curid=322818", "title": "Constantina", "text": "Constantina (en , \"Qusan\u1e6d\u012bnah\") \u00e9 unha cidade de Alxeria, capital da provincia hom\u00f3nima. Local\u00edzase no nordeste do pa\u00eds, e \u00e9 a terceira maior cidade do pa\u00eds logo de Alxer e Or\u00e1n. A cidade ten unha poboaci\u00f3n de 448.374 habitantes (2008)."}
{"id": "322822", "revid": "5863", "url": "https://gl.wikipedia.org/wiki?curid=322822", "title": "Castelo do Pico Sacro", "text": "O Castelo do Pico Sacro foi constru\u00eddo na Alta Idade Media no cumio do Pico Sacro, substitu\u00edndo unha pequena capela pr\u00f3xima \u00f3 mosteiro de San Sebasti\u00e1n. No s\u00e9culo XV a fortaleza foi destru\u00edda durante as revoltas irmandi\u00f1as, e foi posteriormente reconstru\u00edda polo arcebispo Alonso de Fonseca para defenderse da casa de Altamira residente na torre de Cira. S\u00f3 se conservan restos da planta e do alxibe."}
{"id": "322835", "revid": "85894", "url": "https://gl.wikipedia.org/wiki?curid=322835", "title": "Cruz de termo", "text": "Unha cruz de termo (en lingua catal\u00e1: \"Creu de terme\", \"pedr\u00f3\" ou \"peir\u00f3\"; en lingua aragonesa: \"cruz de suelo\" ou \"cruz de s\u00f3l\") \u00e9 un tipo de cruz monumental, un fito ou marco chantado noutrora \u00e1 entrada das vilas e cidades coma mostra de piedade do pobo e para o seu fomento entre os viaxantes. At\u00f3pase nalgunhas vilas de Catalu\u00f1a, Arag\u00f3n e Comunidade Valenciana.\nConsiste nunha cruz monumental, habitualmente de pedra, moi semellante aos cruceiros galegos sobre uns chanzos de planta circular ou poligonal sobre as que se ergue o fuste rematado en n\u00f3, broche ou chapitel, que sustenta a cruz de pedra labrada en cantar\u00eda. Pode ter por unha das caras da cruz a imaxe de Xes\u00fas Cristo crucificado e polo outro a da Virxe Mar\u00eda ou santo alg\u00fan.\nMalia seren moi semellantes aos cruceiros galegos e bret\u00f3ns, as cruces de termo ergu\u00edanse con outra finalidade, \u00e1s entradas das vilas e non para protexer as encrucilladas de demos e forzas escuras coma no caso dos galegos e portugueses. Foi antigo costume no Reino de Arag\u00f3n erguer estas cruces en conmemoraci\u00f3n de datas ou acontecementos, ou como simples testemu\u00f1as de piedade cristi\u00e1, xeralmente \u00e1 beira dos cami\u00f1os para fomentar a piedade dos viaxeiros, e \u00e1s veces fronte a mosteiros e ermidas coma no Mosteiro de Poblet, ou o de Montserrat etc. En principio foron sinxelos monumentos da Reconquista, mais remataron por seren verdadeiras obras de arte g\u00f3tica e renacentista que inmortalizaron os nomes de mestres canteiros.\nDe entre as cruces de termo m\u00e1is antigas que se poden admirar hoxe en d\u00eda salientan a \"Creu Verda\" de Montblanc (que data do s\u00e9culo XII) ou as cruces de Sant Guim de Freixenet (s. XII - XII), de Bellver d'Oss\u00f3 (do s. XIII), de Begues (s. XIV), ou a do Mosteiro de Sant Cugat, de Sant Cugat del Vall\u00e8s entre moitas outras. Con todo non son tan numerosas coma os cruceiros galegos e portugueses.\nCruces cubertas.\nA partir do s\u00e9culo XV, comezouse a abeirar as cruces de termo cunha especie de alpendre, normalmente a catro augas, sostido por catro piares e chamado de \"creu coberta\". Tr\u00e1tase de pezas maiormente g\u00f3ticas e renacentistas, a\u00ednda que tam\u00e9n atopamos exemplos barrocos.\nConstru\u00eddas ao longo do s\u00e9culo XV, consta a existencia de cruces cubertas en Valencia, Vic, Gandesa, a Selva del Camp, Vallfogona de Ripoll\u00e8s, Tor\u00e0 de Riubreg\u00f3s, Corbera de Llobregat, Sorita (Creu de la Balma), Barcelona e X\u00e0tiva, algunhas das cales a\u00ednda existen hoxe en d\u00eda.\nTam\u00e9n existen exemplos en Galicia e Norte de Portugal de cruceiros cubertos.\nCruces monumentais semellantes.\n\"Wayside crosses\".\n\"Wayside cross\" \u00e9 o termo empregado en ingl\u00e9s para se referir \u00e1s cruces de pedra nas encrucilladas, como os cruceiros galegos, portugueses e bret\u00f3ns, as cruces de termo aragonesas e os cruceiros alem\u00e1ns e dos Alpes. Def\u00ednenos coma cruces nas intersecci\u00f3ns de cami\u00f1os, carreiros ou estradas (pero que tam\u00e9n aparecen en campos e bosques) quepoden estar feitos en madeira, pedra ou metal e que adoitan ter a finalidade de protexer aos cami\u00f1antes e peregrinos de \"lugares perigosos\" (coma os cruceiros galegos). Tam\u00e9n incl\u00fae as \"cruces de conciliaci\u00f3n\" ou (\"stone crosses\"), chantadas onde ocorreu unha desgraza, com\u00fans de Centroeuropa, en Alema\u00f1a, Polonia e a Rep\u00fablica Checa.\n\"High crosses\".\n\u00c9 o termo ingl\u00e9s para definir os cruceiros das Illas Brit\u00e1nicas. Son cruces cristi\u00e1s feitas de pedra e normalmente moi decoradas que se chantaban en encrucilladas ou leiras. Moitas delas te\u00f1en forma de cruz celta cos t\u00edpicos n\u00f3s.\nCruceiros.\nOs cruceiros (\"cruzeiros\" en portugu\u00e9s) son cruces grandes de pedra, lisas ou con figuras esculpidas, sobre longas columnas asentadas nunha plataforma, que se sit\u00faan principalmente nas encrucilladas, \u00e1 beira dos cami\u00f1os, nos l\u00edmites das parroquias e nos adros das igrexas, moi com\u00fans en Galicia, Norte de Portugal e a Breta\u00f1a francesa."}
{"id": "322837", "revid": "1131", "url": "https://gl.wikipedia.org/wiki?curid=322837", "title": "Castelo de Brandufe", "text": "O castelo de Brandufe, tam\u00e9n co\u00f1ecido como castelo Grande ou castelo da Ru\u00f1a, \u00e9 un castelo galego que se atopa en situaci\u00f3n ruinosa no lugar de Monteagudo parroquia de Col\u00fans do concello coru\u00f1es de Mazaricos.\nCaracter\u00edsticas.\nTr\u00e1tase dun castelo altomedieval situado nos montes da Ru\u00f1a, no Alto das Barreiras a 643\u00a0m de altitude. O castelo non se sit\u00faa no promontorio m\u00e1is alto (Castelo Pequeno - 646\u00a0m) para poder manter unha li\u00f1a de visi\u00f3n directa co Monte Pindo. O castelo conta cunha muralla defensiva e un foxo escavado en rocha viva."}
{"id": "322849", "revid": "15490", "url": "https://gl.wikipedia.org/wiki?curid=322849", "title": "Santiago Auser\u00f3n", "text": "Santiago Auser\u00f3n, nado en Zaragoza o 25 de xullo de 1954, \u00e9 un cantante aragon\u00e9s. Co\u00f1ecido artisticamente como Juan Perro, \u00e9 ex vocalista de Radio Futura.\nEn decembro de 2022 foi Medalla de Ouro ao M\u00e9rito nas Belas Artes do Goberno de Espa\u00f1a.\nEstudou filosof\u00eda na Universidad Complutense de Madrid (1972-1977) e no Centre universitaire de Vincennes, Universit\u00e9 Paris VIII (1977-1978). Foi vocalista e m\u00fasico de Radio Futura dende 1980 a 1992."}
{"id": "322850", "revid": "1576", "url": "https://gl.wikipedia.org/wiki?curid=322850", "title": "George S. Patton Jr.", "text": ""}
{"id": "322854", "revid": "98629", "url": "https://gl.wikipedia.org/wiki?curid=322854", "title": "Gene Ontology", "text": "Gene Ontology, abreviada como GO (Ontolox\u00eda X\u00e9nica), \u00e9 unha importante iniciativa bioinform\u00e1tica para unificar a representaci\u00f3n dos atributos dos xenes e produtos x\u00e9nicos de todas as especies de seres vivos. O proxecto ten os seguintes obxectivos concretos: 1) Manter e desenvolver o seu vocabulario controlado de atributos de xenes e produtos x\u00e9nicos; 2) anotar xenes e produtos x\u00e9nicos, e asimilar e diseminar os datos de anotaci\u00f3n; e 3) proporcionar ferramentas para un acceso doado a todos os aspectos dos datos proporcionados polo proxecto, e permitir a interpretaci\u00f3n funcional de datos experimentais usando o GO, por exemplo por medio da an\u00e1lise de enriquecemento.\nGO forma parte dun grande esforzo de clasificaci\u00f3n, chamado Open Biomedical Ontologies (OBO). Cont\u00e9n as ferramentas de busca AmiGO e OBO-Edit\nA\u00ednda que de modo xeral a nomenclatura de xenes pretende manter e desenvolver un vocabulario controlado de xenes e produtos x\u00e9nicos, a ontolox\u00eda x\u00e9nica, en concreto, ampl\u00eda os esforzos usando unha linguaxe de marcas para facer que os datos (e non s\u00f3 os de xenes e os seus produtos sen\u00f3n tam\u00e9n de todos os atributos) sexan lexibles por m\u00e1quinas, e para facer isto de modo unificado para todas as especies (mentres que as convenci\u00f3ns da nomenclatura de xenes var\u00eda segundo o taxon biol\u00f3xico).\nTermos e ontolox\u00eda.\nDesde un punto de vista pr\u00e1ctico, unha ontolox\u00eda \u00e9 unha representaci\u00f3n de algo que se co\u00f1ece. As \u201contolox\u00edas\" consisten nunha representaci\u00f3n de cousas que son detectables ou directamente observables, e as relaci\u00f3ns entre ditas cousas.\nNon hai unha terminolox\u00eda universal est\u00e1ndar en biolox\u00eda e dominios relacionados, e os usos dos termos poden ser espec\u00edficos dunha especie, \u00e1reas de investigaci\u00f3n ou mesmo dun grupo investigador determinado. Isto fai que a comunicaci\u00f3n e compartici\u00f3n de datos sexa m\u00e1is dif\u00edcil. O proxecto Gene Ontology proporciona unha ontolox\u00eda de termos definidos que representan as propiedades dos produtos x\u00e9nicos. A ontolox\u00eda abrangue tres dominios:\nCada termo de GO da ontolox\u00eda ten un nome de termo, que pode ser unha palabra ou unha cadea de palabras; un \u00fanico identificador alfanum\u00e9rico; unha definici\u00f3n con fontes citadas; e un espazo de nome (\"namespace\") que indica o domino ao que pertence. Os termos poden tam\u00e9n ter sin\u00f3nimos, os cales est\u00e1n clasificados como exactamente equivalentes ao nome de termo, cun significado m\u00e1is amplo, m\u00e1is estreito ou relacionado; referencias a conceptos equivalentes noutras bases de datos; e comentarios sobre o uso dos termos. A ontolox\u00eda GO est\u00e1 estruturada como un gr\u00e1fico ac\u00edclico dirixido, e cada termo ten relaci\u00f3ns definidas cou outro ou outros termos do mesmo dominio, e \u00e1s veces doutros dominios. O vocabulario GO est\u00e1 dese\u00f1ado para ser neutral con respecto da especie, e incl\u00fae termos aplicables a procariotas e eucariotas, organismos unicelulares e multicelulares.\nGO non \u00e9 est\u00e1tico, e as adci\u00f3ns, correcci\u00f3ns e alteraci\u00f3ns son suxeridas e solicitada por membros de comunidades cient\u00edficas que se dedican \u00e1 anotaci\u00f3n e investigaci\u00f3n, e tam\u00e9n polos que est\u00e1n directamente implicados no proxecto GO. Por exemplo, un anotador pode requirir un termo espec\u00edfico para representar unha v\u00eda metab\u00f3lica, ou unha secci\u00f3n da ontolox\u00eda pode ser revisada coa axuda de expertos da comunidade (por exemplo ). As edici\u00f3ns suxeridas son revisadas polos editores de ontolox\u00edas, e aplicadas cando \u00e9 apropiado.\nO ficheiro da ontolox\u00eda GO est\u00e1 dispo\u00f1ible gratuitamente na p\u00e1xina web de GO en varios formatos, ou pode accederse a ela en li\u00f1a usando o buscador GO AmiGO. O proxdecto Gene Ontology tam\u00e9n proporciona mapados descargables dos seus termos para outros sistemas de clasificaci\u00f3n.\nExemplo de termo.\nFonte de datos:\nAnotaci\u00f3n.\nA anotaci\u00f3n do xenoma \u00e9 a pr\u00e1ctica de capturar datos sobre un produto x\u00e9nico, e as anotaci\u00f3ns GO usan termos da ontolox\u00eda GO para facelo. Os membros do Consorcio GO env\u00edan as s\u00faas anotaci\u00f3ns para que se integren e diseminen na p\u00e1xina web de GO, desde onde poden ser descargadas directamente ou vistas en li\u00f1a usando AmiGO. Ademais do identificador do produto x\u00e9nico e do termo GO relevante, as anotaci\u00f3ns GO te\u00f1en os seguintes datos:\nA \"referencia\" utilizada para facer a anotaci\u00f3n (por exemplo, un artigo de revista cient\u00edfica; \nUn \"c\u00f3digo de evidencias\" que indica o tipo de evidencias probatorias sobre as que se basea a anotaci\u00f3n en cuesti\u00f3n; \nOs datos e o creador da anotaci\u00f3n.\nO c\u00f3digo de evidencias procede da Ontolox\u00eda do C\u00f3digo de Evidencias, que \u00e9 un vocabulario controlado de c\u00f3digos que abranguen m\u00e9todos de anotaci\u00f3n manuais e autom\u00e1ticos. Por exemplo, o termo \"Traceable Author Statement\" (TAS ou Afirmaci\u00f3n de Autor Rastrexable) significa que un curador leu un artigo cient\u00edfico publicado e os metadatos desa anotaci\u00f3n levan unha cita de dito artigo; \"Inferred from Sequence Similarity\" (ISS ou Inferido da Semellanza de Secuencia) significa que un curador humano revisou os datos de sa\u00edda dunha busca de semellanza de secuencias e verificou que \u00e9 bioloxicamente significativa. \u00c1s anotaci\u00f3ns dos procesos automatizados (por exemplo, remapar anotaci\u00f3ns creadas usando outro vocabulario de anotaci\u00f3n) d\u00e1selle o c\u00f3digo \"Inferred from Electronic Annotation\" (IEA ou Inferido de Anotaci\u00f3n Electr\u00f3nica). O 1 de abril de 2010, o 98% de todas as anotaci\u00f3ns GO eran inferidas computacionalmente, non por curadores. Como esas anotaci\u00f3ns non est\u00e1n comprobadas por unha persoa, o Consorcio GO consid\u00e9raas menos fiables e incl\u00fae s\u00f3 unha parte delas nos datos dispo\u00f1ibles en li\u00f1a en AmiGO. Os conxuntos de datos de anotaci\u00f3ns completos poden descargarse da p\u00e1xina web de GO. Para apoiar o desenvolvemento da anotaci\u00f3n, o ConsorcioGO proporciona campamentos de estudo e mentores para novos grupos de desenvolvedores.\nExemplo de anotaci\u00f3n.\nProduto x\u00e9nico: Actin, alpha cardiac muscle 1, (actina de m\u00fasculo card\u00edaco alfa) UniProtKB:P68032\nFonte de datos:\nFerramentas.\nHai un gran n\u00famero de ferramentas dispo\u00f1ibles tanto en li\u00f1a coma para descargar que usan os datos proporcionados polo proxecto GO. A gran maior\u00eda destes proceden de terceiras partes; o Consorcio GO desenvolve e apoia d\u00faas ferramentas, AmiGO e OBO-Edit.\nAmiGO \u00e9 unha aplicaci\u00f3n baseada en web que permite aos usuarios consultar, buscar e visualizar ontolox\u00edas e datos de anotaci\u00f3ns de produtos x\u00e9nicos. Ademais, ten tam\u00e9n unha ferramenta BLAST, ferramentas que permiten a an\u00e1lise de grandes conxuntos de datos, e unha interface para consultar a base de datos GO directamente.\nAmiGO pode utilizarse en li\u00f1a na p\u00e1xina web de GO para acceder aos datos proporcionados polo Consorcio GO, ou pode descargarse e instalarse para o seu uso local en calquera base de datos que empregue o esquema da base de datos GO (por exemplo ). \u00c9 unha fonte de sotware de c\u00f3digo aberto e est\u00e1 dispo\u00f1ible como parte da distribuci\u00f3n de software go-dev.\nOBO-Edit \u00e9 un editor de ontolox\u00edas independente de plataforma de c\u00f3digo aberto desenvolvido e mantido polo Consorcio Gene Ontology. Utiliza a linguaxe de programaci\u00f3n Java, e usa unha estratexia orientada a gr\u00e1ficos para mostrar e editar as ontolox\u00edas. OBO-Edit incl\u00fae unha busca comprensiva e interface de filtro, coa opci\u00f3n de facer subconxuntos de termos que se visualizan; a interface de usuario pode tam\u00e9n personalizarse segundo as preferencias do usuario. OBO-Edit tam\u00e9n ten un razoador sem\u00e1ntico que pode inferir ligaz\u00f3ns que non foron explicitamente establecidas, base\u00e1ndose nas relaci\u00f3ns existentes e as s\u00faas propiedades. A\u00ednda que foi desenvolvido para ontolox\u00edas biom\u00e9dicas, OBO-Edit pode utilizarse para ver, procurar e editar calquera ontolox\u00eda. Esta dispo\u00f1ible gratuitamente para a s\u00faa descarga.\nConsorcio.\nO Consorcio Gene Ontology \u00e9 o conxunto de bases de datos biol\u00f3xicas e grupos de investigaci\u00f3n que est\u00e1n implicados activamente no proxecto de ontolox\u00eda de xenes. Incl\u00fae varias bases de datos de organismos modelo e bases de datos de prote\u00ednas de m\u00faltiples especies, grupos de desenvolvemento de programas inform\u00e1ticos aplicables, e unha oficina editorial.\nHistoria.\nGene Ontology foi constru\u00eddo orixinalmente en 1998 por un consorciode investigadores que estudaban o xenoma de tres organismos modelo: \"Drosophila melanogaster\" (a mosca do vinagre), \"Mus musculus\" (rato caseiro), e \"Saccharomyces cerevisiae\" (l\u00e9vedo de panader\u00eda). Despois un\u00edronse ao consorcio GO moitas outras bases de datos de organismos modelo, contribu\u00edndo non s\u00f3 con datos de anotaci\u00f3ns, sen\u00f3n tam\u00e9n co desenvolvemento de ontolox\u00edas e ferramentas para ver e aplicar os datos. Ata agora, a maior\u00eda das principais bases de datos de plantas, animais e microorganismos est\u00e1n a facer unha contribuci\u00f3n a este proxecto. En xaneiro de 2008, GO conti\u00f1a uns 24.500 termos aplicables a unha ampla variedade de organismos biol\u00f3xicos. Hai un corpo significativo de literatura para o desenvolvemento e uso de GO, e converteuse nunha ferramenta est\u00e1ndar no arsenal da bioinform\u00e1tica. Os seus obxectivos abranguen tres aspectos: a construci\u00f3n dun ontolox\u00eda x\u00e9nica, axudar \u00e1 ontolox\u00eda de xenes/produtos x\u00e9nicos e desenvolver programas inform\u00e1ticos e bases de datos para os dous anteriores obxectivos."}
{"id": "322862", "revid": "1131", "url": "https://gl.wikipedia.org/wiki?curid=322862", "title": "Castelo de Vigo", "text": "O Castelo de Vigo \u00e9 unha construci\u00f3n defensiva sita nos Montes Penedo de Vigo, entre as parroquias de Sabugueira (Santiago de Compostela) e Vigo (Boqueix\u00f3n). O estado actual \u00e9 de ru\u00ednas, pero a\u00ednda \u00e9 apreciable unha elevaci\u00f3n artificial no cumio do Alto do Castelo, a 498 m de altitude.\nDende esta posici\u00f3n dom\u00ednanse o val da Ulla e o Pico Sacro, onde hab\u00eda outro castelo, e garda visuais con outros picos: Pico Xesteiras, Monte Xiabre, Outeiro da Meda, Monte Muralla, Iroite, Monte Pindo, Monte Pedroso, Monte Xalo, Serra dos Ancares e Monte Farelo. Na actualidade goza tam\u00e9n dunha visi\u00f3n privilexiada sobre o aeroporto da Lavacolla."}
{"id": "322867", "revid": "1131", "url": "https://gl.wikipedia.org/wiki?curid=322867", "title": "Castelo de Monte Muralla", "text": "O castelo de Monte Muralla \u00e9 unha fortificaci\u00f3n sita no Monte Muralla, entre as aldeas de Campelo (Rianxo) e Aldar\u00eds (Lousame) a 660 m de altitude, dominando a Serra do Barbanza e as desembocaduras dos r\u00edos Ulla e Tambre. Na actualidade s\u00f3 quedan restos de muros esborrallados entre as instalaci\u00f3ns dun parque e\u00f3lico."}
{"id": "322871", "revid": "1131", "url": "https://gl.wikipedia.org/wiki?curid=322871", "title": "Castelo da Pluma", "text": "O castelo da Pluma \u00e9 unha hipot\u00e9tica fortificaci\u00f3n alto medieval sita a 489 m de altitude no monte que leva o mesmo nome, preto do lugar de Lamelas, na parroquia de San Fiz de Monfero, no concello de Monfero."}
{"id": "322875", "revid": "1131", "url": "https://gl.wikipedia.org/wiki?curid=322875", "title": "Fortaleza de Barcala", "text": "A Fortaleza de Barcala \u00e9 unha fortaleza sita na parroquia de Bro\u00f1o, en Negreira, da que s\u00f3 quedan restos de tres muros de pedra conc\u00e9ntricos. Foi edificada sobre un antigo castro e no s\u00e9culo XIV foi arrasada polos irmandi\u00f1os."}
{"id": "322876", "revid": "13293", "url": "https://gl.wikipedia.org/wiki?curid=322876", "title": "Castelo da Barcala", "text": ""}
{"id": "322877", "revid": "13293", "url": "https://gl.wikipedia.org/wiki?curid=322877", "title": "Fortaleza da Barcala", "text": ""}
{"id": "322878", "revid": "13293", "url": "https://gl.wikipedia.org/wiki?curid=322878", "title": "Castelo de Barcala", "text": ""}
{"id": "322879", "revid": "13293", "url": "https://gl.wikipedia.org/wiki?curid=322879", "title": "Castelo de Bro\u00f1o", "text": ""}
{"id": "322880", "revid": "13293", "url": "https://gl.wikipedia.org/wiki?curid=322880", "title": "Couto da Albari\u00f1a", "text": ""}
{"id": "322881", "revid": "1131", "url": "https://gl.wikipedia.org/wiki?curid=322881", "title": "Torre de Bro\u00f1o", "text": "A torre de Bro\u00f1o era unha construci\u00f3n defensiva altomedieval que complementaba a fortaleza da Barcala. Est\u00e1 sita a 285 m de altitude nun outeiro denominado Monte do Castelo de San Marti\u00f1o de Bro\u00f1o, pr\u00f3ximo \u00e1s aldeas de Redemu\u00ed\u00f1os, San Marti\u00f1o, Cami\u00f1o Real e Fe\u00e1ns, na parroquia de San Marti\u00f1o de Bro\u00f1o, concello de Negreira. Na actualidade a torre est\u00e1 en ru\u00ednas e so quedan a mota e alg\u00fan muro esborrallado.\nO castro de Guimar\u00e1ns, a fortaleza da Barcala e a torre de Bro\u00f1o est\u00e1n practicamente ali\u00f1ados, e dominan tres tramos consecutivos do r\u00edo Barcala."}
{"id": "322882", "revid": "98629", "url": "https://gl.wikipedia.org/wiki?curid=322882", "title": "Campionato de Galicia de f\u00fatbol 1923/24", "text": "O Campionato de Galicia da Serie A 1923/24 foi a d\u00e9cima edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en outubro de 1923 e rematou en marzo de 1924. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Celta de Vigo, o Eiri\u00f1a Club de F\u00fatbol, o Deportivo da Coru\u00f1a, o Racing Club de Ferrol, o Uni\u00f3n Sporting Club e o Pontevedra Athletic Club. O torneo disputouse en d\u00faas fases. Na primeira fase competiron os seis equipos dividos en tres grupos de dous equipos cada un, agrupados por proximidade xeogr\u00e1fica, dos que resultou un equipo vencedor e un equipo derrotado por cada grupo. Na segunda fase foron agrupados os tres vencedores da fase de grupos e pelexaron polos tres primeiros postos do campionato. Do mesmo xeito, os tres equipos derrotados competiron polos tres \u00faltimos postos e un premio de consolaci\u00f3n para o cuarto clasificado. En t\u00f3dolos casos empregouse o sistema de liga a d\u00faas voltas. Proclamouse campi\u00f3n o Celta de Vigo.\nControversias.\nDescualificaci\u00f3n e readmisi\u00f3n do Deportivo.\nTralo nacemento do Celta de Vigo no ver\u00e1n de 1923 mediante a fusi\u00f3n dos clubs Vigo Sporting e Fortuna de Vigo, os xogadores Otero, Chiarroni e Ram\u00f3n Gonz\u00e1lez, que ata ese momento formaran parte do Vigo Sporting, decidiron non se incorporar \u00f3 novo club e fichar polo Deportivo da Coru\u00f1a. O Celta denunciou \u00f3 Deportivo por suborno e a Federaci\u00f3n Galega de F\u00fatbol suspendeu durante unha tempada os tres xogadores e mailo Deportivo. Esta decisi\u00f3n, tomada co campionato xa iniciado, levou a que o Racing de Ferrol, que estaba pendente de xoga-lo desempate do Grupo C fronte \u00f3 Deportivo, fose proclamado vecendor do grupo, clasific\u00e1ndose para xoga-la fase final dos vencedores de grupo. Na devandita fase final proclamar\u00edase campi\u00f3n o Celta.\nPor\u00e9n, o Deportivo recorreu ante a Real Federaci\u00f3n Espa\u00f1ola de F\u00fatbol, a cal se pronunciou en favor dos herculinos e anulou a sanci\u00f3n contra o club por entender que non existira suborno, instando \u00e1 FGF a que readmitise o Deportivo no campionato, a\u00ednda que si mantivo a sanci\u00f3n sobre os tres xogadores por existir duplicidade de fichas. A FGF enviou un escrito de protesta \u00e1 RFEF, mais esta reafirmouse na s\u00faa decisi\u00f3n, polo que a FGF convocou unha asemblea extraordinaria na que acordou por maior\u00eda acepta-lo veredicto da RFEF.\nO Deportivo foi readmitido e xogou o desempate do Grupo C fronte \u00f3 Racing, resultando ga\u00f1ador o equipo ferrol\u00e1n, raz\u00f3n pola cal a fase final dos vencedores non sufriu modificaci\u00f3ns e o Celta proclamouse campi\u00f3n de xeito oficial."}
{"id": "322884", "revid": "22570", "url": "https://gl.wikipedia.org/wiki?curid=322884", "title": "Pazo do Cot\u00f3n", "text": "O pazo do Cot\u00f3n \u00e9 unha fortaleza medieval a xeito de cidadela ameada que se atopa no lugar do Cot\u00f3n na parroquia de Negreira, n\u00facleo do concello coru\u00f1\u00e9s de Negreira. As pedras armeiras lembran o v\u00ednculo coas familias nobres de Luaces e Mari\u00f1o de Lobeira; e tam\u00e9n aos Saavedra, Figueroa, Berm\u00fadez de Castro e Trast\u00e1mara.\nHistoria.\nFoi constru\u00eddo no s\u00e9culo XIV coma castelo medieval, por\u00e9n sofre importantes reformas especialmente no s\u00e9culo XVII, mant\u00e9ndose os cubos das antigas murallas enmarcando as diversas partes do edificio. Salientan as rexas torres medievais ameadas que reflicten o pasado militar do edificio, tam\u00e9n a pasarela de pedra que atravesa a r\u00faa principal da vila (a Carreira de San Mauro, que foi un antigo Cami\u00f1o Real), con tripla arcada ameada, balaustradas e miradoiros e que liga o pazo coa capela de San Mauro, do s\u00e9culo XVIII; pos\u00fae ademais doce escudos.\nNo centro do edificio hai corpos ligados \u00e1s torres cil\u00edndricas nos \u00e1ngulos, obra dos s\u00e9culos XVIII e XIX. A\u00ednda do XX son algunhas partes, como a galer\u00eda e alg\u00fans cuartos. No corpo central hai unha escaleira do barroco de placas, de acceso ao andar superior, ligando coa chamada Galer\u00eda de Pedra, sobre piares de placas e que liga cun paseo-solaina de grandes piares en forma de floreiros e muro ameado.\nNo Cot\u00f3n cre\u00e1rase tam\u00e9n unha confrar\u00eda para honrar \u00e1 Virxe do Carme en 1740. Tivo unha capela de seu, hoxe desaparecida, nas inmediaci\u00f3ns da actual r\u00faa do Carme. S\u00f3 queda unha imaxe de estilo ecl\u00e9ctico e naturalista nesta capela do pazo, compartindo espazo e cronolox\u00eda do XX con tallas do Coraz\u00f3n de Xes\u00fas, San Xo\u00e1n Bautista, San Antonio de Padua e San Xos\u00e9.\nV\u00e9xase tam\u00e9n.\nBibliograf\u00eda.\n\"Gran Enciclopedia Galega\", Silverio Ca\u00f1ada, 2004, t. 32, p.\u00a0101-105"}
{"id": "323009", "revid": "1131", "url": "https://gl.wikipedia.org/wiki?curid=323009", "title": "Castelo de Luania", "text": "O castelo de Luania, tam\u00e9n co\u00f1ecido como castelo de Nimo, \u00e9 unha construci\u00f3n de pedra pr\u00f3xima \u00f3 lugar de Nimo, na parroquia de Roo, no concello de Noia. Sit\u00faase no alto co\u00f1ecido como Monte do Castelo a 516 m sobre o nivel do mar. S\u00f3 quedan restos de muros esborrallados."}
{"id": "323010", "revid": "13293", "url": "https://gl.wikipedia.org/wiki?curid=323010", "title": "Castelo de Nimo", "text": ""}
{"id": "323021", "revid": "56817", "url": "https://gl.wikipedia.org/wiki?curid=323021", "title": "Claudio Baggini", "text": "Claudio Baggini, nado o 1 de agosto de 1936 en Roma e finado o 25 de setembro de 2015 en Lodi, foi un bispo italiano da Igrexa Cat\u00f3lica Latina, bispo de Vigevano entre 2000 e 2011."}
{"id": "323025", "revid": "22795", "url": "https://gl.wikipedia.org/wiki?curid=323025", "title": "Soricinae", "text": ""}
{"id": "323028", "revid": "1131", "url": "https://gl.wikipedia.org/wiki?curid=323028", "title": "Pazo dos Condes de Ximonde", "text": "O pazo dos Condes de Ximonde ou Pazo de Ramir\u00e1s en Santiago de Compostela \u00e9 unha residencia urbana palaciana, situada no n\u00famero 23 da r\u00faa do Preguntoiro, na cidade vella.\nFoi a residencia se\u00f1orial dos Condes de Ximonde nesa cidade. Hoxe \u00e9 un edificio dedicado a actividades culturais, sede do Auditorio Abanca de Afundaci\u00f3n.\nHistoria.\nO pazo foi a residencia urbana dos Condes de Ximonde en Santiago de Compostela, na r\u00faa do Perguntoiro, durante os s\u00e9culos XVIII e XIX. Tam\u00e9n se lle co\u00f1ec\u00eda coma Pazo de Ramir\u00e1s polo t\u00edtulo do home da Condesa de Ximonde, Xacoba Cisneros de Puga, nada o 7 de xaneiro de 1813. Na s\u00faa fachada a\u00ednda conserva o escudo nobiliario dos antigos propietarios.\nNeste palacio residiron os dous primeiros condes, Xo\u00e1n Antonio e Pedro Cisneros, e maila condesa Xacoba.\nLogo do falecemento da condesa, en 1860, foi residencia de Perfecto Conde Fern\u00e1ndez, catedr\u00e1tico de Histolox\u00eda da Facultade de Medicina e esposo de Elisa Puga Blanco, filla do curm\u00e1n e herdeiro universal da Condesa, Manuel Mar\u00eda Puga Feijoo. Hoxe \u00e9 sede do Auditorio da entidade Afundaci\u00f3n.\nPerfecto Conde Fern\u00e1ndez (1847-1903) foi un m\u00e9dico galego, primeiro profesor de histolox\u00eda da Universidade de Santiago de Compostela. Foi catedr\u00e1tico de histolox\u00eda, histoqu\u00edmica e anatom\u00eda patol\u00f3xica da Facultade de Medicina da Universidade de Santiago de Compostela do 26 de decembro de 1892 ao 30 de decembro de 1903.\nCasou, no Pazo de Anzobre, con Elisa Puga Blanco, terceira irm\u00e1 do xurista e pol\u00edtico compostel\u00e1n Luciano Puga Blanco, co\u00f1ecido pola defensa que realizou do poeta Curros Enr\u00edquez. Perfecto era irm\u00e1n do Letrado C\u00e1ndido Conde Fern\u00e1ndez, colaborador do bufete de Luciano Puga e que posteriormente foi Notario de Ferrol. A sobri\u00f1a de Elisa Puga, Manuela Pumpido Puga, que tam\u00e9n morou no pazo, contraeu matrimonio co irm\u00e1n de Perfecto, C\u00e1ndido Conde Fern\u00e1ndez.\nO condado de Ximonde.\nO primeiro titular do Condado de Ximonde foi Xo\u00e1n Antonio Cisneros de Castro e da Barrera (1725-1798). Recibiu o t\u00edtulo de Conde de Ximonde do Rei Carlos III de Espa\u00f1a, co vicecondado previo de Soar, por Decreto dado no Palacio Real de El Pardo o 14 de xaneiro de 1766. Finou o 20 de decembro de 1798, aos 73 anos.\nO segundo titular foi seu fillo Pedro Cisneros de Castro e Ulloa nado o 2 de decembro de 1770, que foi membro da Xunta Suprema que se formou na Coru\u00f1a durante a Guerra da Independencia, como Rexedor de Santiago de Compostela, e representou ao Reino de Galicia na Xunta Suprema Central. Foi un importante defensor da cultura galega e faleceu en Compostela o 12 de xullo de 1824, aos 53 anos de idade.\nSucedeuno a s\u00faa filla, Xacoba Cisneros de Puga, que estivo casada con Xos\u00e9 M\u00aa Berm\u00fadez Acevedo e morreu en Santiago de Compostela o 9 de abril de 1860 aos 47 anos de idade. A condesa e seu home, se\u00f1or de Ramir\u00e1ns e Vilardefrancos, foron partidarios do carlismo. O home da condesa foi o presidente da Xunta Superior que en 1836 constitu\u00edron os carlistas na Coru\u00f1a, ao comezo da primeira guerra carlista, para dirixir as milicias galegas.\nEstrutura da edificaci\u00f3n.\nO pazo dispu\u00f1a dunha horta ao leste. Entre esta e o pazo exist\u00eda unha calella que comunicaba a R\u00faa das Ameas coa Praza da Pescader\u00eda Vella. A calella ficou integrada finalmente no edificio, que coma testemu\u00f1a conservouse trazada no actual patio de butacas do auditorio.\nO edificio foi reformado ao longo dos anos ata en seis ocasi\u00f3ns, sendo a de 1909 por Ram\u00f3n Mosquera Codesido a m\u00e1is relevante. En 1970, realizouse outra para a instalaci\u00f3n dunha tenda.\nA edificaci\u00f3n orixinal \u00e9 do s\u00e9culo XVIII, edificio urbano en cantar\u00eda de granito, con planta terrea e dous andares. Do edificio orixinal cons\u00e9rvanse os dous arcos centrais da planta terra da fachada \u00e1 r\u00faa do Perguntoiro e o escudo situado no centro da fachada no segundo andar. Os balc\u00f3ns dos andares primeiro e segundo reform\u00e1ronse a finais do s\u00e9culo XIX.\nA fachada conserva o escudo nobiliario dos antigos propietarios, situado no mach\u00f3n central do segundo andar, p\u00f3dese apreciar as armas da familia: Figueroa (cinco follas de figueira colocadas en aspa), Castro (seis roeis de azur colocados en dous paus de tres), Mendoza (cuartelado en aspa) e Moscoso (unha cabeza de lobo). Aparece as\u00ed mesmo unha cruz flordelisada da Orde Militar de Santiago e, baixo a coroa, un pequeno escudo xaquelado coas armas da li\u00f1axe dos Cisneros.\nAuditorio.\nA adaptaci\u00f3n do edificio para o transformar no auditorio Abanca, inaugurado en setembro de 2011, correu a cargo do arquitecto Xos\u00e9 Lu\u00eds Pereiro. Respectouse a antiga fisionom\u00eda do edificio, mantendo o conxunto arquitect\u00f3nico que conforma xunto cos inmobles lindeiros. Conserv\u00e1ronse todas as fachadas e muros perimetrais existentes, as\u00ed como da antiga escaleira, que foi reconstru\u00edda na s\u00faa totalidade, recuperando os orixinais banzos de granito do seu primeiro tramo. O auditorio ten capacidade para uns 700 espectadores, distribu\u00eddos no patio de butacas e un anfiteatro. Pos\u00fae foso de orquestra, c\u00e1mara negra, cuncha ac\u00fastica, e camerinos.\nA oferta cultural xira en torno a tres grandes ep\u00edgrafes: dous ciclos tem\u00e1ticos (un de danza, l\u00edrica e m\u00fasica e outro de teatro), e mais unha programaci\u00f3n xen\u00e9rica orientada a p\u00fablicos moi diferentes."}
{"id": "323030", "revid": "18868", "url": "https://gl.wikipedia.org/wiki?curid=323030", "title": "Pazo de Ramir\u00e1s", "text": ""}
{"id": "323031", "revid": "18868", "url": "https://gl.wikipedia.org/wiki?curid=323031", "title": "Auditorio Abanca", "text": ""}
{"id": "323035", "revid": "89787", "url": "https://gl.wikipedia.org/wiki?curid=323035", "title": "Soricinos", "text": "A dos soricinos (\"Soricinae\") \u00e9 unha subfamilia de mam\u00edferos placentarios da orde dos soricomorfos, unha das tres en que se divide a familia dos sor\u00edcidos. que comprende numerosas especies distribu\u00eddas principalmente pola a rexi\u00f3n Holo\u00e1rtica e co\u00f1ecidas na bibliograf\u00eda internacional como musara\u00f1as de dentes vermellos, para distinguilas das \"musara\u00f1anas de dentes vermellos africanas\", que compo\u00f1en a subfamila dos miosoricinos.\nAs cinco especies do grupo presentes en Galicia co\u00f1\u00e9cense como mura\u00f1os e furafollas, segundo os x\u00e9neros.\nTaxonom\u00eda.\nA subfamilia foi descrita en 1814 polo zo\u00f3logo e paleont\u00f3logo sax\u00f3n, nacionalizado ruso, Gotthelf Fischer von Waldheim, en \"Zoognosia tabulis synopticis illustrata, in usum pr\u00e4lectionum Academiae Imperialis Medico-Chirurgicae Mosquentis edita\", 3: x.\nNa actualidade reco\u00f1\u00e9cense na subfamilia un total de 148 especies, distribu\u00eddas e 14 x\u00e9neros, que se agrupan en 7 tribos:\nSubfamilia \"Soricinae\" G. Fischer, 1814\nEn Galicia.\nEn Galicia est\u00e1s rexistradas cinco especies de soricinos, pertencentes a dous x\u00e9neros, \"Neomys\" (2 especies) e \"Sorex\" (3 especies):"}
{"id": "323036", "revid": "5863", "url": "https://gl.wikipedia.org/wiki?curid=323036", "title": "Ana Diosdado", "text": "Ana Isabel \u00c1lvarez-Diosdado Gisbert, m\u00e1is co\u00f1ecida como Ana Diosdado, nada en Buenos Aires o 21 de maio de 1938 e finada en Madrid o 5 de outubro de 2015, foi unha dramaturga, guionista e actriz con dobre nacionalidade, espa\u00f1ola e arxentina."}
{"id": "323037", "revid": "10599", "url": "https://gl.wikipedia.org/wiki?curid=323037", "title": "Ana Isabel \u00c1lvarez-Diosdado Gisbert", "text": ""}
{"id": "323038", "revid": "17467", "url": "https://gl.wikipedia.org/wiki?curid=323038", "title": "Dramaturga", "text": ""}
{"id": "323039", "revid": "109216", "url": "https://gl.wikipedia.org/wiki?curid=323039", "title": "Pazo de Montecelo", "text": "O pazo de Montecelo \u00e9 un pazo situado no lugar de Montecelo, na parroquia de San Pantale\u00f3n das Vi\u00f1as, no concello coru\u00f1\u00e9s de Paderne. Fica fronte \u00e1 igrexa parroquial rom\u00e1nica de San Pantale\u00f3n das Vi\u00f1as, xunto \u00e1 v\u00eda inglesa do Cami\u00f1o de Santiago. O edificio actual data do s\u00e9culo XVII ou XVIII, aparecendo xa nun inventario familiar feito en 1771.\nDescrici\u00f3n.\nA fachada \u00e9 sinxela e severa, de cachotar\u00eda de granito con revocadura de xeso e cantos, cornixa e vans de cantar\u00eda, e conta co que semellou ser unha torre lateral case da mesma altura do beiril da casa con grandes fiestras que dar\u00edan ao sal\u00f3n nobre. Coma enfeite s\u00f3 presenta un escudo acochado por manto e coroa como indicativo de grandeza ou de elevada dignidade do goberno ou da milicia (a\u00ednda que polo que se sabe non corresponder\u00eda a ning\u00fan dos se\u00f1ores desta casa). A casa foi propiedade de Pedro de Aldao Barbeito, mestre de campo dos ex\u00e9rcitos de Sicilia e de Catalu\u00f1a e electo vicerrei de Navarra, directamente emparentado cos Berm\u00fadez de Castro da Casa de Gondar`, ou ben co sobri\u00f1o deste personaxe, chamado as\u00ed mesmo Pedro de Aldao, Mestre de Campo, Gobernador de Henault e Xefe do Terzo de Valadares.\nPor riba da porta de entrada e entre d\u00faas fiestra \u00e1chase o escudo her\u00e1ldico labrado en pedra. Este \u00e1chase profusamente cuartelado, e nel se advirten os escaques de Berm\u00fadez, as cinco lises de Aldao, a banda engolada de dragantes de Andrade, a ponte de Ponte e outras insignias. Ningunha delas parece corresponder aos Fajardo, Somoza, Alfeir\u00e1n e Posada que antigamente posu\u00edron a casa ou o bras\u00f3n que recorda os presuntos fundadores e ao de Andrade.\nA porta de entrada ten un lintel reforzado cun arco rebaixado interior, a trav\u00e9s desta acc\u00e9dese a un atrio que salienta polo seu porte e dimensi\u00f3ns (xa que ocupa case a totalidade dese espazo) a s\u00faa impresionante escaleira de granito e varanda de fundici\u00f3n que d\u00e1 acceso a un corredor que, apoiado en monumentais canzorros ou m\u00e9nsulas con molduras, arrodea todo ese patio dando servizo aos cuartos do sobrado. A parte posterior do edificio est\u00e1 constitu\u00edda por outra especie de torre de consider\u00e1beis dimensi\u00f3ns e cun segundo andar que se ergue sobre o resto e que presenta unha galer\u00eda traseira que d\u00e1 vista sobre o xard\u00edn.\nXardinaxe.\nO xard\u00edn at\u00f3pase pechado por altos muros de cachotar\u00eda e cont\u00e9n abundantes camelias e outras \u00e1rbores pouco com\u00fans, entre as que salienta un teixo perfectamente tallado en forma cil\u00edndrica, outro conxunto de teixos que forma unha c\u00fapula vexetal sobre unha mesa de pedra cos seus bancos e unha ex\u00f3tica especie de araucaria.\nSalienta tam\u00e9n un gran pozo con peitoril de piedra e cun p\u00edo a cada costado, a existencia dun xard\u00edn franc\u00e9s a base de buxo recortado, constru\u00eddo nun espazo duns 500 m2 e delimitado polo edificio que forma un \u00e1ngulo ou escuadra. Est\u00e1 formado por seis canteiros sim\u00e9tricos, cun punto focal central e unha p\u00e9rgola (hoxe desaparecida) nun dos seus extremos e rematado no outro extremo polos escudos her\u00e1ldicos dos propietarios. Dos seis canteiros ou parterres, os dous centrais son sim\u00e9tricos e cun dese\u00f1o complexo, de estilo que recupera os da \"broderie\" do barroco; os catro dos currunchos son todos distintos e moito m\u00e1is lineais que os anteriores. Este xard\u00edn, que se divisa desde un balcon de pedra sobre m\u00e9nsulas semellantes \u00e1s do patio, disque ter\u00eda sido dese\u00f1ado moi probabelmente polo mesmo xardineiro franc\u00e9s que dese\u00f1ou o co\u00f1ecido xard\u00edn do pazo de Mari\u00f1\u00e1n, a\u00ednda que este m\u00e1is modesto e sen tantas pretensi\u00f3ns. O feito da pos\u00edbel coincidencia do seu autor non ser\u00eda de estra\u00f1ar se se ten en conta que un dos dous escudos her\u00e1ldicos que adornan este xard\u00edn de Montecelo coincide exactamente cun dos que se poden ver en Mari\u00f1\u00e1n; \u00e9 o que aqu\u00ed leva unha cartela co nome de \u201cAurelia\u201d reproducindo o outro, que leva o nome de \u201cPaco\u201d, o escudo da fachada do edificio. E \u00e9 que un propietario de Montecelo, Francisco Berm\u00fadez de Castro e Mosquera, casou coa que era propietaria de Mari\u00f1\u00e1n, Aurelia Su\u00e1rez de Deza e Tineo. Pero quizais sexa m\u00e1is exacto dicir que o xard\u00edn de Mari\u00f1\u00e1n do s\u00e9culo XVIII serviu de modelo ao de Montecelo realizado en tempos de quen deixairon plasmadas as s\u00faas armas no mesmo, a finais do s\u00e9culo XIX.\nDende o extremo posterior do xard\u00edn e por medio dunha escaleira de pedra de brazo duplo s\u00e1lvase, mediante unha pontella formada por grandes lousas de pedra, un cami\u00f1o veci\u00f1al e se acada outro espazo m\u00e1is elevado e amurallado que ocupa a zona m\u00e1is alta do Castro prehist\u00f3rico de Montecelo e que por isto goza dunhas espl\u00e9ndidas vistas sobre a r\u00eda de Betanzos. Este miradoiro \u00e9 \u00e1 s\u00faa vez divis\u00e1bel e identific\u00e1bel dende puntos moi distantes del por mor de que ten plantado un pequeno arboredo de alt\u00edsimos e vellos eucaliptos dun gran grosor.\nHistoria.\nNon se te\u00f1en noticias exactas da \u00e9poca de construci\u00f3n do pazo na s\u00faa configuraci\u00f3n actual, por\u00e9n p\u00f3dese aventurar que no fundamental tr\u00e1tase dunha construci\u00f3n dos s\u00e9culos XVII e XVIII, a\u00ednda que se basea nunha edificaci\u00f3n anterior e te\u00f1a elementos de \u00e9pocas posteriores. Nun inventario dos bens do seu propietario, realizado en 1771 xa se fala da Casa e Pazo de San Pantale\u00f3n. O que \u00e9 moi prob\u00e1bel \u00e9 que se producise aqu\u00ed un fen\u00f3meno bastante com\u00fan neste tipo de edificaci\u00f3ns: partindo dunha torre orixinaria medieval, vanse constru\u00edndo dependencias acaroadas \u00e1 mesma aos poucos, at\u00e9 que nun momento determinado, propiciado pola existencia de medios econ\u00f3micos que o permiten e \u00e1 moda arquitect\u00f3nica ao uso, dotaselle de elementos ornamentais peculiares.\nTal ser\u00eda o caso da grande escaleira de acceso, da monumental lareira do sal\u00f3n principal (desmontada e trasladada polos seus \u00faltimos donos), as\u00ed como o seu espectacular artesoado (teito lamentabelmente irrecuper\u00e1bel na restauraci\u00f3n polo seu grao de deterioraci\u00f3n) formado por grandes caset\u00f3ns rematados no centro por unha pi\u00f1a natural. Por\u00e9n, s\u00e1bse que a orixe do actual pazo \u00e9 a construci\u00f3n que se realiza a mediados do s\u00e9culo XV como consecuencia da concesi\u00f3n dun foro polo abade do Mosteiro de San Marti\u00f1o Pinario de Santiago de Compostela do couto de San Pantale\u00f3n coa s\u00faa xurisdici\u00f3n civil e criminal \u00e1 familia D\u00edaz de Andrade.\nO primeiro se\u00f1or co\u00f1ecido desta casa \u00e9 Fernando Fajardo de Andrade, casado con Felipa Somoza e Alfeir\u00e1n, que viv\u00eda en 1683. Este matrimonio uniu a San Pantale\u00f3n das Vi\u00f1as propiedades como a Torre de Sil\u00e1n e o Pazo da Misericordia, os dous nas proximidades de Viveiro. A s\u00faa filla, Xertrude, casou co seu parente Xo\u00e1n Antonio Berm\u00fadez Fajardo de Andrade, dono da Casa de Gondar, nas inmediaci\u00f3ns de Pontevedra, fillo de Antonio Berm\u00fadez de Castro e Aldao e de Mar\u00eda Fajardo de Andrade.\nDo matrimonio de Antonio e Xertrude naceu Diego Lu\u00eds Berm\u00fadez de Castro e Andrade dono, entre outros se\u00f1or\u00edos e xurisdici\u00f3ns, do de San Pantale\u00f3n das Vi\u00f1as, onde est\u00e1 encravado o Pazo de Montecelo. Casou con Mar\u00eda Taboada Mari\u00f1o Proa\u00f1o Rojas que achegou o se\u00f1or\u00edo de Lamas de Ra\u00f1estres. Aos dous herd\u00e1ronlles sucesivamente os seus fillos Xos\u00e9 Antonio, que morreu sen descendentes, e Gaspar Xos\u00e9 Berm\u00fadez de Castro e Taboada que se cruzou como Cabaleiro de Malta en 1736 e titul\u00e1base Se\u00f1or de Gondar, San Pantale\u00f3n das Vi\u00f1as, Sil\u00e1n, Torre de Calvos, Misericordia, Xeve, Verducido, Gaxato, Refringos, Fragoso, Lamas de Ra\u00f1estres, Codesido e da Casa do Vao. Este personaxe, que enriqueceu notabelmente o Santuario da Misericordia, casou con Mar\u00eda das Dores Pardo Vaamonde Quiroga, de ilustre li\u00f1axe luguesa e os dous foron pais de Xos\u00e9 Berm\u00fadez de Castro e Pardo, que ingresou na Orde de Malta e na Mestranza de Ronda.\nFillo seu foi Francisco Berm\u00fadez de Castro, que lle sucedeu en todos os seus dominios e regal\u00edas e que ao casar con Aurelia Su\u00e1rez de Deza e Tineo, morgada dos se\u00f1or\u00edos de seus pais Apolinar Su\u00e1rez de Deza Caama\u00f1o Yebra e Pardo, e Mar\u00eda Xosefa Raimunda de Tineo e Vigo, donos de moitas propiedades en toda Galicia, pasou a ser un dos maiores potentados do antigo reino.\nO seu fillo primox\u00e9nito, Xerardo, que morreu solteiro, legou a casa de L\u00e1ncara e a de Mari\u00f1\u00e1n, en Bergondo, \u00e1 Deputaci\u00f3n Provincial da Coru\u00f1a.\nO fillo segundo, Ricardo Berm\u00fadez de Castro e Su\u00e1rez de Deza, casou con Amparo Navia Osorio da familia dos Marqueses de Ferreras e de Santa Cruz de Marcenado, a cal, ao quedar vi\u00fava e sen fillos, legou o Pazo de Montecelo, herdado do seu esposo, \u00e1 s\u00faa sobri\u00f1a Amparo Quiroga Navia Osorio, casada con Xurxo Quiroga Garc\u00eda do Foxo.\nA filla deste \u00faltimo matrimonio, Amparo, dona de Gonzalo de Vargas Fern\u00e1ndez de C\u00f3rdoba, doouo pazo, hoxe restaurado, a unha instituci\u00f3n relixiosa.\nO pazo no s\u00e9culo XXI.\nEsta entidade ten cedidas en arrendamento todas as instalaci\u00f3ns \u00e1 \"Asociaci\u00f3n Cultural Montecelo\", que organiza campamentos e actividades relixiosas e formativas ligadas co Opus Dei."}
{"id": "323040", "revid": "22795", "url": "https://gl.wikipedia.org/wiki?curid=323040", "title": "Musara\u00f1as de dentes vermellos", "text": ""}
{"id": "323041", "revid": "5863", "url": "https://gl.wikipedia.org/wiki?curid=323041", "title": "HAC", "text": ""}
{"id": "323050", "revid": "22795", "url": "https://gl.wikipedia.org/wiki?curid=323050", "title": "Soricininos", "text": ""}
{"id": "323051", "revid": "1093", "url": "https://gl.wikipedia.org/wiki?curid=323051", "title": "Leung Ping-kwan", "text": "Leung Ping-kwan, nado o 20 de abril de 1949 en Xinhui e finado o 5 de xaneiro de 2013 en Hong Kong, foi un escritor hongkon\u00e9s co\u00f1ecido tam\u00e9n co sobrenome literario de Ye Si.\nTraxectoria.\nNado na provincia de Guangdong criouse en Hong Kong, onde recibiu unha educaci\u00f3n biling\u00fce (ingl\u00e9s/chin\u00e9s). Estudou ingl\u00e9s na Universidade Baptista de Hong Kong e realizou o doutoramento en literatura comparada na Universidade do Sur de California en San Diego. Comezou a escribir poes\u00eda na d\u00e9cada de 1960 e publicou un total de once volumes l\u00edricos, ademais escribiu novelas, ensaios, relatos e traduci\u00f3ns e mais ensinou literatura comparada na Universidade de Lingnan en Hong kong. Entre os seus libros salientan \"Dao y\u00fc dalu\", unha colecci\u00f3n de relatos curtos publicado en 1987; \"Dong xi\", un poemario de 2000 e \"Xiang gang wen hua \", ensaio dedicado \u00e1 cultura de Hong Kong publicado en 1992."}
{"id": "323052", "revid": "22795", "url": "https://gl.wikipedia.org/wiki?curid=323052", "title": "Soricini", "text": ""}
{"id": "323054", "revid": "23204", "url": "https://gl.wikipedia.org/wiki?curid=323054", "title": "Sorex", "text": "Sorex \u00e9 un x\u00e9nero de mam\u00edferos soricomorfos da familia dos sor\u00edcidos, subfamilia dos soricinos, o \u00fanico actual da tribo dos soricininos (\"Soricini\").\nO x\u00e9nero incl\u00fae moitas das musara\u00f1as m\u00e1is com\u00fans de Eurasia e Norteam\u00e9rica (rexi\u00f3n Holo\u00e1rtica). As que viven en Galicia co\u00f1\u00e9cense como furafollas.\nCaracter\u00edsticas.\nAs especies de \"Sorex\" son pequenos animais (de 4 a 18\u00a0cm de lonxitude) de aparencia que recorda \u00e1 dos ratos, pero co foci\u00f1o moito m\u00e1is longo, afiado e m\u00f3bil. A s\u00faa boca ten 32 dentes. As orellas son pequenas e, a mi\u00fado, non son vis\u00edbeis, xa que quedan ocultas pola pelaxe. Presentan gl\u00e1ndulas odor\u00edferas situadas nos flancos do corpo. Como a s\u00faa vista \u00e9 xeralmente pobre, empregan a audici\u00f3n e o olfacto para localizaren \u00e1s s\u00faas presas, principalmente insectos; algunhas tam\u00e9n utilizan a ecolocaci\u00f3n.\nTaxonom\u00eda.\nA tribo foi descrita en 1814 polo zo\u00f3logo e paleont\u00f3logo sax\u00f3n, nacionalizado ruso, Gotthelf Fischer von Waldheim, en \"Zoognosia tabulis synopticis illustrata, in usum pr\u00e4lectionum Academiae Imperialis Medico-Chirurgicae Mosquentis edita\", 3: x.\nEn canto ao x\u00e9nero \"Sorex\", o tipo da tribo, a subfamilia e a familia, fora descrito por Linneo na 10\u00aa edici\u00f3n do seu \"Systema Naturae\". Linneo tomou o nome do lat\u00edn \"s\u014drex, -icis\", \"rato\", e tam\u00e9n \"musara\u00f1a\".\nClasificaci\u00f3n.\nSegundo \"MSW\", na actualidade reco\u00f1\u00e9cense no x\u00e9nero as seguintes especies:\nX\u00e9nero \"Sorex\"\nEn Galicia.\nEn Galicia est\u00e1n rexistradas tres especies do x\u00e9nero: "}
{"id": "323055", "revid": "50011", "url": "https://gl.wikipedia.org/wiki?curid=323055", "title": "Campionato de Galicia de f\u00fatbol 1922/23", "text": "O Campionato de Galicia da Serie A 1922/23 foi a novena edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en novembro de 1922 e rematou en abril de 1923. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Fortuna de Vigo, o Vigo Sporting Club, o Deportivo da Coru\u00f1a, o Uni\u00f3n Sporting Club e o Pontevedra Athletic Club. O torneo foi disputado en forma de liga a d\u00faas voltas. Proclamouse campi\u00f3n o Vigo Sporting."}
{"id": "323058", "revid": "1131", "url": "https://gl.wikipedia.org/wiki?curid=323058", "title": "Castelo do Cas\u00f3n", "text": "O Castelo do Cas\u00f3n \u00e9 unha estrutura con restos de muralla e foxos situada no alto denominado O Castelo do Cas\u00f3n (291 m), nun brazo da Serra da Capelada, flanqueado polos regos de Cas\u00f3n e de Landoi e que domina a vista sobre a r\u00eda de Ortigueira. De car\u00e1cter defensivo e de vixilancia, xa foi estudado por Federico Maci\u00f1eira. Ao parecer os restos atopados apuntan aos dunha fortaleza medieval, quizais constru\u00edda \u00e1 s\u00faa vez sobre os restos dun antigo poboado castrexo. Dende el obs\u00e9rvase toda a r\u00eda de Ortigueira."}
{"id": "323062", "revid": "55340", "url": "https://gl.wikipedia.org/wiki?curid=323062", "title": "Ye Si", "text": ""}
{"id": "323064", "revid": "5132", "url": "https://gl.wikipedia.org/wiki?curid=323064", "title": "CB Mallorqu\u00ed", "text": ""}
{"id": "323065", "revid": "55340", "url": "https://gl.wikipedia.org/wiki?curid=323065", "title": "As fiadeiras", "text": ""}
{"id": "323066", "revid": "5132", "url": "https://gl.wikipedia.org/wiki?curid=323066", "title": "Zastal Zielona G\u00f3ra", "text": "O Zastal Zielona G\u00f3ra, tam\u00e9n co\u00f1ecido como Enea Zastal BC Zielona G\u00f3ra por motivos de patrocinio, \u00e9 un equipo profesional de baloncesto con sede na cidade polaca de Zielona G\u00f3ra, Lubusz. Fundado no ano 1946, o equipo actualmente compite na Polska Liga Koszyk\u00f3wki, a m\u00e1xima categor\u00eda do baloncesto de Polonia, e internacionalmente na Euroliga.\nPalmar\u00e9s.\nLiga de Polonia\nCopa de Polonia"}
{"id": "323067", "revid": "5132", "url": "https://gl.wikipedia.org/wiki?curid=323067", "title": "Stelmet Zielona G\u00f3ra", "text": ""}
{"id": "323068", "revid": "1410", "url": "https://gl.wikipedia.org/wiki?curid=323068", "title": "Petrobras", "text": "Petrobras (Petr\u00f3leo Brasileiro S.A.) \u00e9 unha empresa do Brasil, de propiedade estatal maioritaria, e con sede no R\u00edo de Xaneiro. Petrobras \u00e9 a maior empresa de Am\u00e9rica."}
{"id": "323072", "revid": "23204", "url": "https://gl.wikipedia.org/wiki?curid=323072", "title": "Gran Premio dos Estados Unidos de 2015", "text": "O Gran Premio dos Estados Unidos de 2015 (oficialmente 2015 Formula 1 United States Grand Prix) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 25 de outubro de 2015. A carreira, celebrouse sobre cincuenta e seis voltas, foi a d\u00e9cimo sexta proba da tempada de F\u00f3rmula Un de , e marcou a trix\u00e9sima s\u00e9tima vez que o Gran Premio dos Estados Unidos disputouse como unha proba do Campionato do Mundo desde o seu inicio en , e a cuarta vez que o evento foi organizado neste circu\u00edto.\nLewis Hamilton foi o ga\u00f1ador da carreira do ano anterior entrou cunha vantaxe de 66 puntos no Campionato de Pilotos sobre Sebastian Vettel de Ferrari, e co seu compa\u00f1eiro de equipo en Mercedes Nico Rosberg outros sete puntos por detr\u00e1s. O evento de tres d\u00edas realizouse en condici\u00f3ns de chuvias torrenciais que se traduciu na cancelaci\u00f3n das sesi\u00f3ns de pr\u00e1ctica, o atraso da cualificaci\u00f3n, e a Q3 cancelada por completo.\nHamilton ga\u00f1ou a carreira, pasando Nico Rosberg nas \u00faltimas voltas, e con iso conseguiu o seu terceiro campionato de pilotos, Sebastian Vettel terminou terceiro. Nunha carreira chea de incidentes s\u00f3 doce coches chegaron \u00e1 li\u00f1a de meta, con Max Verstappen repetindo o seu mellor resultado da tempada en cuarta posici\u00f3n e Jenson Button terminando na mellor posici\u00f3n da tempada, sexto. Logo de arrincar chovendo, ambos pilotos de Red Bull disputaron inicialmente con Mercedes polo liderado, pero logo cando a pista secou foron perdendo posici\u00f3ns, con Daniil Kvyat retirado logo dun accidente e Daniel Ricciardo terminando finalmente d\u00e9cimo.\nResumo.\nAntecedentes.\nAlexander Rossi de novo cambiou asento con Roberto Merhi Rossi converteuse no primeiro estadounidense en pilotarconducir no Gran Premio dos Estados Unidos no Circu\u00edto das Am\u00e9ricas. Tanto Sebastian Vettel como Kimi R\u00e4ikk\u00f6nen de Ferrari cambiaron as s\u00faas unidades de potencia. Logo de utilizar as catro unidades permitidas para a tempada, os dous pilotos recibiron unha sanci\u00f3n de dez lugares na grella. Isto era crucial para a batalla polo t\u00edtulo, Lewis Hamilton poder\u00eda ga\u00f1ar o t\u00edtulo se ga\u00f1aba e Vettel non terminaba segundo. O Manor Motorsport de Will Stevens recibiu unha sanci\u00f3n de vinte posici\u00f3ns na grella polo cambio de motor, turbocompresor e a unidade MGU-H.\nO equipo Sauber celebrou o seu Gran Premio n\u00famero 400 na F\u00f3rmula Un.\nTanto Red Bull como McLaren montaron novos aler\u00f3ns dianteiros, emulando un concepto introducido por Mercedes para crear m\u00e1is carga aerodin\u00e1mica ao dirixir o fluxo de aire cara ao exterior dos pneum\u00e1ticos dianteiros. Ferrari fixo cambios similares ao seu SF15-T. En preparacion para os efectos da grande altitude en M\u00e9xico. Mercedes agregou d\u00faas \"orellas\" na parte superior da caixa de aire co fin de mellorar a refrixeraci\u00f3n do sistema de recuperaci\u00f3n de enerx\u00eda (ERS) da s\u00faa unidade de potencia.\nA carreira utiliza as mesmos d\u00faas zonas de DRS que nas carreiras anteriores na pista. A primeira est\u00e1 entre as curvas once e doce, e a segunda na recta de meta entre as curvas vinte e un. Pirelli forneceu aos equipos co composto medio con bandas brancas como \"prime\" e o composto brando con bandasamarelas como o pneum\u00e1tico \"option\", co fabricante indicando a complexidade do circu\u00edto como a raz\u00f3n para elixir os dous compostos intermedios.\nPrev\u00edase chuvia todo a fin de semana, con condici\u00f3ns especialmente perigosas na tarde do venres e o s\u00e1bado, mentres que o d\u00eda da carreira esper\u00e1base algo menos de chuvia.\nPr\u00e1ctica libre.\nPolo regulamento da tempada 2015, programaronse tres sesi\u00f3ns de pr\u00e1ctica d\u00faas sesi\u00f3ns de 1\u00b45 horas o venres e outra sesi\u00f3n dunha hora antes da cualificaci\u00f3n do s\u00e1bado. Pero, coas condici\u00f3ns clim\u00e1ticas perigosas, inclu\u00edndo advertencias de inundaci\u00f3ns, a segunda sesi\u00f3n de adestramentos foi cancelada debido \u00e1s fortes choivas e unha treboada el\u00e9ctrica. As outras d\u00faas sesi\u00f3ns depr\u00e1cticas realiz\u00e1ronse en condici\u00f3ns de mollado..\nNico Rosberg encabezou a t\u00e1boa de tempos o venres, por diante dos dous Red Bulls de Daniil Kvyat e Daniel Ricciardo. A sesi\u00f3n comezou nunha pista moi mollada, pero deixou de chover e a pista secou segundo progresou a pr\u00e1ctica. Lewis Hamilton foi o quinto m\u00e1is r\u00e1pido, detr\u00e1s Carlos Sainz. A\u00ednda que sa\u00eduse da pista ao final da sesi\u00f3n, Fernando Alonso foi o noveno m\u00e1is r\u00e1pido no McLaren coa nova unidade de potencia. Un problema co cambio significou que Pastor Maldonado non puidese sa\u00edr \u00e1 pista, mentres que en Sauber, Raffaele Marciello substitu\u00edu a Felipe Nasr.\nA sesi\u00f3n de adestramentos do s\u00e1bado levouse a cabo sen espectadores para garantir a s\u00faa seguridade. Na pista, Lewis Hamilton foi o m\u00e1is r\u00e1pido, por diante do seu rival m\u00e1is pr\u00f3ximo do campionato, Sebastian Vettel. Coas condici\u00f3ns empeorando no transcurso da sesi\u00f3n, Vettel trompeou d\u00faas veces. Max Verstappen terminou a sesi\u00f3n \u00faltimo, mentres que o Force India de Nico H\u00fclkenberg foi terceiro, por diante de Valtteri Bottas e Sainz.\nCualificaci\u00f3n.\nAs inclemencias do tempo continuaron perturbando as actuaci\u00f3ns do s\u00e1bado, a cualificaci\u00f3n atrasouse varias veces antes de ser suspendida e reprogramada en \u00faltima instancia para o domingo pola ma\u00f1\u00e1. Moitos pilotos apoiaron a decisi\u00f3n, con Jenson Button dicindo: \"\u00c9 o que hai que facer [...] Nun aspecto, talvez se decid\u00edrase tres horas antes ser\u00eda mellor para os fans pero queriamos sa\u00edr, pilotar e facer un espect\u00e1culo. Atrasar cada media hora era o xeito que ti\u00f1a que ser\". Durante o per\u00edodo de espera o s\u00e1bado, moitos equipos fixeron tonter\u00edas no paddock para entreter \u00e1s multitudes, como os birlos ou bailes de sal\u00f3n entre os compa\u00f1eiros de equipo de Red Bull Daniel Ricciardo e Daniil Kvyat. Ferrari condenou m\u00e1is tarde o comportamento dos seus compa\u00f1eiros de equipos, co director do equipo Maurizio Arrivabene dicindo: \"Somos un equipo de F\u00f3rmula Un, non o Cirque du Soleil\" Kimi R\u00e4ikk\u00f6nen apoiouno, declarando: \".. Creo que isto \u00e9 F1 e non un circo. A xente, obviamente, non o pasa ben cando non corremos, pero non podemos facelos felices con calquera cousa que fagamos, ag\u00e1s correr\".\nA cualificaci\u00f3n ti\u00f1a previsto constar\u00e1 de tres quendas de 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada unha das d\u00faas primeiras sesi\u00f3ns. A primeira parte da cualificaci\u00f3n (Q1) foi interrompida durante pouco m\u00e1is de cinco minutos, cando Carlos Sainz estrelouse na curva catro, sacando bandeiras vermellas. Debido \u00e1 posibilidade de empeoramiento da choiva e a posibilidade de que a cualificaci\u00f3n puidera finalizar pola chuvia en calquera momento, os equipos loitaron por posici\u00f3ns na grella desde o principio, Lewis Hamilton, Nico Rosberg e Daniel Ricciardo estableceron os tempos m\u00e1is r\u00e1pidos. Ademais de Sainz, ambos Manor Motorsport foron eliminados, xunto cos dous Sauber de Marcus Ericsson e Felipe Nasr. Sebastian Vettel, logo de bater cunha barreira, terminou a Q1 en d\u00e9cimo quinto lugar, apenas logrando pasar \u00e1 Q2.\nNa Q2, os tempos de volta melloraron e os dous pilotos de Mercedes abriron o cami\u00f1o, con Rosberg un pouco m\u00e1is dunha d\u00e9cima de segundo por diante do seu compa\u00f1eiro de equipo Hamilton. Fernando Alonso foi m\u00e1is r\u00e1pido que Valtteri Bottas pero ambos quedaron fora da Q3. Tampouco entraron no top ten os dous Lotus e o segundo McLaren de Jenson. Pronto, as condici\u00f3ns empeoraron, evitando tempos de volta m\u00e1is r\u00e1pidos. Moitos pilotos sa\u00edronse na \u00faltima parte da sesi\u00f3n, queix\u00e1ndose de aquaplaning.\nCon m\u00e1is choiva caendo, tomouse a decisi\u00f3n de cancelar a terceira parte da cualificaci\u00f3n e de utilizar os resultados de Q2 para determinar a grella. Deste xeito, Nico Rosberg conseguiu a s\u00faa terceira pole consecutiva, por diante de Hamilton, Ricciardo e Daniil Kvyat. O quinto mellor foi Sebastian Vettel de Scuderia Ferrari, pero a s\u00faa penalizaci\u00f3n significou que a terceira fila da grella formarase cos dous Force India de Sergio P\u00e9rez e Nico H\u00fclkenberg respectivamente. As sanci\u00f3ns dos dous Ferraris viron a Fernando Alonso subir ao noveno posto da grella, a mellor posici\u00f3n na grella para McLaren nese punto da tempada. Logo da s\u00faa terceira pole consecutiva, Rosberg dixo que quer\u00eda ga\u00f1ar a carreira, logo de ser superado por Hamilton en Xap\u00f3n e retirarse do Gran Premio de Rusia, cando lideraba. Carlos Sainz logrou o permiso dos comisarios para iniciar a carreira, logo de non establecer un tempo dentro de 107% da volta r\u00e1pida de Ricciardo na Q1. F\u00edxoo despois de que o seu equipo fora capaz de preparar o seu coche a tempo para o inicio. Tras un cambio de caixa de cambios, Valtteri Bottas recibiu unha penalizaci\u00f3n de cinco posici\u00f3ns, mov\u00e9ndoo desde a und\u00e9cima \u00e1 d\u00e9cimo sexta posici\u00f3n da grella.\nCarreira.\nA choiva cesara chegado o momento da carreira, a pista estaba a\u00ednda moi encharcada e esvaradiza e todos os pilotos optaron por comezar con pneum\u00e1ticos intermedios. Hamilton sa\u00edu mellor no inicio, entrando na primeira curva xunto ao poleman Rosberg e, forzando a abrirse ao alem\u00e1n, tomou a iniciativa ao sa\u00edr da primeira curva. Rosberg perdeu posici\u00f3ns adicionais, correndo quinto por detr\u00e1s de Hamilton, Kvyat, Ricciardo e P\u00e9rez. M\u00e1is atr\u00e1s, un choque involucrou a Alonso, Massa, os dous Sauber de Ericsson e Nasr, as\u00ed como a Bottas, que entrou en boxes logo da primeira volta, do mesmo xeito que Nasr, quen foi o primeiro en montar pneum\u00e1ticos lisos, xa que a pista comezaba a secarse. Will Stevens foi tocado por detr\u00e1s polo seu compa\u00f1eiro de equipo Alexander Rossi, rompendo o seu aler\u00f3n traseiro e o que lle obrigou a retirarse. Logo de sa\u00edr desde o fondo da grella, Carlos Sainz beneficiado polos incidentes estaba d\u00e9cimo para o final da primeira volta. Mentres Rosberg pronto acadou o cuarto posto de P\u00e9rez, Hamilton diante veuse baixo a presi\u00f3n de Kvyat, os Red Bull corr\u00edan m\u00e1is r\u00e1pido nas condici\u00f3ns de mollado. Con Kvyat s\u00f3 medio segundo por detr\u00e1s do l\u00edder do campionato, declarouse un per\u00edodo de coche de seguridade virtual na quinta volta para despexar os restos do incidente na primeira curva. Na volta 7, Valtteri Bottas retirouse cun amortecedor roto causado polo contacto na primeira curva. Cando o coche de seguridade virtual terminou na volta 8, Rosberg fixo un movemento para adiantar a Ricciardo e pasar a terceira posici\u00f3n, superando a Kvyat no segundo posto na mesma volta. Romain Grosjean converteuse noutra v\u00edtima do accidente na primeira volta, cando entrou nos boxes por segunda vez na volta 12 e retirouse. Ao mesmo tempo, Sebastian Vettel subira ao sexto lugar desde a d\u00e9cimo terceira posici\u00f3n da grella. Diante, Kvyat tratou de adiantar a Rosberg, permitindo ao seu compa\u00f1eiro Ricciardo aproveitar a ocasi\u00f3n para adiantar aos dous e po\u00f1erse segundo.\nUnha batalla polo liderado desenvolveuse entre Hamilton e Ricciardo, ata que o australiano sa\u00eduse na volta 15. Co agarre dos pneum\u00e1ticos intermedios deteriorado, houbo moitos adiantamentos en pista. Rosberg, sen \u00e9xito, intentou adiantar ao seu compa\u00f1eiro de equipo Hamilton por segunda vez na volta 16, mentres que Verstappen levouse o sexto lugar de Vettel unha volta m\u00e1is tarde, s\u00f3 para sairse e perder a posici\u00f3n de novo. Na volta 18, Rosberg superou a Hamilton, que foi o primeiro dos pilotos de cabeza en cambiar os pneum\u00e1ticos ao final da volta, cun composto de seco. Os outros principais candidatos fixeron o mesmo durante as seguintes par de voltas. Logo das paradas en boxes, Ricciardo lideraba sobre Rosberg, Kvyat e Hamilton. Os dous pilotos de Mercedes puxeronse por diante dos seus respectivos rivais de Red Bull nas voltas 22 e 23, mentres que Vettel, agora quinto, pechaba o cuarteto que lideraba. Na volta 24, pasou a Kvyat no cuarto lugar, mentres que Nico Rosberg ampliou a s\u00faa vantaxe sobre Ricciardo a nove segundos na volta 25. Hamilton obtivo o segundo lugar de Ricciardo unha volta m\u00e1is tarde, Kimi Raikkonen viuse obrigado a retirarse. Igual que Massa na volta 24, que sufriu o mesmo problema que obrigara a retirarse ao seu compa\u00f1eiro de equipo.\nNa volta 27, o Sauber de Marcus Ericsson det\u00edvose na pista, polo que tivo que sa\u00edr o coche de seguridade. Neste punto da carreira, a orde era: Rosberg, Hamilton, Ricciardo, Kvyat, Verstappen, como Vettel utilizou o coche de seguridade para un cambio de pneum\u00e1ticos, pasou de novo a ser sexto. Cando o coche de seguridade entrou no pit lane ao final da volta 32, Vettel estaba de volta no quinto lugar logo de que Verstappen tam\u00e9n entrara en boxes a cambiar pneum\u00e1ticos. O alem\u00e1n p\u00faxose cuarto a expensas de Kvyat na primeira curva na reanudaci\u00f3n, e adiantou ao outro Red Bull de Ricciardo algunhas voltas m\u00e1is tarde. Con todo, Ricciardo defendeuse de recuperando o lugar na seguinte curva. Vettel foi capaz de volver a adiantalo na primeira curva na volta seguinte. Mentres tanto, Kvyat estaba m\u00e1is degradado cando Verstappen avanzou ao quinto posto, seguido de Hulkenberg. Na volta 35, Verstappen superou ao segundo Red Bull de Ricciardo para pasar a cuarto. Cando Nico H\u00fclkenberg intentou facer o mesmo unha volta m\u00e1is tarde, el e Ricciardo chocaron, o que obrigou ao alem\u00e1n a retirarse. Ricciardo foi capaz de continuar, pero superado polo seu compa\u00f1eiro de equipo, Jenson Button estaba atr\u00e1s no s\u00e9timo lugar. Cando se declarou outro per\u00edodo de coche de seguridade virtual para limpar so restos do coche de H\u00fclkenberg, Rosberg decidiu entrar en boxes, sa\u00edndo de novo cuarto por detr\u00e1s de Hamilton, Vettel e Verstappen. Na volta 40, cando o coche de seguridade terminou, Rosberg estaba terceiro a expensas de Verstappen, mentres que Alonso subiu varios lugares ata o sexto posto, co seu compa\u00f1eiro de equipo quinto. Correndo cos pneum\u00e1ticos novos, Rosberg foi capaz de superar a Vettel na volta 42.\nUnha volta m\u00e1is tarde, Daniil Kvyat sufriu un forte impacto na pen\u00faltima curva, provocando outro per\u00edodo de coche de seguridade. Tanto Hamilton como Vettel utilizan isto para cambiar os pneum\u00e1ticos de novo, do mesmo xeito que Button na volta 45. O coche de seguridade retirouse ao final da volta 46, coa seguinte orde: Rosberg, Hamilton, Verstappen, Vettel, Alonso, P\u00e9rez, Button e Maldonado. Na reanudaci\u00f3n, Verstappen tratou de adiantar a Hamilton, pero non o logrou e \u00e1 s\u00faa vez foi superado por Vettel. Na volta 48, Nico Rosberg perdeu o liderado con Hamilton logo de deslizarse f\u00f3ra da pista debido a que patinaronlle os seus pneum\u00e1ticos traseiros. O alem\u00e1n m\u00e1is tarde declarou que o seu erro foi causado por un forte refacho de vento. Hamilton pronto abriu unha brecha co seu compa\u00f1eiro de equipo, mentres que Jenson Button subiu ao sexto posto por diante de Alonso na volta 50, pero perdeu a posici\u00f3n de novo para Sainz antes do final da carreira. O seu compa\u00f1eiro de equipo Alonso puxerase quinto, pero unha perda de potencia do seu motor costoulle ir perdendo postos para terminar finalmente und\u00e9cimo. Nas \u00faltimas voltas, Vettel achegouse a Rosberg, pero non o puido superar. Isto significou que Hamilton, que cruzou a meta como ga\u00f1ador da carreira, tam\u00e9n se levou o seu terceiro t\u00edtulo de campi\u00f3n do mundial.\nPoscarreira.\nNas entrevistas de podio, realizada por Elton John, Nico Rosberg expresou o seu desgusto polo resultado da carreira. Expresouse visiblemente a s\u00faa ira na sala de espera, cando se lle viu lanzar a s\u00faa gorra de podio a Lewis Hamilton, un incidente ao que m\u00e1is tarde restou importancia como \"s\u00f3 son os nosos xogos t\u00edpicos\". Sebastian Vettel pola s\u00faa banda mostrouse encantado coa s\u00faa actuaci\u00f3n, dicindo que o equipo superara todas as expectativas\" O recentemente coroado campi\u00f3n do mundo Hamilton cualificou seu terceiro t\u00edtulo como \"o mellor momento da mi\u00f1a vida\", agradecendo ao seu pai xa a s\u00faa familia o seu apoio."}
{"id": "323075", "revid": "18868", "url": "https://gl.wikipedia.org/wiki?curid=323075", "title": "Cuberter\u00eda", "text": ""}
{"id": "323077", "revid": "65337", "url": "https://gl.wikipedia.org/wiki?curid=323077", "title": "Loxa", "text": "Loxa p\u00f3dese referir a:"}
{"id": "323082", "revid": "85894", "url": "https://gl.wikipedia.org/wiki?curid=323082", "title": "Soportal", "text": "Un soportal \u00e9 o espazo cuberto que precede \u00e1 entrada dalg\u00fans edificios que se forma sostendo a parte dianteira do mesmo con columnas ou piares. Adoita denominarse en plural: soportais.\nAs m\u00e1is das veces os soportais est\u00e9ndense nas casas acaroadas de toda unha r\u00faa, un casal (ou rueiro) ou unha praza, e disp\u00f3\u00f1ense ante as entradas e baixo a parte m\u00e1is adiantada cara a r\u00faa dos andares superiores, permitindo o tr\u00e1nsito cuberto de pe\u00f3ns a trav\u00e9s del, paralelamente \u00e1 propia r\u00faa. A s\u00faa forma \u00e9 a dun cuberto, loxa, atrio ou p\u00f3rtico alongado; a\u00ednda que non se limita \u00e1 entrada principal (como sucede en p\u00f3rticos e atrios). Os soportais adoitan percorrer totalmente a fachadadun ou varios edificios; e no caso das r\u00faas asoportaladas ou porticadas contin\u00faan en toda a lonxitude da r\u00faa, frecuentemente a ambas as d\u00faas beiras.\nSon moi frecuentes na arquitectura rural (non moito na galega) e caracterizan dende a Idade Media as r\u00faas comerciais e prazas principais das cidades hist\u00f3ricas de moitos lugares de Europa, Espa\u00f1a e Galicia, como Santiago de Compostela . Cando non responden a un dese\u00f1o planificado non hai unidade nas s\u00faas dimensi\u00f3n e aspecto (por exemplo, na multiplicidade de elementos sustentantes -columnas, piares ou p\u00e9s dereitos-). Unhas son alinteladas e outras abovedadas, ou sustentadas en galer\u00edas de arcos (arcadas).\nFican vinculados \u00e1 funci\u00f3n comercial co gallo de manter mercador\u00edas e persoas abeiradas da choiva e o sol, por iso son tan \u00fatiles na arquitectura urbana galega.\nSoportais en Galicia.\nOs soportais son moi com\u00fans na arquitectura urbana de Galicia dende a Idade Media. Aparecen en moitas vilas costeiras cara as praias e na maior parte de prazas maiores e r\u00faas vellas de vilas e cidades, dende os m\u00e1is sinxelos alintelados at\u00e9 os m\u00e1is desenvolvidos con arcos. Non son com\u00fans na arquitectura rural vern\u00e1cula."}
{"id": "323089", "revid": "56817", "url": "https://gl.wikipedia.org/wiki?curid=323089", "title": "Ecuaci\u00f3n de van't Hoff", "text": "A ecuaci\u00f3n de van't Hoff en termodin\u00e1mica qu\u00edmica relaciona a variaci\u00f3n da temperatura absoluta (T) coa variaci\u00f3n da constante de equilibrio (K) dado pola diferenza de entalp\u00eda (\u0394H). Esta ecuaci\u00f3n foi proposta inicialmente polo qu\u00edmico neerland\u00e9s Jacobus Henricus van 't Hoff (1852-1911) en 1884.\nIsto \u00e9:\nSe se asume que a calor de reacci\u00f3n non var\u00eda coa temperatura, a resoluci\u00f3n desta ecuaci\u00f3n diferencial leva ao seguinte:\nonde:\nConsiderando as relaci\u00f3ns entre a enerx\u00eda libre de Gibbs e a constante de equilibrio (formula_7 e formula_8), a ecuaci\u00f3n tam\u00e9n se poder\u00eda escribir do seguinte xeito:\nPolo tanto, ao representar valores de logaritmo natural da constante de equilibrio medidos para certo equilibrio versus o inverso da temperatura obtense unha li\u00f1a recta, cunha pendente negativa que \u00e9 igual \u00e1 variaci\u00f3n da entalp\u00eda dividida entre a constante dos gases, e a ordenada na orixe \u00e9 igual \u00e1 variaci\u00f3n de entrop\u00eda formula_9 dividida entre a constante dos gases."}
{"id": "323090", "revid": "27249", "url": "https://gl.wikipedia.org/wiki?curid=323090", "title": "Ecuaci\u00f3n de Van't Hoff", "text": ""}
{"id": "323091", "revid": "50011", "url": "https://gl.wikipedia.org/wiki?curid=323091", "title": "Campionato de Galicia de f\u00fatbol 1921/22", "text": "O Campionato de Galicia da Serie A 1921/22 foi a oitava edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en novembro de 1921 e rematou en marzo de 1922. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Fortuna de Vigo, o Vigo Sporting Club, o Deportivo da Coru\u00f1a e o Pontevedra Athletic Club. O torneo foi disputado en forma de liga a d\u00faas voltas. O Deportivo da Coru\u00f1a foi descualificado por causa dunha agresi\u00f3n sufrida polo \u00e1rbitro durante un encontro en Riazor fronte \u00f3 Pontevedra Athletic. Proclamouse campi\u00f3n o Fortuna de Vigo.\nCalendario.\n(1) \nPartidos anulados.\n(2) "}
{"id": "323095", "revid": "197", "url": "https://gl.wikipedia.org/wiki?curid=323095", "title": "Thermae Romae", "text": ") \u2014estilizado como Therm\u00e6 Rom\u00e6, e literalmente \"Termas de Roma\"- \u00e9 un manga xapon\u00e9s de Mari Yamazaki. Publicouse por primeira vez en 2008 e finalizou as s\u00faas edici\u00f3ns en marzo de 2013, contabilizando cinco volumes. Ga\u00f1ou o galard\u00f3n Manga Taish\u014d na s\u00faa terceira edici\u00f3n en 2010. Fuji TV adaptou a obra nunha pel\u00edcula hom\u00f3nima en imaxe real que se estreou o 28 de abril de 2012 s\u00f3 no Xap\u00f3n, gozando de grande \u00e9xito comercial. Unha secuela titulada \"Thermae Romae II\" co\u00f1eceuse en abril de 2014. Un anime sa\u00edu ao aire no Xap\u00f3n en xaneiro de 2012; estivo a cargo da compa\u00f1\u00eda DLE e transmitiuse no bloque de programaci\u00f3n especial Noitamina de Fuji TV.\nArgumento.\nA historia est\u00e1 ambientada na Antiga Roma, no ano 128, durante a era adriana. Lucius, un arquitecto romano, ten problemas para que os construtores acepten os seus dese\u00f1os. Un amigo conv\u00eddao a pasar un d\u00eda nas termas para liberarse da presi\u00f3n do seu traballo e relaxarse un pouco. Con todo, estando mergullado nun dos estanques, desl\u00edzase por un t\u00fanel que o leva directamente a trav\u00e9s do espazo e o tempo at\u00e9 unha casa de ba\u00f1os Sent\u014d, no Xap\u00f3n moderno do s\u00e9culo XXI. Asombrado polas novas innovaci\u00f3ns que descubriu, Lucius volve \u00e1 s\u00faa \u00e9poca e abre as s\u00faas propias termas, inspir\u00e1ndose nos ba\u00f1os que viu.\nTemas.\nO tema principal da obra xira ao redor da historia dos ba\u00f1os p\u00fablicos e a hixiene na cultura da Antiga Roma e no Xap\u00f3n, en palabras da autora \u00abas culturas que m\u00e1is amaron os ba\u00f1os\u00bb. De acordo con Rebecca Silverman de Anime News Network, Mari Yamazaki tenta lograr un paralelismo entre d\u00faas culturas diametralmente opostas que, con todo, comparten o h\u00e1bito do ba\u00f1o como parte esencial da s\u00faa vida diaria; as antigas termas romanas son comparadas coas modernas casas p\u00fablicas xaponesas de ba\u00f1o Sent\u014d. A nudez, sobre todo masculina, \u00e9 un elemento frecuente dado que a maior\u00eda das situaci\u00f3ns transcorren nesta clase de establecementos.\nO dese\u00f1o dos personaxes tenta diferenciar aos protagonistas dunha e outra sociedade, a mi\u00fado obedecendo a estereotipos; os latinos presentan trazos duros \u00abcomo esculturas\u00bb, e os asi\u00e1ticos est\u00e1n debuxados cun estilo m\u00e1is caricaturesco, m\u00e1is similar ao do anime tradicional. As\u00ed mesmo, todos os personaxes presentan diferentes e variadas aparencias f\u00edsicas, segundo a s\u00faa raza, sexo, idade e ocupaci\u00f3n, prestando atenci\u00f3n mesmo aos canons de beleza propios de cada civilizaci\u00f3n. No tomo seis t\u00f3case a fondo a concepci\u00f3n cultural e culto ao pene (falo) de ambas as culturas. Sobre a ambientaci\u00f3n, Silverman destaca que a historia respecta o transfondo hist\u00f3rico real da Antiga Roma, con ilustraci\u00f3ns que comprenden lugares como o Pante\u00f3n de Agripa ou o monte Vesuvio.\nContido.\nManga.\nO manga sa\u00edu \u00e1 venda primeiro no Xap\u00f3n en 2008, serializado na revista mensual \"C\u00f3mic Beam\" a cargo da editorial Enterbrain. O seu \u00faltimo n\u00famero publicouse o 12 de marzo de 2013. En total, contabil\u00edzanse cinco volumes, m\u00e1is un sexto libro compilatorio publicado o 30 de xu\u00f1o de 2013 cunha tirada inicial de nove mill\u00f3ns de copias. Para celebrar o final da obra, Enterbrain lanzou unha caixa plegable especial para recompilar os libros da serie.\nEntre cap\u00edtulos a autora inclu\u00edu breves ensaios da s\u00faa investigaci\u00f3n previa. Estes anexos de informaci\u00f3n est\u00e1n ilustrados con fotograf\u00edas e presentan as s\u00faas opini\u00f3ns e an\u00e9cdotas persoais respecto da pr\u00e1ctica do ba\u00f1o .\nEn Norteam\u00e9rica Yen Press licenciou a manga e anunciouno desde o seu panel de conferencias na convenci\u00f3n Sakura-Con, o s\u00e1bado 31 de marzo de 2012. A distribuci\u00f3n comezou a mediados de novembro dese ano. Os libros caracter\u00edzanse por ser dun tama\u00f1o moito maior ao da edici\u00f3n xaponesa para destacar o detalle dos debuxos. Unha fina l\u00e1mina de acetato transparente cobre a portada e nela imprimiuse o t\u00edtulo da manga, texto que cobre os xenitais da escultura da arte de tapa que s\u00f3 son visibles se se levanta a dita l\u00e1mina. Cada volume da edici\u00f3n norteamericana compila d\u00faas da versi\u00f3n orixinal xaponesa. Para Taiw\u00e1n, Kadokawa Media obtivo a concesi\u00f3n da traduci\u00f3n ao chin\u00e9s, Casterman para Francia e Star C\u00f3mics de Italia respectaron os seis volumes da edici\u00f3n orixinal xaponesa e editaron cada tomo por separado nos seus respectivos pa\u00edses.\nNorma Editorial licenciou a obra para a s\u00faa distribuci\u00f3n en Espa\u00f1a; a editorial anunciouno durante a edici\u00f3n de 2013 do Sal\u00f3n Internacional do C\u00f3mic de Barcelona e lanzou \u00e1 venda modelos de tapa branda de estilo r\u00fastico con sobrecubierta. O contido \u00e9 en branco e negro salvo d\u00faas p\u00e1xinas a cor e a traduci\u00f3n estivo a cargo de Marc Bernab\u00e9.\nManga derivado.\nUnha vez conclu\u00edda a historia de \"Thermae Romae\", a autora Mari Yamazaki anunciou que un manga derivado (\"spin-off\") ser\u00eda publicado na edici\u00f3n de outubro da revista \"C\u00f3mic Beam.\" Esta nova serie ter\u00e1 como protagonistas aos xa introducidos personaxes de Marco Aurelio, o cabalo Hanako, Tetsuz\u014d (o av\u00f3 de Satsuki) e os clientes da terma xaponesa It\u014d.\nAnime.\nO manga adaptouse a unha miniserie de anime en formato flash a cargo do estudo DLE e baixo a direcci\u00f3n de Azuma Tani, quen co-escribiu o gui\u00f3n xunto a Mamoru Nakano. Toshimitsu Takechi dese\u00f1ou os personaxes e Koutarou Yamawaki supervisou a animaci\u00f3n flash. A secuencia de apertura incl\u00fae a canci\u00f3n \u00abThermae Roman\u00bb, interpretada pola banda feminina xaponesa de \"rock\" Chatmonchy. Os tres episodios transmit\u00edronse do 12 ao 26 de xaneiro de 2012 no bloque de animaci\u00f3n noitamina da canle Fuji TV. Al\u00ed compartiu a tempada con \"Black Rock Shooter\" e converteuse na primeira miniserie en ser inclu\u00edda na programaci\u00f3n de devandito bloque, cun horario habitual e unha repetici\u00f3n pasada a medianoite. FROGMAN dobrou ao protagonista Lucius. Unha edici\u00f3n en disco de Blu ray lanzouse o 20 de abril dese ano e incl\u00fae un episodio in\u00e9dito. Na rexi\u00f3n de Australasia, Siren Visual comezou a emisi\u00f3n de \"Thermae Romae\" a partir do 28 de outubro, con subt\u00edtulos en ingl\u00e9s. Esta foi a primeira vez que o anime se comercializou f\u00f3ra do Xap\u00f3n. Seguiulle Discotek Media na Am\u00e9rica anglosaxoa, que licenciou a serie en outubro de 2012.\nEn abril de 2014 co\u00f1eceuse unha curta de catro minutos titulado \u00abO matrimonio de Pietrada\u00bb, patrocinado pola empresa xaponesa de produtos de hixiene bucal Reach. Producido no mesmo estilo anime flash, o breve cap\u00edtulo versa sobre a viaxe de Lucius a unha terma xaponesa onde descobre cepillos de dentes modernos, innovaci\u00f3n que leva \u00e1 s\u00faa era para axudar a Pietrada, a irm\u00e1 m\u00e1is nova do seu amigo Marcus.\nPel\u00edculas.\n\"Thermae Romae\".\nA manga adaptouse a unha pel\u00edcula hom\u00f3nima en imaxe real. O equipo filmou gran parte das escenas no complexo italiano de estudos Cinecitt\u00e0, en Roma, Italia. A direcci\u00f3n correu por conta de Hideki Takeuchi e o gui\u00f3n por Shogo Muto. A repartici\u00f3n principal integrouse con actores xaponeses. Para os personaxes romanos busc\u00e1ronse actores con \u00abtrazos duros\u00bb ou \"nihonjinbanare\" (trazos \u00abnon xaponeses\u00bb). No caso de Hiroshi Abe, quen encarna ao protagonista, a autora comentou \u00abAbe-san \u00e9 realmente magn\u00edfico como o antigo romano Lucius. Os membros italianos do persoal murmuraban \"par\u00e9cese a un romano xenu\u00edno\"\u00bb. Elixiuse \u00e1 actriz Aya Ueto para levar o rol de Mami, unha aspirante a mangaka e integrante \u00abda tribo de caras planas\u00bb de acordo con Lucius.\nUn \"trailer\" promocional en xapon\u00e9s viu a luz en marzo de 2012 no sitio web oficial da pel\u00edcula onde previamente lanz\u00e1ronse d\u00faas \"teasers.\" Estreouse o 28 de abril, exclusivamente no Xap\u00f3n. Para estimular unha maior audiencia coa compra dunha entrada de cine os espectadores adquiriron unha edici\u00f3n especial da manga, promoci\u00f3n pensada at\u00e9 esgotar o stock dun mill\u00f3n de unidades para repartir. Durante 2012 recadou 66 mill\u00f3ns de d\u00f3lares ou 5\u00a0980\u00a0000\u00a0000 de iens, cifra que consagrou a \"Thermae Romae\" como o segundo filme con maior recadaci\u00f3n no Xap\u00f3n ese ano. Posteriormente proxectouse en festivais internacionais de cine de diferentes pa\u00edses como Canad\u00e1, Italia, Estados Unidos, e Australia.\n\"Thermae Romae II\", a secuela.\nA principios de 2013 confirmouse que haber\u00eda unha secuela da pel\u00edcula inspirada no manga. A segunda parte titulada \"Thermae Romae II\" estreouse no Xap\u00f3n o 24 de abril de 2014. Os actores orixinais volveron encarnar aos seus respectivos personaxes e Hideki Takeuchi ocupou novamente o rol de director. O argumento da entrega xira en torno ao novo proxecto por encargo de Lucius de constru\u00edr unha terma no medio do Coliseo Romano. A diferenza da s\u00faa predecesora, optouse por Bulgaria como locaci\u00f3n principal para a filmaci\u00f3n e non os estudos Cinecitt\u00e0 en Roma, Italia. Isto fixou o precedente da primeira pel\u00edcula xaponesa filmada en territorio b\u00falgaro.\nRecepci\u00f3n.\nCr\u00edticas.\nRebecca Silverman, para Anime News Network tivo unha mirada positiva do manga. Asignoulle unha cualificaci\u00f3n xeral de B+, con B na s\u00faa historia e A- no debuxo. Afirmou que o manga \u00e9 \u00abfascinante polo seu detalle cultural e hist\u00f3rico\u00bb e eloxiou os paralelos ben logrados entre d\u00faas culturas tan dispares como a romana e a xaponesa. Critica con todo a trama mon\u00f3tona repetitiva, e opinou que os detalles da vida persoal do protagonista e os novos personaxes axudaron a amenizar o desenvolvemento da historia nos seguintes volumes. O sitio web espa\u00f1ol deculture.es avaliou o primeiro volume da manga para ese pa\u00eds, destaca as situaci\u00f3ns humor\u00edsticas, os anexos con informaci\u00f3n da cultura romana escritos por Yamazaki e o argumento pouco com\u00fan; sobre os di\u00e1logos entre personaxes sinala o uso de m\u00fatiples latinismos, introducidos \u00e1s veces de maneira \u00abforzada\u00bb, cuesti\u00f3n que pode desalentar a lectura por parte de usuarios non familiarizados coa lingua, a\u00ednda que en li\u00f1as xerais non considera que sexa un problema. Concl\u00fae que \u00ab\u00e9 unha obra fresca e orixinal que busca achegar ao p\u00fablico \u00e1 cultura romana e, ao mesmo tempo, \u00e1 cultura xaponesa mediante un gran sentido do humor\u00bb. Johanna Draper Carlson de Comicsworthreading.com recomendou todos os tomos da edici\u00f3n estadounidense, e inclu\u00edu a \"Thermae Romae\" na s\u00faa lista persoal dos mellores mangas de 2012. Falou positivamente de todos os aspectos da obra; sinalou con todo a constante reivindicaci\u00f3n da cultura xaponesa moderna como civilizaci\u00f3n superior \u00e1 romana, e a actitude \u00abbastante inocente\u00bb e de adulaci\u00f3n persistente ao pa\u00eds asi\u00e1tico por parte de Lucius.\nA pel\u00edcula en imaxe real \"Thermae Romae\" non contou cunha recepci\u00f3n positiva xeneralizada por parte dos cr\u00edticos de cine.\nRendemento comercial e presenza na cultura.\nEn 2012, a serie completa de \"Thermae Romae\" entrou na lista Oricon dos trinta mangas m\u00e1is vendidos no Xap\u00f3n no posto dezanove, con cifras que ascenderon aproximadamente \u00e1s 2.231.198 de unidades entre o 21 de novembro de 2011 ao 18 de novembro de 2012. O volume IV do manga escalou at\u00e9 o posto dezaoito da lista dos 50 volumes de manga m\u00e1is vendidos no Xap\u00f3n, contabilizando un total 721.456 copias vendidas no mesmo per\u00edodo de tempo que a lista anterior.\nNun esforzo colaborativo, as editoriais Enterbrain, a cargo de \"Thermae Romae\", e K\u014ddansha, editando os volumes de \"Space Brothers\", publicaron unha imaxe \"crossover\" onde se ve aos protagonista dun e outro manga intercambiando vestimenta. A modo publicitario resulta rechamante dada a disparidade dos tempos no que transcorren ambas as obras, a primeira durante a Antiga Roma e a segunda, ambientada no Xap\u00f3n moderno e cun aspirante a astronauta como protagonista. A imaxe, na que se ve a Lucius cun traxe espacial e a Mutta, personaxe principal de \"Space Brothers\", vestindo unha toga estaba destinada para exhibirse como afiche promocional en librar\u00edas. As\u00ed mesmo, \"Thermae Romae\" ten unha pequena aparici\u00f3n no videoxogo de CAPCOM \"Monster Hunter Frontier Online\". A revista xaponesa sobre viaxes \"Rurubu\" publicou unha nota onde enlistaba os mellores cen ba\u00f1os p\u00fablicos do Xap\u00f3n, acompa\u00f1ada de entrevistas \u00e1 mangaka Mari Yamazaki e a parte do persoal involucrado na pel\u00edcula en imaxe real hom\u00f3nima inspirada no manga; Lucius aparece na portada dese n\u00famero\". Thermae Romae\" \u00e9 mencionada e parodiada no v\u00eddeo did\u00e1ctico para estranxeiros sobre etiqueta en ba\u00f1os p\u00fablicos xaponeses \u00abGaikokujin Nyuyoku Manner Koshukai in Shinsekai\u00bb.\nComplementariamente, Enterbrain lanzou produtos licenciados tem\u00e1ticos da serie. Ademais de camisetas con lendas, dest\u00e1canse diversos produtos de hixiene persoal e utensilios para o ba\u00f1o coa imaxe do protagonista e publicitando a obra, como t\u00edpicos baldes de madeira de cipr\u00e9s para o aseo ou toallas de man estampadas. Fabric\u00e1ronse moedas de metal de edici\u00f3n limitada con relevos do busto de Lucius nunha das caras e a lenda \"Thermae Romae\" na outra, e colgantes feitos en prata 925 da imaxe dun pene erecto alado e b\u00edpede, antigo s\u00edmbolo romano co\u00f1ecido como Fascinus e elemento que Lucius utilizou como amuleto no volume dous da manga. Amazon sacou \u00e1 venda edici\u00f3ns limitadas do sexto tomo compilatorio do manga, e inclu\u00edu coa compra un colgante accesorio para tel\u00e9fonos m\u00f3biles con forma de estr\u00edxiles para promocionar o manga derivado.\nPremios e reco\u00f1ecementos.\nEn 2010, o manga ga\u00f1ou o premio anual Manga Taish\u014d, galard\u00f3n instaurado en 2008 que busca promover traballos e autores novos nomeando a obras de oito ou menos volumes. Na edici\u00f3n de 2010, \"Thermae Romae\" quedou en primeiro posto con 94 puntos. Mari Yamazaki atop\u00e1base vivindo en Lisboa, Portugal no momento da cerimonia de entrega de premios polo que estivo presente v\u00eda Skype e o seu editor en xefe Katsuhiko Okumura aceptou a condecoraci\u00f3n no seu lugar. Na d\u00e9cimo cuarta edici\u00f3n do Premio Cultural Tezuka Osamu, \"Thermae Romae\" ga\u00f1ou na categor\u00eda premio \u00e1 historia curta. O cuarto tomo do manga recibiu un nomeamento no rubro mellor c\u00f3mic da cuadrax\u00e9sima cerimonia dos premios do Festival Internacional da Historieta de Angulema, celebrado do 31 de xaneiro ao 3 de febreiro de 2013 en Francia. Ese mesmo ano nos Estados Unidos, a versi\u00f3n de manga para ese pa\u00eds \u2014a cargo de Yen Press\u2014 recibiu un nomeamento no Premio Eisner, na categor\u00eda Mellor edici\u00f3n estadounidense de material internacional\u2014Asia (Best Ou.S. Edition of International Material\u2014Asia). Competiu contra outros catro mangas adaptados ao mercado norteamericano: \"Barbara\" (de Osamu Tezuka), \"A Chinese Life\", \"Nonnonba\" e \"20th Century Boys\", alz\u00e1ndose finalmente este \u00faltimo co premio."}
{"id": "323098", "revid": "56817", "url": "https://gl.wikipedia.org/wiki?curid=323098", "title": "SMART (base de datos)", "text": "SMART (do ingl\u00e9s Simple Modular Architecture Research Tool, Ferramenta de Investigaci\u00f3n da Arquitectura Modular Simple) \u00e9 unha base de datos biol\u00f3xica que se utiliza na identificaci\u00f3n e an\u00e1lise de dominios proteicos en secuencias proteicas. SMART utiliza modelos de Markov de perf\u00eds ocultos constru\u00eddos a partir de ali\u00f1amentos de secuencias m\u00faltiples para detectar dominios proteicos en secuencias proteicas. A versi\u00f3n m\u00e1is recente de SMART cont\u00e9n 1.009 modelos de dominios. Os datos de SMART foron utilizados para crear a colecci\u00f3n da Conserved Domain Database (Base de datos de Dominios Conservados) e tam\u00e9n se distrib\u00fae como parte da base de datos InterPro. A base de datos alb\u00e9rgase no European Molecular Biology Laboratory (EMBL, Laboratorio de Biolox\u00eda Molecular Europeo) en Heidelberg, Alema\u00f1a."}
{"id": "323099", "revid": "27155", "url": "https://gl.wikipedia.org/wiki?curid=323099", "title": "Simple Modular Architecture Research Tool", "text": ""}
{"id": "323100", "revid": "5132", "url": "https://gl.wikipedia.org/wiki?curid=323100", "title": "Herbalife Gran Canaria", "text": ""}
{"id": "323101", "revid": "5132", "url": "https://gl.wikipedia.org/wiki?curid=323101", "title": "Dominion Bilbao Basket", "text": ""}
{"id": "323102", "revid": "5132", "url": "https://gl.wikipedia.org/wiki?curid=323102", "title": "CB Bilbao Berri", "text": ""}
{"id": "323103", "revid": "89787", "url": "https://gl.wikipedia.org/wiki?curid=323103", "title": "Shooglenifty", "text": "Shooglenifty \u00e9 unha banda escocesa de celtic fusion e folk rock, orixinaria de Edimburgo, formada arredor de 1990. Formaron parte do Festival de Ortigueira nas edici\u00f3ns de 1996, 2003 e 2010."}
{"id": "323108", "revid": "624", "url": "https://gl.wikipedia.org/wiki?curid=323108", "title": "Terumae Romae", "text": ""}
{"id": "323110", "revid": "92340", "url": "https://gl.wikipedia.org/wiki?curid=323110", "title": "Juan Gonz\u00e1lez Regueral", "text": "Juan Gonz\u00e1lez Regueral foi un pol\u00edtico e militar galego.\nTraxectoria.\nComo militar, situouse no bando das tropas franquistas durante a Guerra Civil Espa\u00f1ola. En canto ao seu labor de pol\u00edtico, foi alcalde do Concello da Coru\u00f1a entre 1937 e 1938."}
{"id": "323111", "revid": "1131", "url": "https://gl.wikipedia.org/wiki?curid=323111", "title": "Hern\u00e1n Mart\u00edn de Barbadillo", "text": "Hern\u00e1n de Mart\u00edn Barbadillo Pa\u00fal, conde de San F\u00e9lix e xeneral togado fiel \u00e1s tropas franquistas durante a Guerra Civil Espa\u00f1ola, foi alcalde do Concello da Coru\u00f1a en 1937."}
{"id": "323112", "revid": "85894", "url": "https://gl.wikipedia.org/wiki?curid=323112", "title": "Victoriano Suances Pelayo", "text": "Victoriano Suances Pelayo, finado na Coru\u00f1a o 15 de outubro de 1929, foi un militar e pol\u00edtico galego.\nTraxectoria.\nContraalmirante da Armada. Foi o alcalde da Coru\u00f1a entre 1924 e 1925. Foi un dos impulsores da construci\u00f3n do c\u00e1rcere provincial na Agra de San Amaro, fronte a Torre de H\u00e9rcules. Foi soterrado en Ferrol."}
{"id": "323113", "revid": "15490", "url": "https://gl.wikipedia.org/wiki?curid=323113", "title": "Laureano Mart\u00ednez Bra\u00f1as", "text": "Laureano Mart\u00ednez Bra\u00f1as, finado na Coru\u00f1a o 25 de decembro de 1941, foi un empresario e pol\u00edtico galego.\nTraxectoria.\nContratista de obras e corredor de comercio. Foi alcalde da Coru\u00f1a entre 1923 e 1924. Previamente fora presidente do Deportivo da Coru\u00f1a en 1908 e 1909. Os seus restos mortais descansan no cemiterio de Santo Amaro.\nVida persoal.\nCasou con Joaquina Sevilla Iglesias."}
{"id": "323116", "revid": "23204", "url": "https://gl.wikipedia.org/wiki?curid=323116", "title": "Ahmet Davuto\u011flu", "text": "Ahmet Davuto\u011flu, nado en Konya o 26 de febreiro de 1959, \u00e9 un acad\u00e9mico, pol\u00edtico e diplom\u00e1tico turco que \u00e9 primeiro ministro de Turqu\u00eda desde o 28 de agosto de 2014 e l\u00edder do Partido da Xustiza e o Desenvolvemento (AKP) desde o 27 de agosto de 2014. Anteriormente fora ministro de relaci\u00f3ns internacionais entre 2009 e 2014.\nTraxectoria.\nGraduouse no \u0130stanbul Erkek Lisesi, reco\u00f1ecido por Alema\u00f1a como \"Deutsche Auslandsschule \"(escola Internacional alem\u00e1) e estudou logo na Facultade de Econom\u00eda e Ciencia Pol\u00edtica da Universidade Bo\u011fazi\u00e7i en Istambul. Realizou un grao de mestrado en administraci\u00f3n p\u00fablica e un doutoramento en ciencia pol\u00edtica e relaci\u00f3ns internacionais. Entre 1993 e 1999, Davuto\u011flu traballou na Universidade de Marmara, convert\u00e9ndose en profesor titular en 1999. Foi presidente do Departamento de Relaci\u00f3ns Internacionais na Universidade de Beykent en Istambul. Entre 1995 e 1999, escribiu columnas semanais para xornal \"Yeni \u015eafak\".\nPor decisi\u00f3n conxunta do presidente Ahmet Necdet Sezer e do primeiro ministro Abdullah G\u00fcl recibiu o t\u00edtulo de embaixador en 2003.\nEscribiu en ingl\u00e9s \"Alternative Paradigms: The Impact of Islamic and Western Weltanschauungs on Political Theory\", \"The Civilizational Transformation and The Muslim World\" e en turco \"Stratejik Derinlik\" e \"K\u00fcresel Bunal\u0131m\".\nAsesor do primeiro ministro.\nDavuto\u011flu foi asesor xefe de pol\u00edtica internacional de Recep Tayyip Erdo\u011fun ao se converter este en primeiro ministro, desenvolvendo a nova pol\u00edtica internacional do seu partido, para lograr un papel m\u00e1is destacado do seu pa\u00eds no Oriente Medio. A s\u00faa posici\u00f3n como asesor coincidiu coa invasi\u00f3n norteamericana de Iraq de 2003. Mostrouse contrario en 2007 \u00e1 entrada de tropas norteamericanas no norte de Iraq polo reforzamento que poder\u00eda supor para os movementos separatistas kurdos presentes na zona.\nPosici\u00f3ns en pol\u00edtica internacional.\nNos seus artigos para \"Yeni \u015eafak\" e no libro \"Stratejik Derinlik\" desenvolveu o que se co\u00f1ece como doutrina Davuto\u011flu na que aposta por reconstru\u00edr e manter relaci\u00f3ns estreitas cos antigos territorios do Imperio Otom\u00e1n por medio dunha pol\u00edtica co\u00f1ecida como neootomanismo.. Outro punto forte da s\u00faa visi\u00f3n exterior \u00e9 o panislamismo, no cal ve o islam como un factor unificador do Oriente Medio. En contraste con estas d\u00faas visi\u00f3ns, Davuto\u011flu tam\u00e9n defendeu un pol\u00edtica prooccidental, de apoio \u00e1 OTAN e de defensa da integraci\u00f3n de Turqu\u00eda na Uni\u00f3n Europea."}
{"id": "323121", "revid": "1131", "url": "https://gl.wikipedia.org/wiki?curid=323121", "title": "Parque Nacional M\u00fcritz", "text": "O Parque nacional M\u00fcritz at\u00f3pase no leste de Alema\u00f1a.\nCaracter\u00edsticas.\nO parque local\u00edzase preto da cidade de Waren, xunto o lago M\u00fcritz. Creouse no ano 1962 e conta cunha superficie protexida de 31.000 hect\u00e1reas. A s\u00faa cota m\u00e1xima de altitude \u00e9 de 160 metros.\nVexetaci\u00f3n e fauna.\nTr\u00e1tase dunha \u00e1rea onde predomina o bosque caducifolio. Son frecuentes a faia, o carballo e o bidueiro. Tam\u00e9n existen pi\u00f1eirais. As aves son moi abundantes e existen especies de alto valor ecol\u00f3xico, tales coma o pigargo, a aguia pomerana, a cego\u00f1a negra e o grou."}
{"id": "323122", "revid": "56817", "url": "https://gl.wikipedia.org/wiki?curid=323122", "title": "MEROPS (base de datos)", "text": "MEROPS \u00e9 unha base de datos en li\u00f1a para encimas peptidases (tam\u00e9n chamadas proteases) e os seus inhibidores. O esquema de clasificaci\u00f3n das peptidases public\u00e1rono Rawlings e Barrett en 1993, e o de inhibidores proteicos Rawlings \"et al.\" en 2004.\nCaracter\u00edsticas.\nA clasificaci\u00f3n est\u00e1 baseada nas semellanzas nos niveis estruturais terciario e primario. As comparaci\u00f3ns est\u00e1n restrinxidas a esa parte da secuencia implicada directamente na reacci\u00f3n, o cal no caso das peptidases debe inclu\u00edr o centro activo, e para un inhibidor proteico o sitio reactivo. A clasificaci\u00f3n \u00e9 xer\u00e1rquica: as secuencias ens\u00e1mblanse en familias, e as familias ens\u00e1mblanse en clans. Unha familia ens\u00e1mblanse arredor dun \"exemplo tipo\", que \u00e9 a secuencia dunha peptidase ou inhibidor ben caracterizados. Todas as demais secuencias da familia deben estar relacionadas co exemplo tipo da familia, xa sexa directamente ou a trav\u00e9s de relaci\u00f3ns transitivas que implican unha ou m\u00e1is secuencias xa consideradas membros da familia. Normalmente, \u00fasanse FastA ou BlastP para establecer relaci\u00f3ns entre as secuencias, cun valor esperado de 0,001 ou menor tomado para que sexa estatisticamente significativo. Un clan tam\u00e9n se ensambla arredor dun exemplo tipo, que \u00e9 a estrutura dunha peptidase ou inhibidor ben caracterizado. Unha familia incl\u00faese nun clan se a estrutura terciaria dun membro da familia pode demostrarse que est\u00e1 relacionada coa do exemplo tipo do clan. Tipicamente, util\u00edzase DALI para establecer a pertenza a un clan, cun valor z de 6.00 unidades de desviaci\u00f3n t\u00edpica ou m\u00e1is consideradas que son estatisticamente significativas. Para as peptidases, outra evidencia para indicar que familias est\u00e1n relacionadas cando unha estrutura terciaria est\u00e1 ausente \u00e9 se incl\u00faen a mesma orde de residuos catal\u00edticos nas secuencias."}
{"id": "323123", "revid": "89787", "url": "https://gl.wikipedia.org/wiki?curid=323123", "title": "Doutrina cat\u00f3lica sobre os dez mandamentos", "text": "A doutrina cat\u00f3lica sobre os dez mandamentos son as ensinanzas oficiais que a Igrexa Cat\u00f3lica recolle no seu catecismo sobre os mandamentos que figuran no \u00c9xodo 20:1-17 e no Deuteronomio 5:2-21. O catolicismo ensina que os mandamentos son esenciais para mellorar no eido persoal e achegarse a Deus. Neste senso \u00abnon son limitaci\u00f3ns \u00e1 liberdade\u00bb sen\u00f3n \u00absinais de liberdade que conforman unha lei de amor\u00bb, segundo o papa Francisco. Para a Igrexa, os mandamentos tam\u00e9n forman a base da xustiza social. Revisar os Mandamentos \u00e9 un dos tipos m\u00e1is com\u00fans de exame de consciencia empregado polos cat\u00f3licos antes de recibir o sacramento da penitencia."}
{"id": "323124", "revid": "5132", "url": "https://gl.wikipedia.org/wiki?curid=323124", "title": "PBC Ural Great Perm", "text": ""}
{"id": "323125", "revid": "27155", "url": "https://gl.wikipedia.org/wiki?curid=323125", "title": "Merops", "text": "Merops pode referirse a:"}
{"id": "323126", "revid": "27155", "url": "https://gl.wikipedia.org/wiki?curid=323126", "title": "MEROPS", "text": ""}
{"id": "323127", "revid": "1131", "url": "https://gl.wikipedia.org/wiki?curid=323127", "title": "Parque Nacional do Alto Harz", "text": "O Parque nacional do Alto Harz at\u00f3pase no centro de Alema\u00f1a.\nCaracter\u00edsticas.\nO parque local\u00edzase preto das cidades de Salzgitter e Gotinga. Conta cunha superficie protexida de 24.700 hect\u00e1reas. A s\u00faa cota m\u00e1xima de altitude son os 1.142 metros do pico Brocken.\nVexetaci\u00f3n e fauna.\nTr\u00e1tase dunha \u00e1rea onde predomina o bosque caducifolio e os ambientes propios da alta monta\u00f1a. Son frecuentes a faia e os bosques de abetos vermellos. As aves son frecuentes, tales coma o falc\u00f3n peregrino, o Moucho de Tengmalm e o bicotorto. Son abundantes os grandes mam\u00edferos coma o cervo, o xabaril, o corzo e o mufl\u00f3n."}
{"id": "323128", "revid": "7523", "url": "https://gl.wikipedia.org/wiki?curid=323128", "title": "Hapoel Jerusalem B.C.", "text": "O Hapoel Jerusalem Basketball Club (en hebreo: \u05d4\u05e4\u05d5\u05e2\u05dc \u05d9\u05e8\u05d5\u05e9\u05dc\u05d9\u05dd\u200e) \u00e9 o principal equipo de baloncesto profesional da cidade de Xerusal\u00e9n, Israel. Actualmente compite na Ligat ha'Al, a m\u00e1xima categor\u00eda do baloncesto israel\u00ed, e na Eurocup. O Happoel ten n\u00e1s s\u00faas vitrinas varios t\u00edtulos, entre os que destacan a ULEB ga\u00f1ada no ano 2004 e d\u00faas Liga de Israel conseguidas nos anos 2015 e 2017. Desde a chegada no ano 2013 dun grupo de investimento ao club, liderado por Ori Allon, o equipo fixo un grande avance. Fundado no ano 1943, desde 2014 xoga os seus partidos como local no Jerusalem Arena, pavill\u00f3n con capacidade para 11.600 espectadores."}
{"id": "323134", "revid": "25871", "url": "https://gl.wikipedia.org/wiki?curid=323134", "title": "Daniel de la Torre", "text": "Daniel de la Torre Alvaredo, co\u00f1ecido como Dani de la Torre, nado en Monforte de Lemos en 1975, \u00e9 un director, realizador e guionista galego.\nTraxectoria.\nDespois de estudar Imaxe e Son en Ourense, filmou diversas curtametraxes, como \"Minas\" (2004), \"Lobos\" (2004) e \"Bos d\u00edas\" (2006). En 2010 dirixiu e co-escribiu a mini-serie de dous episodios \"Mar libre\", interpretada por Miguel de Lira, Luis Zahera e Jos\u00e9 \u00c1ngel Ejido, entre outros.\nEn 2015 dirixiu a s\u00faa primeira longametraxe, \"O desco\u00f1ecido\", cun gui\u00f3n de Alberto Marini e que contou coas interpretaci\u00f3ns de Lu\u00eds Tosar, Elvira M\u00ednguez, Javier Guti\u00e9rrez e Goya Toledo, entre outros, que foi rodada na Coru\u00f1a. O filme levou doce galard\u00f3ns nos Premios Mestre Mateo 2015, inclu\u00eddos mellor filme, mellor director e mellores actores e actrices protagonistas e secundarios. Ademais ga\u00f1ou dous Premios Goya (mellor montaxe e mellor son) e tivo oito candidaturas, inclu\u00edda a de mellor director novel para Dani de la Torre.\nEn 2018 dirixiu a curtametraxe \"\u00c1lex y Julia\", para Estrella Damm, con Michelle Jenner e Oriol Pla. Logo dirixiu o filme \"A sombra da lei\", con gui\u00f3n de Patxi Amezcua e protagonizada de novo por Lu\u00eds Tosar, xunto con Michelle Jenner, Vicente Romero e Manolo Solo entre outros. A pel\u00edcula ga\u00f1ou tres Premios Goya (mellor fotograf\u00eda, direcci\u00f3n art\u00edstica e dese\u00f1o de vestiario) e dez Premios Mestre Mateo, inclu\u00eddo o de mellor pel\u00edcula e o segundo premio \u00f3 mellor director para de la Torre."}
{"id": "323135", "revid": "32797", "url": "https://gl.wikipedia.org/wiki?curid=323135", "title": "Dani de la Torre", "text": ""}
{"id": "323141", "revid": "1131", "url": "https://gl.wikipedia.org/wiki?curid=323141", "title": "Castro de Mor\u00e1s", "text": "O Castro de Mor\u00e1s ou Coto da Vela \u00e9 un castro que se atopa entre as parroquias de Mor\u00e1s e Portocelo do concello de Xove, na provincia de Lugo. Est\u00e1 catalogado pola Direcci\u00f3n Xeral de Patrimonio co c\u00f3digo GA27025003 e inclu\u00eddo no planeamento urban\u00edstico do concello de Xove.\nMorfolox\u00eda.\nEst\u00e1 asentado sobre un terreo elevado \u00e1 beira do mar Cant\u00e1brico.\nP\u00f3dense distinguir varios grupos de estruturas a simple vista, como a croa e os seus muros, o antecastro e os muros defensivos asociados \u00f3s foxos. Est\u00e1 formado por un recinto superior e tres aterrazamentos sucesivos. A croa presenta unha planta ovalada reforzada cunha muralla de terra e pedra onde instalaron un v\u00e9rtice xeod\u00e9sico. Mide uns 110 metros de norte a sur e uns 80 metros de leste a oeste. O conxunto at\u00f3pase defendido por un terrapl\u00e9n en todo o seu per\u00edmetro ag\u00e1s polo NO onde a pendente se prolonga ata o mar. Ao seu p\u00e9, baixo os cant\u00eds, hai unha pequena praia que recibe o nome de Sucastro.\nLendas.\nSegundo unha informaci\u00f3n recollida no colexio p\u00fablico de Xove en 1989, no lugar viv\u00eda un rei que reinaba sobre este castro e outros sete m\u00e1is."}
{"id": "323156", "revid": "23204", "url": "https://gl.wikipedia.org/wiki?curid=323156", "title": "Ermesenda de Carcasona", "text": "Ermesenda de Carcasona, nada en Carcasona?, c. 972 / 975-977, - Sant Quirze de Besora, e finada o 1 de marzo de 1058, foi condesa consorte de Barcelona, Girona e Osona.\nFoi titora do seu fillo Berenguer Ram\u00f3n I e do seu neto Ram\u00f3n Berenguer I durante as s\u00faas respectivas minor\u00edas de idade. Filla de Roxerio I de Cominges, conde de Carcasona, e de Adelaida de G\u00e9vaudan (Francia). Casou contra o 992 con Ram\u00f3n Borrell, que sucedeu o 30 de setembro do mesmo ano, despois do seu casamento, \u00f3 seu pai Borrel II, no goberno do condado de Barcelona."}
{"id": "323157", "revid": "89787", "url": "https://gl.wikipedia.org/wiki?curid=323157", "title": "Ismael Odd\u00f3 Arrar\u00e1s", "text": "Ismael Odd\u00f3 Arrar\u00e1s, nado en Santiago de Chile o 29 de setembro de 1987, \u00e9 un m\u00fasico chileno. Foi baixista de Alamedas entre 2005 e 2008, e tam\u00e9n da banda de Francisca Valenzuela, e dende o 2009 lidera o seu propio proxecto musical, \u00abOdd\u00f3\u00bb."}
{"id": "323158", "revid": "1822", "url": "https://gl.wikipedia.org/wiki?curid=323158", "title": "Depuradora de augas residuais", "text": ""}
{"id": "323162", "revid": "50011", "url": "https://gl.wikipedia.org/wiki?curid=323162", "title": "Campionato de Galicia de f\u00fatbol 1920/21", "text": "O Campionato de Galicia da Serie A 1920/21 foi a s\u00e9tima edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en xaneiro de 1921 e rematou en marzo do mesmo ano. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Fortuna de Vigo, o Vigo Sporting Club, o Deportivo da Coru\u00f1a, o Pontevedra Athletic Club e o Real Alfonso XIII de Vilagarc\u00eda. O torneo foi disputado en forma de liga a d\u00faas voltas. O Real Alfonso retirouse do campionato antes da s\u00faa conclusi\u00f3n, ap\u00f3s ser sancionado co peche do seu campo ata a fin da tempada por causa dunha agresi\u00f3n sufrida polo \u00e1rbitro durante un encontro na Lomba fronte \u00f3 Vigo Sporting. Proclamouse campi\u00f3n o Fortuna de Vigo.\nCalendario.\nSegunda volta.\n(1) \nPartidos anulados.\n(2) "}
{"id": "323165", "revid": "1131", "url": "https://gl.wikipedia.org/wiki?curid=323165", "title": "Premio de poes\u00eda Avelina Valladares", "text": "O premio Avelina Valladares N\u00fa\u00f1ez de poes\u00eda, \u00e9 un premio literario convocado polo Concello da Estrada dende 1997.\nQue ten como obxectivo a promoci\u00f3n da nosa l\u00edrica contempor\u00e1nea as\u00ed como propalar a figura de Avelina Valladares."}
{"id": "323166", "revid": "98629", "url": "https://gl.wikipedia.org/wiki?curid=323166", "title": "BQ", "text": "BQ (\u00e1s veces escrito como \"bq\") \u00e9 unha empresa espa\u00f1ola con sede en Las Rozas adicada ao dese\u00f1o e venda de dispositivos electr\u00f3nicos. O nome da empresa ven do seu primeiro produto, un lector electr\u00f3nico chamado \"booq\". En 2005 un grupo de estudantes de telecomunicaci\u00f3ns crearon unha empresa adicada \u00e1 importaci\u00f3n e venda de memorias USB. Posteriormente a empresa entrar\u00eda no negocio dos lectores electr\u00f3nicos, primeiro como dese\u00f1ador para outras marcas e posteriormente xa coa s\u00faa marca. A empresa comercializa e dese\u00f1a tel\u00e9fonos intelixentes fabricados na China.\nHistoria.\nEn 2003, seis estudantes de enxe\u00f1ar\u00eda da E.T.S. de Enxe\u00f1eiros de Telecomunicaci\u00f3n de Madrid da Universidade Polit\u00e9cnica de Madrid \u2014Alberto M\u00e9ndez, Rodrigo del Prado, David B\u00e9jar, Rav\u00edn Dhalani, Ad\u00e1n Mu\u00f1oz e Iv\u00e1n S\u00e1nchez\u2014 coincidiron na asociaci\u00f3n de alumnos \"ITEM Consulting\". En 2005, estes estudantes, fundaron \"MemoriasUSB\", unha empresa adicada \u00e1 fabricaci\u00f3n de chaves USB. M\u00e1is tarde pertencer\u00eda ao holding empresarial StarTic Innovaci\u00f3n.\nLibros electr\u00f3nicos.\nEn 2009, baixo a marca booq, lanzan o seu primeiro lector electr\u00f3nico, o \"booq\" Classic. En 2010 a empresa materializouse como Mundo Reader S.L., froito da uni\u00f3n dos socios de Luarna e StarTic Innovaci\u00f3n, adicada ao mundo dos lectores de libros dixitais. Luarna, dirixida por Antonio Quir\u00f3s, foi a primeira editorial espa\u00f1ola 100% dixital.\nEn 2011, BQ comezou a dese\u00f1ar e fabricar os primeiros lectores electr\u00f3nicos das empresas Telef\u00f3nica (\"Movistar ebook bq\"), Fnac (\"Fnacbook\"), e Casa del Libro (\"bq Tagus|Tagus\"). No segundo trimestre de 2011, BQ expandiu o seu negocio cara a Suram\u00e9rica, abrindo sedes oficiais en Montevideo (Uruguai), e a\u00ednda que xa estaba no mercado portugu\u00e9s a trav\u00e9s de socios, durante 2011 BQ comezou a estar presente en Portugal. Neste mesmo ano, o bq Cervantes foi \"e-reader\" m\u00e1is vendido en Espa\u00f1a.\nEn 2012, BQ converteuse no dese\u00f1ador e fabricante oficial das tabletas e lectores-e da empresa Fnac. Ademais, a empresa comezou a comercializar os lectores \"Cervantes Touch\" e \"Cervantes Touch light\".\nGama Aquaris 2013.\nEn 2013 BQ comercializa o seu primeiro tel\u00e9fono intelixente, chamado \"Aquaris 4.5\", un terminal de gama media con 4,5 polgadas de pantalla, Dual SIM, c\u00e1mara traseira de 8 megap\u00edxeles e outra dianteira VGA, 4 GB de memoria interna, memoria RAM de 1 GB, un procesador ARM Dual Core Cortex A9 ata 1\u00a0GHz.\nTam\u00e9n en 2013 BQ empeza a comercializaci\u00f3n do \"Aquaris 5.0\", un terminal cunha pantalla de 5 polgadas, Dual SIM, c\u00e1mara traseira de 8 megap\u00edxeles e outra dianteira VGA, e unha memoria RAM de 1 GB. Este incl\u00fae ademais 16 GB de memoria interna, un procesador Quad Core Cortex A7 ata 1,2\u00a0GHz e con versi\u00f3n de Android 4.2 \"Jelly bean\".\nEste mesmo ano lanzaron o \"Aquaris 5 HD\" con pantalla de 5 polgadas e resoluci\u00f3n HD 720x1280, Dual SIM, c\u00e1mara traseira de 8 megap\u00edxeles e outra dianteira de 1,2 megap\u00edxeles, 16 GB de memoria interna e 1 GB de memoria RAM, procesador Quad Core Cortex A7 ata 1,2\u00a0GHz; e o \"Aquaris 5.7\", con pantalla de 5.7 e resoluci\u00f3n 1929x1080, Dual SIM, c\u00e1mara traseira de 13 megap\u00edxeles e outra dianteira de 5 megap\u00edxeles, unha memoria RAM de 2GB e 16 GB de memoria interna, cun procesador Quad Core Cortex A7 ata 1,5\u00a0GHz, 2 GB de RAM. Este dispositivo inclu\u00eda unha bater\u00eda Li-ion de 4000 mAh."}
{"id": "323178", "revid": "1505", "url": "https://gl.wikipedia.org/wiki?curid=323178", "title": "Conserved Domain Database", "text": "A Conserved Domain Database ou CDD (Base de datos de Dominios Conservados) \u00e9 unha base de datos de modelos de ali\u00f1amentos de secuencias m\u00faltiples ben anotados e modelos de busca en bases de datos derivados, de dominios proteicos antigos evolutivamente e prote\u00ednas completas. Entre os contidos da CDD est\u00e1n os modelos de dominios curados manualmente do NCBI e modelos de dominios importados de varias bases de datos de fontes externas (Pfam, SMART, COG, PRK, TIGRFAMs). \u00c9 caracter\u00edstico dos dominios curados polo NCBI que usen informaci\u00f3n de estruturas en 3D para definir explicitamente as fronteiras entre dominios, ali\u00f1ar bloques, emendar detalles de ali\u00f1amentos, e proporcionar unha panor\u00e1mica das relaci\u00f3ns entre secuencia, estrutura e funci\u00f3n. Os modelos curados manualmente est\u00e1n organizados xerarquicamente cando describen familias de dominios que est\u00e1n claramente relacionados por teren un antepasado com\u00fan. Para que os datos non sexan redundantes, a CDD agrupa os modelos de dominios procedentes de varias fontes en superfamilias.\nObxectivos.\nOs dominios poden considerarse como as unidades estruturais ou funcionais dunha prote\u00edna. Estas d\u00faas clasificaci\u00f3ns (estrutural e funcional) coinciden bastante a mi\u00fado, e o que se descobre independentemente como unha unidade de pregamento dunha cadea polipept\u00eddica, ten tam\u00e9n unha funci\u00f3n espec\u00edfica. Con frecuencia os dominios identif\u00edcanse como unidades recorrentes de secuencia ou estrutura, que poden existir en varios contextos. Na evoluci\u00f3n molecular ditos dominios puideron ter sido utilizados como bloques de construci\u00f3n de prote\u00ednas, e puideron terse combinado de diferentes maneiras para modular a funci\u00f3n da prote\u00edna. A CDD define os dominios conservados como unidades recorrentes na evoluci\u00f3n molecular, cuxa extensi\u00f3n pode determinarse pola an\u00e1lise de secuencias e estruturas.\nO obxectivo do proxecto de curaci\u00f3n de dominios conservados do NCBI \u00e9 proporcionar unha base de datos \u00fatil aos usuarios aos que lles interesa investigar como os patr\u00f3ns de conservaci\u00f3n e diverxencia de residuos nunha familia se relacionan coas propiedades funcionais, e proporcionar ligaz\u00f3ns \u00fatiles para unha informaci\u00f3n m\u00e1is detallada que poida axudar a comprender as relaci\u00f3ns entre secuencias, estruturas e funci\u00f3ns. Para facelo, \"CDD Curators\" fornece os seguintes tipos de informaci\u00f3n para suplementar e enriquecer os ali\u00f1amentos de m\u00faltiples secuencias tradicionais que forman a base dos modelos de dominios: estruturas tridimensionais e motivos centrais conservados, caracter\u00edsticas e sitios conservados, organizaci\u00f3n filoxen\u00e9tica, e ligaz\u00f3ns a fontes de literatura electr\u00f3nica.\nConsulta da base de datos.\nA colecci\u00f3n de datos forma parte tam\u00e9n do sistema de recuperaci\u00f3n e consulta Entrez do NCBI, con ligz\u00f3ns cruzadas con outros numerosos recursos. A CDD proporciona unha anotaci\u00f3n de \"pegadas dactilares\" de dominios e sitios funcionais conservados nas secuencias proteicas. Pode obterse unha anotaci\u00f3n de dominios precalculada para secuencias de prote\u00ednas rastrexadas polo sistema Entrez do NCBI, e a colecci\u00f3n de modelos da CDD pode ser consultada para buscar novas secuencias de prote\u00ednas por medio do servizo CD-Search ou en Batch CD-Seach, que permite a computaci\u00f3n e descarga de anotci\u00f3ns de grandes conxuntos de consultas de prote\u00ednas."}
{"id": "323179", "revid": "27155", "url": "https://gl.wikipedia.org/wiki?curid=323179", "title": "CDD", "text": ""}
{"id": "323180", "revid": "17467", "url": "https://gl.wikipedia.org/wiki?curid=323180", "title": "A1 Liga", "text": ""}
{"id": "323181", "revid": "1576", "url": "https://gl.wikipedia.org/wiki?curid=323181", "title": "C\u00e9sar Santiso", "text": "Cesar Santiso Corral, nado en Huesca o 21 de xu\u00f1o de 1968, \u00e9 un pol\u00edtico galego, candidato e l\u00edder por Esquerda Unida-Os Verdes nas elecci\u00f3ns municipais de 2011 ao Concello da Coru\u00f1a.\nTraxectoria.\nFillo de militar, naceu en Huesca e criouse no barrio de Monte Alto. \u00c9 T\u00e9cnico Superior en Inform\u00e1tica de Xesti\u00f3n. Acadou uns resultados hist\u00f3ricos para Esquerda Unida coa obtenci\u00f3n do seu primeiro edil.\nEn 2015 anunciou que renunciaba a se presentar nas elecci\u00f3ns municipais dese mesmo ano por motivos de sa\u00fade mais continuar\u00eda a prestar o seu apoio p\u00fablico ao partido.\nAp\u00f3s o seu paso polo Palacio de Mar\u00eda Pita pasar\u00eda a formar parte da Asemblea Cidad\u00e1 de Carral."}
{"id": "323184", "revid": "1131", "url": "https://gl.wikipedia.org/wiki?curid=323184", "title": "La Coru\u00f1a Unida", "text": "La Coru\u00f1a Unida foi unha formaci\u00f3n pol\u00edtica coru\u00f1esa de \u00e1mbito local xurdida co fin de reivindicar a capitalidade galega por parte da cidade da Coru\u00f1a en detrimento de Santiago de Compostela durante a etapa co\u00f1ecida como Transici\u00f3n cara a un estado das autonom\u00edas.\nO seu fundador e m\u00e1ximo dirixente foi o exalcalde Joaqu\u00edn L\u00f3pez Men\u00e9ndez que, tras abandonar UCD ao non acadar apoios abondos para manter a capitalidade auton\u00f3mica na Coru\u00f1a, se presentou \u00e1s elecci\u00f3ns municipais do ano 1983 \u00e1 fronte deste partido. O resultado foi de cinco ed\u00eds, insuficientes para contrarrestar xunto coa Coalici\u00f3n Popular a maior\u00eda absoluta obtida polo PSdeG-PSOE, que ti\u00f1a a Paco V\u00e1zquez \u00e1 fronte. CP renunciou a presentar formalmente candidato \u00e1 alcald\u00eda e os seus oito concelleiros votaron en branco ."}
{"id": "323185", "revid": "1093", "url": "https://gl.wikipedia.org/wiki?curid=323185", "title": "Henrique Tello Le\u00f3n", "text": ""}
{"id": "323193", "revid": "98629", "url": "https://gl.wikipedia.org/wiki?curid=323193", "title": "Red Bull", "text": "Red Bull \u00e9 unha marca comercial de bebidas enerx\u00e9ticas fundada por Dietrich Mateschitz. \nEn 1987 a empresa sacou ao mercado europeo unha nova bebida, abrindo o mercado \u00e1s bebidas enerx\u00e9ticas. Ent\u00f3n xa exist\u00eda no mercado Isostar, unha bebida enerx\u00e9tica para deportistas. Red Bull era unha nova bebida para a xente en xeral. Produtos similares xa exist\u00edan no Xap\u00f3n.\nRed Bull cont\u00e9n auga, azucre (sacarosa, glucosa), cafe\u00edna, as\u00ed como diferentes vitaminas (niacina, taurina, \u00e1cido pantot\u00e9nico, B6 e B12). \nRed Bull mant\u00e9n unha liorta nos tribunais coa ourens\u00e1 Pink Cow por semellanzas co logo."}
{"id": "323195", "revid": "1888", "url": "https://gl.wikipedia.org/wiki?curid=323195", "title": "Mar\u00eda Canosa Blanco", "text": ""}
{"id": "323196", "revid": "1888", "url": "https://gl.wikipedia.org/wiki?curid=323196", "title": "Berta D\u00e1vila Fern\u00e1ndez", "text": ""}
{"id": "323197", "revid": "1888", "url": "https://gl.wikipedia.org/wiki?curid=323197", "title": "Mar\u00eda Lado Lari\u00f1o", "text": ""}
{"id": "323198", "revid": "1888", "url": "https://gl.wikipedia.org/wiki?curid=323198", "title": "Xos\u00e9 Luna Sanmart\u00edn", "text": ""}
{"id": "323199", "revid": "1888", "url": "https://gl.wikipedia.org/wiki?curid=323199", "title": "Olalla Coci\u00f1a Lozano", "text": ""}
{"id": "323204", "revid": "6537868", "url": "https://gl.wikipedia.org/wiki?curid=323204", "title": "Os Castros, A Coru\u00f1a", "text": "Os Castros \u00e9 un barrio pertencente ao concello da Coru\u00f1a, do que entrou a formar parte en 1912 coa absorci\u00f3n por parte deste do concello de Oza.\nHistoria.\nOs Castros era tradicionalmente de orixes rurais e mari\u00f1eiras, mais foi aumentando de xeito descontrolado a s\u00faa superficie urbanizada, o que fixo que boa parte do seu patrimonio natural e arquitect\u00f3nico fose desaparecendo. Coa construci\u00f3n do tranv\u00eda a Sada a comezos do s\u00e9culo XX ao longo de Oza (ent\u00f3n a \u00fanica estrada de acceso \u00e1 cidade polo sueste) o barrio foise espallando cara \u00e1 estaci\u00f3n do Norte polo oeste e cara \u00e1s Xubias polo leste. Froito do feito de gozar de infraestruturas ferroviarias e mais instalaci\u00f3ns portuarias no barrio asent\u00e1ronse nel algunhas industrias conserveiras e ligadas ao mar.\nTrala primeira metade do s\u00e9culo XX pasar\u00eda ser un dos barrios coru\u00f1eses m\u00e1is castigados, primeiramente polo \"desarrollismo\" franquista, e logo pola burbulla inmobiliaria comezada na d\u00e9cada de 1990. En 1965 derrubouse o castelo de San Diego para ampliar as instalaci\u00f3ns portuarias. Ditas obras de ampliaci\u00f3n implicaron tam\u00e9n a canalizaci\u00f3n e soterramento a xeito de sumidoiro do r\u00edo Monelos.\nNa d\u00e9cada de 1970 traslad\u00e1ronse os varadoiros existentes na D\u00e1rsena da Mari\u00f1a sobre a praia de Oza ou do Lazareto, ficando esta reducida a uns escasos metros nas proximidade da capela do Sanatorio (ent\u00f3n en estado de abandono). A finais desa d\u00e9cada ademais o leste e sur do barrio ficaron limitados polo oleoduto constru\u00eddo para comunicar as instalaci\u00f3ns petrol\u00edferas do porto coa refinar\u00eda. Durante todo este tempo as casas e predios tradicionais foron derrubados para dar paso a construci\u00f3ns que nos m\u00e1is dos casos superaban os dez andares. Esta densidade construtiva non foi compensada co alargamento de v\u00edas, que ag\u00e1s algunha excepci\u00f3n, non contaban con \u00e1rbores.\nEn 1988 a sucursal do Banco Pastor da avenida chamada ent\u00f3n do Xeneral Sanjurjo sufriu un atentado terrorista que causou importantes danos materiais, tanto na propia oficina coma nos predios veci\u00f1os, consecuencia da onda expansiva.\nNa d\u00e9cada de 1990 comeza no barrio o abandono e derrubamento de vellos predios con t\u00edpicas galer\u00edas de madeira e cristal, de finais do s\u00e9culo XIX e comezos do XX e mais doutros de estilo racionalista para ergueren novas construci\u00f3n que, no b\u00e1sico segu\u00edan os criterios do \"desarrollismo\" franquista, moitos deles sen garaxe, co conseguinte problema para o tr\u00e1fico interno. Neses anos, cando unha boa parte do barrio reclamaba a recuperaci\u00f3n da antiga praia, procedeuse \u00e1 enchedura de parte da enseada (ocupada parcialmente xa polos varadoiros) para a construci\u00f3n da d\u00e1rsena pesqueira de Oza, onde se deber\u00eda trasladar boa parte da frota que at\u00e9 ent\u00f3n amarraba na d\u00e1rsena da Mari\u00f1a para dar paso a embarcaci\u00f3ns deportivas e de recreo. Parte da d\u00e1rsena de Oza acabou por se converter nun cemiterio de barcos cos conseguintes problemas medioambientais. Como contrapartida, a Autoridade Portuaria decidiu constru\u00edr unha praia artificial con area natural procedente do dragado da r\u00eda de Ares no pequeno tramo litoral que ficaba virxe entre a nova d\u00e1rsena e os estaleiros Vali\u00f1a. En 1999, coa construci\u00f3n do Parque de San Diego desapareceu a aldea de San Diego, inclu\u00edndo a s\u00faa fonte e o seu lavadoiro.\nA comezos do s\u00e9culo XXI, o recuncho de area testemu\u00f1a da praia orixinal de Oza, que a\u00ednda ficaba ao ar, foi sepultado baixo unha balsa de lama t\u00f3xica procedente da dragaxe do porto coru\u00f1\u00e9s. Sobre dita balsa, impermeabilizada para evitar futuros verquidos, constru\u00eduse unha nave para dar servizo \u00e1s embarcaci\u00f3ns do porto deportivo do Puntal. Foi nesa \u00e9poca cando comezaron as mobilizaci\u00f3ns veci\u00f1ais en protesta contra as descargas de carb\u00f3n nos peiraos coru\u00f1eses, destinadas principalmente a abastecer as centrais t\u00e9rmicas de Meirama e Compostilla, preto de Ponferrada.\nA comezos da d\u00e9cada de 2010 as organizaci\u00f3ns veci\u00f1ais comezan a se mobilizar para evitar o derrubamento e conseguinte desaparici\u00f3n do \u00faltimo predio modernista do barrio, na avenida de Oza. Por eses mesmos anos a Autoridade Portuaria, nun proceso de reordenaci\u00f3n de viais na d\u00e1rsena de Oza, procede ao derrubamento dos predios que no seu momento foran destinados para acubillar a xente que desembarcaba na Coru\u00f1a e deb\u00eda ser posta en corentena; estes predios foran constru\u00eddos con pedra de cantar\u00eda e contaban con m\u00e1is dun s\u00e9culo de antig\u00fcidade e formaran \u00e1 s\u00faa vez, parte do complexo do Lazareto de Oza.\nUrbanismo.\nA s\u00faa v\u00eda principal \u00e9 a avenida de Oza (anteriormente, do Xeneral Sanjurjo), convertida en traves\u00eda urbana tralos sucesivos predios que se foron erguendo \u00e1s beiras da vella estrada N-VI. No cruzamento do Miradoiro dos Castros cr\u00fazase con outras tres importantes v\u00edas: a avenida do Ex\u00e9rcito, que circunvala parte do barrio para o conectar coa zona da Palloza desde 1976, a avenida da Pasaxe (concibida como variante \u00e1 vella N-VI para evitar a estreitura do paso polas Xubias e salvar o \"by-pass\" ferroviario \u00e1 altura de Casabranca) e a avenida da Concordia, que une o barrio dos Castros co de Monelos dende que se rematou o treito que falta \u00e1 altura do Castrill\u00f3n.\nServizos p\u00fablicos.\nOs servizos educativos son servidos pola Escola Municipal Infantil Carricanta, os colexios p\u00fablicos Sal Lence e Anxo da Garda, e o IES Monte das Moas. Adicionalmente, conta desde finais da d\u00e9cada de 1990 cun campus universitario da Universidade da Coru\u00f1a no antigo sanatorio antituberculoso de Oza (abandonado at\u00e9 ent\u00f3n), especializado en ciencias da sa\u00fade.\nA atenci\u00f3n sanitaria primaria pr\u00e9stase na Casa do Mar (que tam\u00e9n conta cun PAC) e o centro de sa\u00fade de Monte das Moas (desde mediados da d\u00e9cada de 1990, con anterioridade, os seus veci\u00f1os deb\u00edanse desprazar at\u00e9 o Barrio das Flores).\nConta desde 1999 cunha piscina e cun pavill\u00f3n polideportivo, constru\u00eddos canda un centro c\u00edvico no mesmo ano na contorna do parque de San Diego, tam\u00e9n desa \u00e9poca.\nAs bibliotecas p\u00fablicas m\u00e1is pr\u00f3ximas son as municipais do F\u00f3rum Metropolitano e o centro c\u00edvico do Castrill\u00f3n.\nA Compa\u00f1\u00eda de Tranv\u00edas da Coru\u00f1a presta os seus servizos coas li\u00f1as 1, 2, 2A, 12, 12A, 14, 17 e 22. Existe tam\u00e9n unha parada de taxis no comezo da avenida da Pasaxe, no cruzamento coa avenida da Concoria. Nese mesmo punto, existe unha parada dos servizos metropolitanos de autobuses, fornecidos por Autos Calpita - ASC e Arriva.\nTradici\u00f3ns e sociedade.\nO barrio conta cun club de f\u00fatbol co\u00f1ecido como Club Atl\u00e9tico dos Castros, fundado en 1945.\nO principal centro de culto relixioso \u00e9 a parroquia cat\u00f3lica da Virxe do Carme (na avenida da Pasaxe), motivo polo cal se celebran as festas s\u00faas patronais en xullo e que culminan co lanzamento dun globo de papel ao estilo do de Betanzos. Tam\u00e9n \u00e9 numerosa e importante a comunidade xitana, que conta cun templo cristi\u00e1n evanx\u00e9lico na r\u00faa Monte das Moas."}
{"id": "323205", "revid": "15490", "url": "https://gl.wikipedia.org/wiki?curid=323205", "title": "Svetlana Alexievich", "text": "Svetlana Aleksandrovna Aleksievich, (en , ), nada en Stanislav (Ucra\u00edna) o 31 de maio de 1948, \u00e9 unha escritora e xornalista belarrusa en lingua rusa, galardoada co Premio Nobel de Literatura no ano 2015.\nTraxectoria.\nNaceu en Ivano-Frankivsk, ent\u00f3n chamada Stanislav, no oeste de Ucra\u00edna de pai belaruso e nai ucra\u00edna e criouse en Belar\u00fas. Logo de rematar os seus estudos na Universidade Estatal de Belar\u00fas, traballou como reporteira para varios peri\u00f3dicos locais e foi correspondente da revista literaria \"Neman\" de Minsk.\nComo xornalista destacouse pola incorporaci\u00f3n das narraci\u00f3ns orais das testemu\u00f1as dos asuntos tratados. Como escritora este recurso caracteriza a s\u00faa obra, pois para os seus libros realizou numerosas entrevistas sobre os acontecementos m\u00e1is importantes vividos en Belar\u00fas e na antiga Uni\u00f3n Sovi\u00e9tica: como a segunda guerra mundial tratada en \"\u0423 \u0432\u043e\u0439\u043d\u044b \u043d\u0435 \u0436\u0435\u043d\u0441\u043a\u043e\u0435 \u043b\u0438\u0446\u043e\" (1984) e en \"\u041f\u043e\u0441\u043b\u0435\u0434\u043d\u0438\u0435 \u0441\u0432\u0438\u0434\u0435\u0442\u0435\u043b\u0438: \u0441\u0442\u043e \u043d\u0435\u0434\u0435\u0442\u0441\u043a\u0438\u0445 \u043a\u043e\u043b\u044b\u0431\u0435\u043b\u044c\u043d\u044b\u0445\" (1985), a Guerra sovi\u00e9tico-afg\u00e1 en \"\u0426\u0438\u043d\u043a\u043e\u0432\u044b\u0435 \u043c\u0430\u043b\u044c\u0447\u0438\u043a\u0438\" (1991), a ca\u00edda da URSS en \"\u0417\u0430\u0447\u0430\u0440\u043e\u0432\u0430\u043d\u043d\u044b\u0435 \u0441\u043c\u0435\u0440\u0442\u044c\u044e\" (1993) e \"\u0412\u0440\u0435\u043c\u044f \u0441\u0435\u043a\u043e\u043d\u0434 \u0445\u044d\u043d\u0434\" (2013) e o desastre de Chern\u00f3bil en \"\u0427\u0435\u0440\u043d\u043e\u0431\u044b\u043b\u044c\u0441\u043a\u0430\u044f \u043c\u043e\u043b\u0438\u0442\u0432\u0430\" (1997).\nPerseguida polo r\u00e9xime de Luka\u0161enka deixou Belar\u00fas no ano 2000. Logo de vivir en Par\u00eds, Gotemburgo e Berl\u00edn regresou a Minsk en 2011. Nunha entrevista a un diario alem\u00e1n, citouse que consideraba a lingua belarusa \"unha lingua rural e literariamente inmadura\", feito que a escritora negou posteriormente. \nEn 2015 foille concedido o Premio Nobel de Literatura \u201dpola s\u00faa obra polif\u00f3nica, un monumento ao sufrimento e \u00e1 coraxe no noso tempo\u201d. Deste xeito foi a primeira persoa de nacionalidade belarusa en obtelo as\u00ed como a primeira xornalista. \nEn 2020, durante as elecci\u00f3ns presidenciais de Belar\u00fas, Alexievich posicionouse contra Aliaksandr Luka\u0161enka e apoiou \u00e1 candidatura da oposici\u00f3n, Sviatlana Tsikhanouskaia. Despois da vitoria de Luka\u0161enka nunhas elecci\u00f3ns que non cumpriron coas garant\u00edas democr\u00e1ticas, Svetlana Alexievich participou nas protestas e uniuse ao presid\u00edum co Consello de Coordinaci\u00f3n da oposici\u00f3n sendo dende ent\u00f3n unha das voceira m\u00e1is reco\u00f1ecida da oposici\u00f3n ao r\u00e9xime de Belar\u00fas. Polos seus compromiso tivo que prestar declaraci\u00f3n ante a polic\u00eda, optando finalmente por deixar de novo Belar\u00fas, traslandadose a Berl\u00edn. En 2022, logo da invasi\u00f3n rusa de Ucra\u00edna, asinou unha carta de condena dos feitos canda outros autores en lingua rusa na que urx\u00edan aos comunicadores rusos a contar a verdade sobre os acontecementos. Pola s\u00faa banda, cualificou o papel exercido por Aliaksandr Luka\u0161enka na guerra como un \"crime\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores en lingua rusa]]\n[[Categor\u00eda:Escritores de Belar\u00fas]]\n[[Categor\u00eda:Nados en 1948]]\n[[Categor\u00eda:Nados na rexi\u00f3n de Ivano-Frankivsk]]\n[[Categor\u00eda:Personalidades do xornalismo]]\n[[Categor\u00eda:Alumnos da Universidade Estatal de Belar\u00fas]]\n[[Categor\u00eda:Premio Nobel de Literatura]]"}
{"id": "323207", "revid": "25871", "url": "https://gl.wikipedia.org/wiki?curid=323207", "title": "Cruz monumental", "text": "Unha cruz monumental \u00e9 unha cruz cristi\u00e1, normalmente de pedra, illada ou que forma parte dun calvario ou dun viacrucis. Desenvolvidas dende o s\u00e9culo XI co abrollar da arte rom\u00e1nica, as cruces monumentais acadan ou seu apoxeo no s\u00e9culo XVI ag\u00e1s no caso dos cruceiros (chamados noutras linguas \"cruces de encrucilladas\": \"croix de chemins\" en franc\u00e9s ou \"wayside crosses\" en ingl\u00e9s) que acadan o seu apoxeo nos s\u00e9culo XVIII e especialmente os calvarios e cruceiros m\u00e1is elaborados (\"calvaires\" en franc\u00e9s) no XIX. Particularmente neste per\u00edodo, estas estruturas conv\u00e9rtense en lugares de reuni\u00f3n para pregar nas festas relixiosas (coma o Corpus Christi, o mes de Mar\u00eda ou o Venres Santo) ou para pedir a graza de Deus contra males de todo tipo (guerras, epidemias, incendios, secas\u2026) En Galicia e Norte de Portugal son moi abondosas (entre 10.000 e 12.000 s\u00f3 en Galicia e uns 9.000 na Breta\u00f1a) e normalmente se ergu\u00edan en encrucilladas e lugares nos que \u00e1s veces exist\u00edan xa cultos pag\u00e1ns \u00e1 natureza, de a\u00ed a existencia de cruces semellantes noutras zonas da Europa atl\u00e1ntica con semellantes ritos ancestrais.\nHistoria.\nSegundo os relatos en parte lendarios que aparecen a partir dos anos 350, uns dez anos despois da more de Constantino I o Grande converso ao cristianismo en 337, \u00e9 santa Helena, a nai do emprerador, quen descubriu a verdadeira Cruz de Xes\u00fas no Monte Calvario (Golgotha) logo dunha peregrinaci\u00f3n a Palestina en 326. Constantino fixo logo constru\u00edr a primeira cruz monumental no bico do monte. San Xo\u00e1n Cris\u00f3stomo, declarou que a cruz, logo dos suplicios que nela se sufriron, converter\u00edase no m\u00e1is santo dos emblemas de Cristo. Deste xeito a cruz converteuse no sinal do mundo cristi\u00e1n primeiramente coma cruz triunfal: sen o Cristo esculpido, xa que pod\u00eda ofender a sensibilidade dos cristi\u00e1ns.\nSon os monxes irlandeses quen, no s\u00e9culo VII son os primeiros en facer da cruz un verdadeiro monumento en forma de estelas gravadas, con forma de cruz celta (cruz grega cun c\u00edrculo) a partir do s\u00e9culo VIII e da crucifixi\u00f3n no s\u00e9culo IX. Asistimos a unha multiplicaci\u00f3n das cruces a partir de 1095, data na que o Concilio de Clermont establece que o dereito de asilo simbol\u00edzase nos cruceiros dos cami\u00f1os, que Ter\u00e1n un rol duplo: de gu\u00eda e de protecci\u00f3n. No caso de Galicia, dende os principio do cristianismo procurouse unha sacralizaci\u00f3n dos lugares de culto pag\u00e1n ou sospeitosos de ter tal culto tan abundantes en terras atl\u00e1nticas. Con ese obxectivo coloc\u00e1ronse cruces sobre pedras con algunha simbolox\u00eda, sobre menhires, petr\u00f3glifos ou pedras significativas, como sobre miliarios romanos. En calquera caso, parece aceptarse unanimemente a teor\u00eda de Castelao de que os cruceiros galego-portuguese son unha creaci\u00f3n g\u00f3tica. A orixe dos cruceiros, tal como os entendemos hoxe, pode situarse na segunda metade do s\u00e9culo XIV. O vandalismo (especialmente as guerras relixiosas iconoclastas ou a Revoluci\u00f3n no caso de Francia), o paso do tempo, a intemperie e m\u00e1is recentemente o tr\u00e1nsito rodado e a mecanizaci\u00f3n da agricultura, son respons\u00e1beis da forte diminuci\u00f3n no n\u00famero destes monumentos. Por outra banda estas cruces de pedra contan con figuras de protecci\u00f3n, tanto en Francia (Tesouros Nacionais) como en Galicia (Patrimonio Cultural).\nAs diferentes cruces monumentais.\nPodemos distinguir :\nCruceiro.\nOs cruceiros (\"cruzeiros\" en portugu\u00e9s) son cruces grandes de pedra, lisas ou con figuras esculpidas, sobre longas columnas asentadas nunha plataforma, que se sit\u00faan principalmente nas encrucilladas, \u00e1 beira dos cami\u00f1os, nos l\u00edmites das parroquias e nos adros das igrexas, moi com\u00fans en Galicia, Norte de Portugal e Francia (principalmente na Breta\u00f1a). Nesta definici\u00f3n entrar\u00edan varias das cruces monumentais de Europa de fasqu\u00eda semellante: as cruces galegas, portuguesas, bretoas (\"calvaires\"), as\u00ed como moitas cruces de Francia, Alema\u00f1a e as Illas Brit\u00e1nicas. Tam\u00e9n atopamos exemplos moi illados de cruceiros en todo o norte de Espa\u00f1a. \nCalvario.\nA\u00ednda que en franc\u00e9s \"calvaire\" \u00e9 sin\u00f3nimo de cruceiro, en galego adoita denominar a tr\u00edade de cruces: normalmente a central representa onde foi crucificado Xes\u00fas, e aos lados as d\u00faas cruces dos pecadores. Na Breta\u00f1a adoitan compartir pedestal, ademais coma no caso do Cruceiro do H\u00edo, o granito est\u00e1 moi traballado.\nCruz de mercado.\nExisten exemplos semellantes de cruceiros en Gran Breta\u00f1a en cami\u00f1os ou tam\u00e9n as t\u00edpicas cruces que marcan nas prazas centrais das vilas onde se fai a feira chamadas market crosses (en ingl\u00e9s) ou \"mercat crosses\" (en escoc\u00e9s). En Escocia existen unhas 126, a maior\u00eda do s\u00e9culo XVIII. En Inglaterra moitas veces son monumentos m\u00e1is complexos semellantes aos cruceiros cubertos galegos e portugueses.\n\"Perron\".\nChamadas \"perroen\" en neerland\u00e9s, son columnas de pedra, normalmente rematadas cun orbe (un globo cunha cruz), que se ergueron en cidades que pertenc\u00edan ao antigo principado de Liexa, en B\u00e9lxica e Pa\u00edses Baixos (980-1795). As cruces-columnas simbolizan a liberdade e autonom\u00eda local. \nCruz de termo.\nUnha cruz de termo (en lingua catal\u00e1: \"Creu de terme\") \u00e9 un tipo de fito ou marco chantado noutrora \u00e1 entrada das vilas e cidades coma mostra de piedade do pobo e para o seu fomento entre os viaxantes (finalidade diferente \u00e1 dos cruceiros). At\u00f3pase nalgunhas vilas de Catalu\u00f1a, Arag\u00f3n e Comunidade Valenciana. Consiste nunha cruz monumental, habitualmente de pedra, moi semellante aos cruceiros galegos sobre uns chanzos de planta circular ou poligonal sobre as que se ergue o fuste rematado en n\u00f3, broche ou chapitel, que sustenta a cruz de pedra labrada en cantar\u00eda. \nCruces cubertas.\nSon cruceiros e cruces de termo cunha especie de alpendre, normalmente a catro augas, sostido por catro piares. Constr\u00faense a partir do s\u00e9culo XV, maiormente de estilo g\u00f3tico e renacentista, a\u00ednda que tam\u00e9n atopamos exemplos barrocos. Atopamos exemplos no levante espa\u00f1ol (\"creus cobertes\"), Galicia e Norte de Portugal.\nViacrucis.\nViacrucis neste caso ref\u00edrese ao conxunto de catorce cruces monumentais que representan os diversos momentos da Paix\u00f3n de Cristo que sinalan o percorrido dun cami\u00f1o e onde se adoita rezar ante cada unha delas en memoria do cami\u00f1o que fixo Xes\u00fas Cristo polo Monte Calvario.. Adoitan colocarse nas subidas a montes onde existen santuarios.\n\"Wayside crosses\".\n\"Wayside cross\" \u00e9 o termo empregado en ingl\u00e9s para se referir \u00e1s cruces de pedra \u00e1 beira dos cami\u00f1os (\"Croix de chemin\" en franc\u00e9s) e \u00e1s das encrucilladas (\"croix de carrefour\"), no que eles incl\u00faen os cruceiros galegos, portugueses e bret\u00f3ns, as cruces de termo aragonesas e os cruceiros alem\u00e1ns e dos Alpes. Def\u00ednenos coma cruces nas intersecci\u00f3ns de cami\u00f1os, carreiros ou estradas (pero que tam\u00e9n aparecen en campos e bosques) quepoden estar feitos en madeira, pedra ou metal e que adoitan ter a finalidade de protexer aos cami\u00f1antes e peregrinos de \"lugares perigosos\" (coma os cruceiros galegos). Tam\u00e9n incl\u00fae as \"cruces de conciliaci\u00f3n\" ou (\"stone crosses\"), chantadas onde ocorreu unha desgraza, com\u00fans de Centroeuropa, en Alema\u00f1a, Polonia e a Rep\u00fablica Checa.\nCruces maiores.\nAs cruces maiores (\"High Crosses\" en ingl\u00e9s) son cruces de pedra das Illas Brit\u00e1nicas normalmente moi decoradas que se chantaban en encrucilladas ou leiras. Moitas delas te\u00f1en forma de cruz celta cos t\u00edpicos n\u00f3s. Datan da \u00e9poca medieval temper\u00e1.\n\"Steinkreuze\".\nAs \"Steinkreuze\" (literalmente en alem\u00e1n \"cruz de pedra\"; \"stone cross\" en ingl\u00e9s) son pequenas cruces monumentais de pedra que se achan en Europa Central e miden entre 80\u00a0a\u00a0120 cent\u00edmetros de alto e 40\u00a0a\u00a060 cent\u00edmetros de ancho, normalmente labradas nun s\u00f3 bloque de pedra, normalmente de granito, arenita, calcaria ou basalto. Tr\u00e1tase das cruces ao ar libre m\u00e1is antigas. Noutras zonas, coma na Rep\u00fablica Checa ou Polonia ch\u00e1manlle a unhas cruces semellantes \"cruces da conciliaci\u00f3n\", xa que se erguen onde ocorreu algo malo.\nUnha variante maior destas cruces, por\u00e9n con elementos dos petos de \u00e1nimas son os \"Schaftkreuz\" (\"Shaft cross\" en ingl\u00e9s), co esteo m\u00e1is longo e semellantes aos cruceiros galegos.\nOutras.\nExisten as cruces memoriais, para recordar alg\u00fan evento, por exemplo unha peste, como as chamadas cruces de pestes (\"plague crosses\") no Reino Unido, que non deixan de ser cruceiros. Tam\u00e9n existen as cruces de cume, cruces nos cumes dunha monta\u00f1a ou outeiro que marcan o bico do mesmo, normalmente marcan un fito ou logro. \nTam\u00e9n existen cruces de pedra en lugares como o Tirol ou o leste de Europa (Polonia, Ucra\u00edna, Roman\u00eda, Rusia...)."}
{"id": "323209", "revid": "18868", "url": "https://gl.wikipedia.org/wiki?curid=323209", "title": "Cruz de pedra", "text": ""}
{"id": "323210", "revid": "1505", "url": "https://gl.wikipedia.org/wiki?curid=323210", "title": "Merops (x\u00e9nero)", "text": "Merops \u00e9 un amplo x\u00e9nero de aves da familia Meropidae, que comprende os abellarucos ou abelleiros. Os membros desta familia de aves do Vello Mundo caracter\u00edzanse pola s\u00faa plumaxe de rechamante colorido, corpos delgados e xeralmente plumas da cola centrais alongadas. Predominantemente comen insectos, especialmente abellas e avespas, que capturan no aire. En Galicia est\u00e1n presentes o \"Merops apiaster\" (abellaruco) e detectouse o errante menos com\u00fan \"Merops persicus\" (ver Lista de aves de Galicia).\nTodas as aves comedoras de abellas est\u00e1n clasificadas no x\u00e9nero \"Merops\" e na subfamilia Meropinae ag\u00e1s tres especies asi\u00e1ticas da subfamilia Nyctyornithinae (x\u00e9neros \"Nyctyornis\" e \"Meropogon\").\nAs especies inclu\u00eddas no x\u00e9nero \"Merops\" son:"}
{"id": "323212", "revid": "18868", "url": "https://gl.wikipedia.org/wiki?curid=323212", "title": "Monte Santa Trega", "text": ""}
{"id": "323215", "revid": "54334", "url": "https://gl.wikipedia.org/wiki?curid=323215", "title": "O Castrill\u00f3n, A Coru\u00f1a", "text": "O Castrill\u00f3n \u00e9 un barrio pertencente ao concello da Coru\u00f1a, do cal entrou a formar parte en 1912 trala absorci\u00f3n do concello de Oza.\nHistoria e urbanismo.\nO seu nome obedece a un asentamento castrexo que at\u00e9 o de agora non foi pos\u00edbel localizar con exactitude, mais se te\u00f1en atopado restos arqueol\u00f3xicos na construci\u00f3n do polideportivo que se erguer\u00e1 no cruzamento das avenidas da Concordia e de Casanova de Eir\u00eds.\nO barrio sit\u00faase na parroquia de Oza e acubilla o antigo e centenario cemiterio municipal e a \u00faltima casa consistorial do extinto concello de Oza.\nDe tard\u00eda, irregular e descontinua urbanizaci\u00f3n ten orixes eminentemente rurais. Ata principios do s\u00e9culo XXI varias r\u00faas, algunha delas importantes como Antonio R\u00edos ou a avenida da Concordia, comezadas no franquismo, ti\u00f1an a\u00ednda tramos incompletos.\nAs s\u00faas v\u00edas principais son as avenidas da Concordia (NE-SW) e Casanova de Eir\u00eds (NW-SE). Na s\u00faa contorna at\u00f3panse tres importantes zonas verdes como son a praza de Pablo Iglesias, o parque de Eir\u00eds e o parque de Oza.\nServizos p\u00fablicos.\nOs servizos educativos son fornecidos principalmente polo colexio de educaci\u00f3n primaria Fern\u00e1ndez Latorre e os IES Monelos e Monte das Moas.\nConta cun centro c\u00edvico e biblioteca municipais na praza de Pablo Iglesias.\nA Compa\u00f1\u00eda de Tranv\u00edas da Coru\u00f1a presta os seus servizos coas li\u00f1as 1, 12A e 14.\nSociedade e tradici\u00f3ns.\nOs principais centros de culto relixioso son os templos cat\u00f3licos de Santa Tareixa de Xes\u00fas, no Monti\u00f1o, e Santa Mar\u00eda de Oza.\nO barrio celebra as s\u00faas festas a finais de agosto, como parte das festas de Mar\u00eda Pita."}
{"id": "323216", "revid": "98629", "url": "https://gl.wikipedia.org/wiki?curid=323216", "title": "CATH", "text": "A CATH Protein Structure Classification (Clasificaci\u00f3n da Estrutura das Prote\u00ednas CATH) \u00e9 unha clasificaci\u00f3n de dominios proteicos xer\u00e1rquica e semiautom\u00e1tica publicada en 1997 por Christine Orengo, Janet Thornton e os seus colegas. CATH comparte moitas caracter\u00edsticas xerais co seu principal rival na clasificaci\u00f3n de prote\u00ednas, que \u00e9 SCOP, por\u00e9n ten tam\u00e9n \u00e1reas nas cales os detalles da clasificaci\u00f3n difiren bastante.\nXerarqu\u00eda.\nO nome CATH \u00e9 un acr\u00f3nimo dos catro principais niveis na clasificaci\u00f3n: Clase, Arquitectura, Topolox\u00eda, Homolox\u00eda (das superfamilias).\nCATH define catro clases: principalmente alfa, principalmengte beta, alfa e beta, poucas estruturas secundarias.\nPara comprender mellor o sistema de clasificaci\u00f3n CATH \u00e9 \u00fatil co\u00f1ecer como se constr\u00faen: gran parte deste traballo faise por m\u00e9todos autom\u00e1ticos, pero tam\u00e9n hai importantes elementos manuais que se aplican na clasificaci\u00f3n.\nO primeiro paso \u00e9 separar as prote\u00ednas en dominios. \u00c9 dif\u00edcil facer unha definici\u00f3n inequ\u00edvoca de dominio e esta \u00e9 unha \u00e1rea na que CATH e SCOP se diferencian.\nOs dominios son distribu\u00eddos automaticamente en clases e agrupados base\u00e1ndose na semellanza das secuencias. Estes grupos forman o nivel H da clasificaci\u00f3n. O nivel de topolox\u00eda est\u00e1 formado por comparaci\u00f3ns estruturais de grupos hom\u00f3logos. Finalmente, o nivel de Arquitectura as\u00edgnase manualmente.\nA clasificaci\u00f3n do nivel Clase faise base\u00e1ndose neses 4 criterios:\nPoden atoparse m\u00e1is detalles deste proceso e da comparaci\u00f3n entre SCOP, CATH e FSSP en: Hadley &amp; Jones, 1999 e en Day \"et al.\", 2003."}
{"id": "323217", "revid": "27155", "url": "https://gl.wikipedia.org/wiki?curid=323217", "title": "Structural Classification of Proteins", "text": ""}
{"id": "323218", "revid": "27155", "url": "https://gl.wikipedia.org/wiki?curid=323218", "title": "CATH Protein Structure Classification", "text": ""}
{"id": "323219", "revid": "98629", "url": "https://gl.wikipedia.org/wiki?curid=323219", "title": "Bombardeo de Singapur (1944-1945)", "text": "O bombardeo de Singapur (1944\u20131945) foi unha campa\u00f1a militar dirixida polas forzas a\u00e9reas aliadas durante a segunda guerra mundial. Unidades de bombardeiros de longo alcance das Forzas A\u00e9reas do Ex\u00e9rcito dos Estados Unidos (USAAF) lanzaron 11 ataques a\u00e9reos dirixidos a Singapur, ocupado polo Imperio Xapon\u00e9s, entre novembro de 1944 e marzo de 1945. A maior\u00eda destes ataques \u00edan dirixidos contra a base naval e as instalaci\u00f3ns dos estaleiros da illa. Despois de que os bombardeiros americanos se reorganizasen, os brit\u00e1nicos da Royal Air Force asumiron a responsabilidade das operaci\u00f3ns de minado preto de Singapur, as cales continuaron at\u00e9 o 24 de maio de 1945.\nOs ataques tiveron resultados diversos: o dano m\u00e1is significativo foi provocado na importante base naval de Singapur e no porto comercial. Alg\u00fans ataques sobre estes obxectivos non tiveron \u00e9xito e outros contra instalaci\u00f3ns de almacenaxe de carburante en illas preto de Singapur foron ineficaces. A campa\u00f1a de minado interrompeu o tr\u00e1fico de barcos xaponesos na \u00e1rea de Singapur e provocou a perda de tres barcos e danos noutros dez, pero no foron decisivos no devir da guerra. Por\u00e9n, os ataques a\u00e9reos aliados tiveron \u00e9xito alzando a moral da poboaci\u00f3n civil de Singapur, que cr\u00eda que estes poder\u00edan marcar a inminente liberaci\u00f3n da cidade. O n\u00famero global de v\u00edtimas civ\u00eds dos bombardeos foi baixo, a\u00ednda que un ataque en concreto matou centenares de indixentes e varios traballadores civ\u00eds de instalaci\u00f3ns militares."}
{"id": "323220", "revid": "5132", "url": "https://gl.wikipedia.org/wiki?curid=323220", "title": "Alen Omi\u0107", "text": "Alen Omi\u0107, nado o 6 de maio de 1992 en Tuzla, \u00e9 un xogador profesional de baloncesto esloveno. Cunha estatura de 2,16 metros xoga na posici\u00f3n de pivote para o KK Cedevita Olimpija da ABA Liga.\nTraxectoria profesional.\nOmi\u0107 comezou a xogar coma profesional no Zlatorog La\u0161ko esloveno, equipo co que asinou no ano 2009, e que deixou en 2012. O 30 de agosto de 2012, Omi\u0107 asinou un contrato de catro anos co KK Union Olimpija esloveno.\nEn xullo de 2014, Omi\u0107 disputou a Liga de Ver\u00e1n da NBA cos Brooklyn Nets. \u00d3 ano seguinte disputou de novo a Liga de Ver\u00e1n cos Denver Nuggets.\nO 1 de agosto de 2015, Omi\u0107 asinou un contrato de dous anos co Herbalife Gran Canaria."}
{"id": "323221", "revid": "7523", "url": "https://gl.wikipedia.org/wiki?curid=323221", "title": "Alen Omic", "text": ""}
{"id": "323222", "revid": "23204", "url": "https://gl.wikipedia.org/wiki?curid=323222", "title": "Industrias Ferri", "text": "Industrias Ferri \u00e9 unha empresa galega do sector naval con sede en Gondomar. Ferri dese\u00f1a e fabrica guindastres e equipamento naval.\nHistoria.\nAs orixes da empresa est\u00e1n nun pequeno obradoiro no baixo da casa do pai de Ricardo Fern\u00e1ndez Villar, mec\u00e1nico naval e capit\u00e1n.\nEmpresas do grupo.\nEn 2013 Talleres Carral (O Martinete, A Coru\u00f1a) \u00e9 o fabricante de maquinillas, chigres e cabrestantes m\u00e1is importante de Espa\u00f1a, fundado en 1921, pasou a formar parte do grupo Industrias Ferri S.A.\nA empresa naval belga Brusselle creada en 1929 fabricante de maquinillas e servotim\u00f3ns foi mercada e fusionada con Talleres Carral pasando a chamarse Brusselle Carral Marine."}
{"id": "323223", "revid": "101134", "url": "https://gl.wikipedia.org/wiki?curid=323223", "title": "Kristaps Porzi\u0146\u0123is", "text": "Kristaps Porzi\u0146\u0123is, nado o 2 de agosto de 1995 en Liep\u0101ja, \u00e9 un xogador profesional de baloncesto let\u00f3n que xoga para os Boston Celtics da National Basketball Association (NBA). Cunha estatura de 2,18 metros xoga nas posici\u00f3ns de ala-pivote e pivote.\nTraxectoria profesional.\nPorzi\u0146\u0123is comezou a s\u00faa carreira en varios equipos da s\u00faa localidade natal, antes de fichar polas categor\u00edas inferiores do CB Sevilla no ano 2011. Debutou co primeiro equipo o 29 de setembro de 2012, na derrota do Sevilla contra o CB Murcia.\nO 25 de xu\u00f1o de 2015, Porzi\u0146\u0123is foi elixido na 4\u00aa posici\u00f3n do Draft da NBA de 2015 polos New York Knicks. O 30 de xu\u00f1o de 2015, asinou o seu contrato de rookie cos Knicks.\nO 31 de xaneiro de 2019, Porzi\u0146\u0123is foi traspasado xunto a Trey Burke, Tim Hardaway Jr. e Courtney Lee \u00f3s Dallas Mavericks, a cambio de DeAndre Jordan, Wesley Matthews, Dennis Smith Jr. e d\u00faas futuras elecci\u00f3ns da primeira rolda do Draft.\nO 10 de febreiro de 2022, Porzi\u0146\u0123is e unha elecci\u00f3n da segunda rolda do Draft de 2022 foron traspasados \u00f3s Washington Wizards, a cambio de Spencer Dinwiddie e D\u0101vis Bert\u0101ns.\nO 22 de xu\u00f1o de 2023, os Wizards traspasaron a Porzi\u0146\u0123is \u00f3s Boston Celtics, como parte dun traspaso entre tres equipos que mandou a Marcus Smart \u00f3s Grizzlies, e a Tyus Jones, Danilo Gallinari, Mike Muscala e unha elecci\u00f3n da segunda rolda do Draft de 2023 dos Celtics \u00f3s Wizards."}
{"id": "323224", "revid": "98629", "url": "https://gl.wikipedia.org/wiki?curid=323224", "title": "Operaci\u00f3n Teardrop", "text": "A operaci\u00f3n Teardrop foi unha operaci\u00f3n militar levada a cabo pola Mari\u00f1a dos Estados Unidos entre abril e maio de 1945 para afundir diversos submarinos alem\u00e1ns que se achegaban \u00e1 costa leste dos Estados Unidos e que se cr\u00eda que transportaban bombas volantes V-1. Alema\u00f1a ameazara \u00f3s Estados Unidos de atacar Nova York con bombas V-1 e m\u00edsiles V-2, pero despois da guerra comprobouse que os submarinos non levaban artefactos desa clase.\nA operaci\u00f3n comezouse a preparar a finais de 1944 como unha resposta a informes de intelixencia que afirmaban que Alema\u00f1a estaba preparando un grupo de submarinos armados con m\u00edsiles. Prepar\u00e1ronse dous continxentes antisubmarinos. O plan executouse en abril de 1945 despois de que diversos U-Boot tipo IX sa\u00edsen de Noruega en direcci\u00f3n \u00f3s Estados Unidos. Malia que as condici\u00f3ns meteorol\u00f3xicas adversas reduciron a efectividade dos catro portaavi\u00f3ns de escolta implicados, a gran cantidade de destrutores despregados detectaron e capturaron a maior\u00eda de submarins alem\u00e1ns. As forzas a\u00e9reas canadenses tam\u00e9n participaron na operaci\u00f3n.\nCinco dos sete submarinos do grupo en disposici\u00f3n de atacar \u00f3s EUA foron afundidos, dos cales catro con toda a s\u00faa tripulaci\u00f3n. 33 tripulantes e especialistas do U-546 foron capturados e interrogados violentamente. Un destrutor de escolta foi afundido coa perda da maior parte da s\u00faa tripulaci\u00f3n. A guerra rematou pouco despois e todos os superviventes alem\u00e1ns rend\u00e9ronse. O interrogatorio da tripulaci\u00f3n revelou que os submarinos non dispo\u00f1\u00edan de equipo de lanzamento de m\u00edsiles.\nConsecuencias.\nDespois da rendici\u00f3n alem\u00e1, a Armada dos Estados Unidos mantivo os seus esforzos para determinar se os U-Boot levaban m\u00edsiles. As tripulaci\u00f3ns do U-805 e o U-858 foron interrogadas para confirmar que as s\u00faas naves non levaban equipamento de lanzamento de m\u00edsiles. O \"Kapit\u00e4nleutnant\" Fritz Steinhoff que comandara o U-511 durante as probas con foguetes e que fora capturado despois de render o U-873, foi sometido a t\u00e9cnicas abusivas de interrogatorio en Portsmouth. Pouco despois suicidouse mentres estaba preso nun c\u00e1rcere de Boston, provocando que a mari\u00f1a investigase estes interrogatorios. Un dos interrogadores admitiu telo magoado e correu a voz de que pouco antes de morrer regresara dun interrogatori coa cara visiblemente ensanguentada. Non est\u00e1 claro se os aliados chegaron a co\u00f1ecer a relaci\u00f3n de Steinhoff cos ensaios de foguetes.\nDiversos oficiais da mari\u00f1a avaliaron as t\u00e1cticas empregadas na Operaci\u00f3n Teardrop despois da guerra. Os escoltas a\u00e9reos dos destrutores estaban decepcionados, xa que a s\u00faa habilidade para detectar os submarinos viuse moi limitada polo mal tempo. Malia isto, os avi\u00f3ns tiveron \u00e9xito o facer que os U-boot tivesen que manterse somerxidos, reducindo a s\u00faa velocidade. Por\u00e9n, o historiador e consultor militar Philip K. Lundeberg calificou a operaci\u00f3n como \"unha demostraci\u00f3n cl\u00e1sica non s\u00f3 das t\u00e1cticas coordinadas de caza, derivadas en parte da experiencia brit\u00e1nica, sen\u00f3n tam\u00e9n do profundo impacto da intelixencia nas comunicaci\u00f3ns para impedir o tr\u00e1nsito de submarinos nas zonas de patrulla\". Do mesmo xeito, os brit\u00e1nicos aseveran que as s\u00faas actuaci\u00f3ns de intelixencia no descifrado e intercepci\u00f3n das comunicaci\u00f3ns alem\u00e1s contribu\u00edron en \"virtualmente todos\" os afundimentos de submarinos da Operaci\u00f3n Teardrop.\nA mari\u00f1a empregou unha variante do V-1 para probar a posibilidade de lanzar m\u00edsiles de cruceiro dende submarinos nos anos posteriores \u00e1 guerra. As naves USS-Cusk e USS-Carbonero lanzaron con \u00e9xito m\u00edsiles \"Loon\" nunhas manobras en febreiro de 1947. Despois destes, nos anos seguintes desenvolv\u00e9ronse diversos prototipos de m\u00edsiles que pod\u00edan ser disparados dende submarinos. Estes tests demostraron que era tecnicamente posible que os alem\u00e1ns chegasen a desenvolver armas semellantes se a guerra tivese durado m\u00e1is."}
{"id": "323230", "revid": "98629", "url": "https://gl.wikipedia.org/wiki?curid=323230", "title": "Madcon", "text": "Madcon \u00e9 un d\u00fao musical noruegu\u00e9s formado en 1992 por Yosef Wolde-Mariam e Tshawe Baqwa. Madcon lanzou sete \u00e1lbums at\u00e9 o ano 2018. Son co\u00f1ecidos polo cover de 2007 de \"Beggin'\" de The Four Seasons e polo sinxelo de 2015 \"Don't Worry\" con Ray Dalton.\nMembros.\nYosef Wolde-Mariam.\nYosef Wolde-Mariam, nado o 4 de agosto de 1978, \u00e9 un presentador de televisi\u00f3n e rapeiro et\u00edope-noruegu\u00e9s. Os seus pais son orixinarios de Etiop\u00eda e Eritrea.\nWolde-Mariam medrou en Grefsen, Noruega, e mudouse coa s\u00faa nai a R\u00f8yken, Gr\u00f8nland, Gr\u00fcnerl\u00f8kka e Bekkelaget. En 2012, foi mentor na versi\u00f3n norueguesa de \"The Voice\", co\u00f1ecida como \"The Voice \u2013 Norges beste stemme\", emitida pola televisi\u00f3n norueguesa TV 2.\nTshawe Baqwa.\nTshawe Baqwa, nado o 6 de xaneiro de 1980 en Saarbr\u00fccken, Alema\u00f1a, \u00e9 un rapeiro e presentador de televisi\u00f3n surafricano-alem\u00e1n-noruegu\u00e9s.\nBaqwa mudouse a Sur\u00e1frica cos seus pais cando ti\u00f1a 14 anos, no momento das primeiras elecci\u00f3ns democr\u00e1ticas do pa\u00eds, e m\u00e1is tarde regresou a Noruega para comezar a s\u00faa carreira musical.\nBaqwa ga\u00f1ou na terceira edici\u00f3n da competici\u00f3n norueguesa de baile \"Skal vi danse?\". A\u00ednda que os xu\u00edces finalmente favoreceron \u00e1 finalista Mona Grudt, Baqwa ga\u00f1ou por votaci\u00f3n p\u00fablica. Tam\u00e9n actuou como artista de voz no filme \"Rio\", interpretando o personaxe de Nico."}
{"id": "323248", "revid": "89787", "url": "https://gl.wikipedia.org/wiki?curid=323248", "title": "Listas de Tigre (Enc\u00e9lado)", "text": "As Listas de Tigre de Enc\u00e9lado consisten en catro depresi\u00f3ns lineais \"cuasi-paralelas\" na rexi\u00f3n polar sur da l\u00faa saturniana. A primeira observaci\u00f3n das listas ocorreu o 20 de maio de 2005, observaci\u00f3n feita pola sonda Cassini (a\u00ednda xa foran observadas nun sobrevoo previo, pero dende un \u00e1ngulo oblicuo), este accidente xeol\u00f3xico \u00e9 m\u00e1is notable en imaxes de baixa resoluci\u00f3n polo seu contraste de brillo respecto do terreo circundante. A sonda Cassini obtivo observaci\u00f3ns en resoluci\u00f3ns m\u00e1is altas durante un sobrevoo rasante de Enc\u00e9lado que tivo lugar o 14 de xullo do 2005. Estas observaci\u00f3ns revelan que as listas de tigre poden ser cristas de baixa altitude cunha fenda central. Observaci\u00f3ns feitas con espect\u00f3metro infravermello (en ingl\u00e9s: Infrared Spectrometer - CIRS) amosaron que as listas de tigre te\u00f1en temperaturas superficiais elevadas, indicativo do actual criovulcanismo en Enc\u00e9lado que est\u00e1 centrado nas listas de tigre.\nNomes.\nAs listas de tigre \u00e9 un termo non oficial dado a estas catro \"sulci\" con base no seu albedo distintivo. As \"sulci\" (sucos, fendas e cristas \"cuasi-paralelas\"), como Samarcanda Sulci e Harran Sulci, recibiron nomes de cidades ou pa\u00edses mencionados no libro \"As mil e unha noites\". En novembro do 2006, as listas de tigre recibiron os nomes oficiais de Alexandria Sulcus, Cairo Sulcus, Baghdad Sulcus e Damascus Sulcus (Camphor Sulcus \u00e9 un accidente xeol\u00f3xico menor, que se ramifica a partir de Alexandria Sulcus). As sulci Baghdad e Damascus son as m\u00e1is activas, pola contra Alexandria Sulcus \u00e9 a menos activa.\nAparencia e xeolox\u00eda.\nImaxes da c\u00e1mara ISS a bordo da sonda \"Cassini\" amosaron 4 \"raias de tigre\" que pod\u00edan ser unha serie de depresi\u00f3ns lineais \"cuasi-paralelas\" flanqueadas a cada lado por cristas de baixa altitude. De media, cada lista de tigre ten de 130 km de longo, 100 metros de alto, 2\u00a0km de ancho e uns 500 metros de profundidade. As cristas dos bordos te\u00f1en de media uns 100 metros de altura e 2-4 quil\u00f3metros de ancho. Dada a s\u00faa aparencia e a s\u00faa configuraci\u00f3n xeol\u00f3xica dentro dunha rexi\u00f3n moi deformada tectonicamente, \u00e9 posible que as raias de tigre sexan fracturas tect\u00f3nicas. Con todo, a s\u00faa correlaci\u00f3n coa calor interna e cunhas plumas longas de vapor de auga, suxire que raias de tigre poden se-lo resultado de fisuras na litosfera de Enc\u00e9lado. As raias est\u00e1n espazadas entre si uns 35 quil\u00f3metros. Os extremos de cada lista de tigre difiren no aspecto entre o hemisferio \"anti-saturniano\" e \"pro-saturniano\". No hemisferio \"anti-saturniano\", as raias terminan en curvas con forma de gancho, mentres as puntas do hemisferio \"pro-saturniano\" bif\u00farcanse de xeito dentr\u00edtico.\nPracticamente non se atopou ning\u00fan cr\u00e1ter de impacto en ou preto das raias de tigre, suxerindo unha idade moi nova da superficie. Estimaci\u00f3ns da idade da superficie con base na conta de cr\u00e1teres, deu como resultado unha idade de 4 a 100 mill\u00f3ns de anos, asumindo un fluxo de cr\u00e1teres semellante \u00f3 da l\u00faa, e de 0,5 a 1 mill\u00f3n de anos cando se asume un fluxo constante de cr\u00e1teres.\nComposici\u00f3n.\nOutro aspecto que distingue as raias de tigre do resto da superficie de Enc\u00e9lado \u00e9 s\u00faa composici\u00f3n infrecuente. Case toda a superficie de Enc\u00e9lado est\u00e1 cuberto por un manto de auga xeada de gran fino. As cristas que rodean as raias de tigre est\u00e1n moi a mi\u00fado cubertas de xeo de auga de gran groso. Este material aparece escuro a trav\u00e9s do filtro IR3 da c\u00e1mara da sonda Cassini (lonxitude de onda central de 930 nan\u00f3metros), dando as listas de tigre un aspecto escuro nas imaxes de filtro claro e unha aparencia azul-verdosa en falsas cores, preto do ultravioleta, e en imaxes do infravermello pr\u00f3ximo am\u00f3sanse cunha cor verde. O espectr\u00f3metro de mapeo visual e infravermello (VIMS) tam\u00e9n detectou xeo de di\u00f3xido de carbono e compostos org\u00e1nicos simples retidos dentro das raias de tigre. Non se detectou material org\u00e1nico simple en ning\u00fan outro lugar da superficie de Enc\u00e9lado.\nA detecci\u00f3n de xeo de auga cristalino \u00f3 longo das listas de tigre tam\u00e9n ofrece unha restrici\u00f3n da idade. Auga xeada cristalina gradualmente perde a s\u00faa estrutura cristalina despois de ser arrefriada e someterse \u00f3 contorno da magnetosfera saturnina. P\u00e9nsase que a transformaci\u00f3n do xeo a un gran m\u00e1is fino e a un xeo amorfo de auga, pode levar entre algunhas d\u00e9cadas ata uns miles de anos.\nCriovulcanismo.\nObservaci\u00f3ns da sonda \"Cassini\" feitas durante o sobrevoo do 14 de xullo de 2005, amosaron unha rexi\u00f3n criovolcanicamente activa en Enc\u00e9lado centrada sobre a rexi\u00f3n das raias de tigre. O instrumento CIRS revelou que a rexi\u00f3n das listas de tigre \u00f3 completo (a partir de 70\u00b0 de latitude sur) estaba m\u00e1is quente do esperado, que se est\u00e1 s\u00f3 fose quentada pola luz solar. Observaci\u00f3ns a maior resoluci\u00f3n revelaron que o material m\u00e1is quente preto do polo sur de Enc\u00e9lado reside dentro das fracturas das raias de tigre. Obtiv\u00e9ronse, a partir dos datos do CIRS, temperaturas de entre 113-157 K, significativamente m\u00e1is quentes que os 68 kelvins esperados para esta rexi\u00f3n de Enc\u00e9lado.\nOs datos obtidos polos instrumentos da \"Cassini\" revelaron que a composici\u00f3n das plumas de vapor de auga e xeo era basicamente metano, di\u00f3xido de carbono, e nitr\u00f3xeno que emanaban directamente de g\u00e9iseres situados dentro das fendas das listas de tigre. A cantidade de material dentro das plumas suxire que estas est\u00e1n xeradas por unha masa l\u00edquida preto da superficie. Identific\u00e1ronse m\u00e1is de 100 g\u00e9iseres en Enc\u00e9lado.\nO equipo de Kieffer no 2006 suxeriu que os g\u00e9iseres de Enc\u00e9lado ti\u00f1an a s\u00faa orixe en clatratos, que cando estes eran expostos polos g\u00e9iseres \u00f3 baleiro desprend\u00edan o di\u00f3xido de carbono, nitr\u00f3xeno e metano.\nRelaci\u00f3n co anel E de Saturno.\nAs plumas dos g\u00e9iseres de Enc\u00e9lado son semellantes en composici\u00f3n qu\u00edmica \u00e1s dos cometas, e semellan se-la fonte orixinal do material do anel E. O anel E \u00e9 o anel m\u00e1is exterior e ancho de Saturno (a excepci\u00f3n do difuso e feble anel Phoebe). O anel \u00e9 extremadamente ancho pero moi difuso, composto por xeo microsc\u00f3pico e po, est\u00e1 situado entre as \u00f3rbitas de Mimas e Tit\u00e1n.\nNumerosos modelos matem\u00e1ticos indican que este anel \u00e9 inestable, cunha esperanza de vida de entre 10.000 a 1.000.000 anos, polo tanto, as part\u00edculas que compo\u00f1en o anel deben ser substitu\u00eddas. Enc\u00e9lado orbita dentro deste anel, na s\u00faa parte m\u00e1is estreita pero que \u00e9 \u00f3 mesmo tempo o lugar de maior densidade do anel, o cal levou dende a d\u00e9cada dos 80 a sospeitar que Enc\u00e9lado era a fonte principal de part\u00edculas do anel E. Esta hip\u00f3tese foi confirmada durante os 2 primeiros sobrevoos rasantes que fixo a sonda \"Cassini\" no 2005."}
{"id": "323249", "revid": "50011", "url": "https://gl.wikipedia.org/wiki?curid=323249", "title": "Campionato de Galicia de f\u00fatbol 1919/20", "text": "O Campionato de Galicia da Serie A 1919/20 foi a sexta edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en decembro de 1919 e rematou en marzo de 1920. O primeiro posto do torneo outorgaba a clasificaci\u00f3n para a Copa de Espa\u00f1a.\nParticiparon o Vigo Sporting Club, o Deportivo da Coru\u00f1a, o Real Club Coru\u00f1a e o Pontevedra Athletic Club, por\u00e9n o Real Club Coru\u00f1a retirouse do campionato antes da primeira xornada e o Pontevedra Athletic non se presentou a xoga-los partidos, deixando o torneo nun cara a cara entre o Vigo Sporting e o Deportivo da Coru\u00f1a. O torneo foi disputado en forma de liga a d\u00faas voltas.\nO partido da primeira volta do campionato xogado en Coia entre o Vigo Sporting e o Deportivo da Coru\u00f1a foi ga\u00f1ado por 5\u22121 polos ol\u00edvicos. O 22 de febreiro deb\u00edan xoga-lo Deportivo da Coru\u00f1a e o Vigo Sporting en Riazor o encontro correspondente \u00e1 segunda volta, mais o Vigo Sporting non se presentou alegando que non fora avisado da data do encontro con suficiente antelaci\u00f3n e que estaba interesado en que o partido fose asubiado por un \u00e1rbitro colexiado. A Federaci\u00f3n Galega de F\u00fatbol non considerou v\u00e1lidas as alegaci\u00f3ns e concedeu os puntos do encontro \u00f3 Deportivo, ficando as\u00ed os dous equipos empatados a 10 puntos na conclusi\u00f3n do campionato. A FGF tam\u00e9n acordou que o d\u00eda 29 se xogase en Riazor un encontro de desempate, que finalizou igualado cun 2\u22122 no marcador. A FGF decidiu que se disputase un novo partido de desempate en Oviedo o d\u00eda 14 de marzo. O Vigo Sporting enviou unha reclamaci\u00f3n \u00e1 Real Federaci\u00f3n Espa\u00f1ola de F\u00fatbol e esta acordou considera-lo partido xogado o 29 de febreiro como correspondente \u00e1 segunda volta do campionato, de xeito que xa non se levou a cabo o segundo desempate e foi proclamado campi\u00f3n o Vigo Sporting."}
{"id": "323267", "revid": "98629", "url": "https://gl.wikipedia.org/wiki?curid=323267", "title": "Reloxo Astron\u00f3mico de Praga", "text": "O Reloxo Astron\u00f3mico de Praga (en checo: \"Starom\u011bstsk\u00fd orloj\") \u00e9 un reloxo astron\u00f3mico medieval, localizado en Praga, capital da Rep\u00fablica Checa. Este reloxo foi montado na parede sur da Casa do Concello da praza principal da Cidade Vella. Constit\u00fae unha das atracci\u00f3ns tur\u00edsticas da cidade.\nO reloxo est\u00e1 formado por tres compo\u00f1entes principais: o mostrador ou cuadrante astron\u00f3mico, que representa a posici\u00f3n do Sol e da L\u00faa no ceo, al\u00e9n de amosar varios detalles celestes; a \u201dCami\u00f1ada dos Ap\u00f3stolos\u201d, un espect\u00e1culo mec\u00e1nico que se representa a cada cambio de hora coas figuras dos ap\u00f3stolos e outras esculturas con movemento; e un calendario circular con medall\u00f3ns que representan os meses (ou zod\u00edaco, como aparece nalg\u00fans textos).\nHistoria.\nA parte m\u00e1is antiga do \"Orloj\", composta polo reloxo mec\u00e1nico \u00e9 o mostrador astron\u00f3mico, feito polo reloxeiro Mikulas de Kadan e Jan Sindel, m\u00e1is tarde profesor de matem\u00e1tica e astronom\u00eda da Universidade de Charles, en 1410. Este reloxo \u00e9 o terceiro do seu tipo. O primeiro foi constru\u00eddo en Padua en 1334.\nM\u00e1is tarde (disque en torno de 1490) eng\u00e1dese o calendario circular. Ademais a fachada do reloxo foi decorada con esculturas g\u00f3ticas.\nEn 1552 foi reparado polo mestre-reloxeiro Jan T\u00e1borsk\u00fd, que tam\u00e9n escribiu un relato sobre o mesmo onde menciona que Jan Huze, tam\u00e9n co\u00f1ecido como Hanus, fora o construtor do reloxo; informaci\u00f3n enganosa que non foi corrixida at\u00e9 o s\u00e9culo XX.\nDespois das reparaci\u00f3ns de 1552, o reloxo parou de traballar e foi reparado moitas m\u00e1is veces. No s\u00e9culo XVII, engad\u00edronse as estatuas m\u00f3biles. As figuras dos ap\u00f3stolos, no cume, foron agregadas nunha gran reparaci\u00f3n entre 1865 e 1866.\nO reloxo sufriu moitos danos ao final da segunda guerra mundial cando os alem\u00e1ns apuntaron fogo da artillar\u00eda \u00e1 casa do concello. Toda a \u00e1rea foi queimada, xunto coas esculturas de madeira do \"Orloj\", as\u00ed como a face do calendario, de gran valor art\u00edstico, obra de Josef Manes. A m\u00e1quina orixinal foi reparada e o reloxo volveu ao seu funcionamento normal en 1948.\nExisten algunhas historias pouco realistas sobre a construci\u00f3n do reloxo astron\u00f3mico. Por moito tempo, creuse que fora constru\u00eddo en 1490 polo mestre-reloxeiro Hanus e mailo seu asistente Jakub \u010cech. Outra historia ficticia di que o mesmo reloxeiro foi cegado para que non puidese constru\u00edr outro reloxo semellante.\nO cuadrante astron\u00f3mico.\nO cuadrante astron\u00f3mico \u00e9 a forma mec\u00e1nica do astrolabio, instrumento moi usado na astronom\u00eda medieval. Doutro xeito, o cuadrante pode verse coma un planetario primitivo, que amosa o estado actual do Universo.\nO fondo do cuadrante-mostrador representa o Planeta Terra (con Praga no centro) e o ceo e, na contorna, catro dos principais compo\u00f1entes m\u00f3biles: o anel zodiacal, m\u00e1is interno e que circunda a representaci\u00f3n do planeta, un anel rotatorio externo, unha icona que representa o sol e outra que representan a l\u00faa.\nAs letras de ouro ultra-perif\u00e9ricas nun anel negro arredor do reloxo indican o Tempo Antigo Checo usando s\u00edmbolos co\u00f1ecidos como o numeral Schwabacher.\nFondo estacionario.\nO fondo estacionario representa a Terra e a visi\u00f3n local do ceo. O fondo azul, no centro, representa a Terra e o azul na parte de riba representa a parte do ceo que est\u00e1 enriba da li\u00f1a do horizonte. As \u00e1reas vermellas e negras representan a porci\u00f3n celestial baixo a li\u00f1a do horizonte. Durante o d\u00eda, o sol m\u00f3vese por riba da \u00e1rea azul. Durante o orto e o ocaso, m\u00f3vese polas \u00e1reas avermelladas. A parte vermella ao oeste (esquerda) representa a aurora, as\u00ed como a parte leste, \u00e1 dereita, simboliza o horario do crep\u00fasculo. Esas mesmas regras serven para a localizaci\u00f3n da l\u00faa.\nOs n\u00fameros romanos en dourado, no bordo m\u00e1is externo do c\u00edrculo azul, seguen a escala de 24 horas diarias e mostran o horario local de Praga (fuso horario centroeuropeo). As li\u00f1as douradas curvas, que dividen a parte azul do cuadrante en 12 partes, mostran os \u201chorarios desiguais\u201d. Eses horarios equivalen a un doceavo do tempo transcorrido entre a aurora e o solpor e var\u00edan na proporci\u00f3n na que o tempo de luz de cada d\u00eda aumenta ou dimin\u00fae, conforme a \u00e9poca do ano.\nO anel zodiacal.\nNa \u00e1rea interna do anel negro m\u00e1is externo, hai outro anel m\u00f3bil, que indica os signos do zod\u00edaco e o movemento das estrelas. A pequena estrela dourada sinala o equinoccio de ver\u00e1n (no hemisferio sur \u00e9 o mesmo d\u00eda do equinoccio de inverno); o horario estelar pode lerse na escala cos n\u00fameros romanos.\nA antiga escala de tempo checa.\nNo extremo externo do reloxo, aparecen numerais dourados Schwabacher sobre un fondo negro, que indican o tempo antigo checo (ou \"horas italianas\"), coas medidas comezando en \"1\" no solpor. Ese anel m\u00f3vese durante o ano para coincidir co horario do solpor.\nSol.\nO Sol dourado m\u00f3vese arredor do c\u00edrculo zodiacal, describindo unha elipse. O Sol x\u00fantase co brazo que ten a man dourada, e xuntos amosan o tempo de tres xeitos diferentes:\nAdemais, a distancia entre o Sol e o centro da esfera mostra o tempo entre o anoitecer e o amencer.\nL\u00faa.\nO reloxo amosa, coma no caso do sol, o movemento da L\u00faa na el\u00edptica a\u00ednda que a velocidade moito m\u00e1is r\u00e1pida. A esfera semi-prateada da L\u00faa mostra a fase lunar.\nO espect\u00e1culo da mudanza de horario.\nA mudanza da hora do reloxo acontece cun espect\u00e1culo que comeza coa estatua da morte virando o seu reloxo de area. Ao mesmo tempo, in\u00edciase o desfile dos 12 ap\u00f3stolos. A orde de aparici\u00f3n \u00e9 a seguinte:\nNa xanela esquerda:\nNa xanela dereita:\nA mudanza de horario prod\u00facese despois do carcarexo do galo que se atopa no bico do reloxo.\nOutros detalles arquitect\u00f3nicos da fachada.\nHai alg\u00fans detalles arquitect\u00f3nicos na fachada do reloxo que c\u00f3mpre salientar.\nEstatuas.\nNa fachada do reloxo, al\u00e9n dos ap\u00f3stolos, hai outras oito estatuas, descritas a seguir.\nEstatuas en torno ao cuadrante.\nNos laterais, na parte m\u00e1is alta do cuadrante, existen as seguintes estatuas:\nDo lado esquerdo:\nDo lado dereito:\n\u00c9 curioso que as figuras da Avaricia e da Luxuria sexan representadas coma un axiotista (orixinalmente xudeu, descaracterizado relixiosamente ap\u00f3s a segunda guerra mundial) e dun turco musulm\u00e1n. Outra observaci\u00f3n interesante \u00e9 que a cambio de hora faina a morte.\nEstas catro estatuas representan as catro maiores preocupaci\u00f3ns c\u00edvicas da poboaci\u00f3n praguense da \u00e9poca.\nEstatuas debaixo do cuadrante.\nAs figuras en torno do calendario son, da esquerda para a dereita, un cronista, un anxo, un astr\u00f3nomo e un fil\u00f3sofo. Estas estatuas poden ser interpretadas como as catro fontes m\u00e1is importantes da arte e da cultura praguense da \u00e9poca.\nA roda-calendario.\nO calendario baixo o cuadrante do reloxo \u00e9 unha r\u00e9plica dunha pintura do revivalista checo Josef M\u00e1nes, producida en 1866.\nNesta peza est\u00e1 representado todo o co\u00f1ecemento astron\u00f3mico da \u00e9poca, as\u00ed como doce escenas que representan as catro estaci\u00f3ns clim\u00e1ticas que, ao mesmo tempo, celebran a vida rural da rexi\u00f3n da Bohemia"}
{"id": "323268", "revid": "18868", "url": "https://gl.wikipedia.org/wiki?curid=323268", "title": "Orloj", "text": ""}
{"id": "323269", "revid": "17467", "url": "https://gl.wikipedia.org/wiki?curid=323269", "title": "EBBC (Den Bosch)", "text": ""}
{"id": "323270", "revid": "23204", "url": "https://gl.wikipedia.org/wiki?curid=323270", "title": "Signos do zod\u00edaco", "text": ""}
{"id": "323271", "revid": "5132", "url": "https://gl.wikipedia.org/wiki?curid=323271", "title": "Ploie\u0219ti", "text": ""}
{"id": "323272", "revid": "5132", "url": "https://gl.wikipedia.org/wiki?curid=323272", "title": "BC Dynamo Moscow Region", "text": ""}
{"id": "323275", "revid": "5312", "url": "https://gl.wikipedia.org/wiki?curid=323275", "title": "Reloxo de area", "text": "Un reloxo de area \u00e9 un instrumento mec\u00e1nico que serve para medir un determinado transcurso de tempo. \u00c9, como o cuadrante solar e a clepsidra (reloxo de auga), un dos obxectos m\u00e1is antigos para medir o tempo.\nDescrici\u00f3n.\nEst\u00e1 contitu\u00eddo por dous bulbos de vidro (c\u00f3nicos ou cil\u00edndricos) transparentes que se comunican entre si por un pequeno burato que deixa pasar unha cantidade ou fluxo determinado de material (normalmente area mi\u00fada) dun para o outro - o tempo decorrido en pasar dunha ampola para a outra corresponde, en principio, sempre ao mesmo per\u00edodo de tempo. Fisicamente s\u00f3 require da enerx\u00eda potencial da gravidade para o seu funcionamento. Unha vez que o bulbo superior est\u00e1 baleiro, pode ser invertido para empezar a cronometrar de novo. Factores que infl\u00faen no tempo medido incl\u00faen a cantidade e calidade de area, o talle da amploa e a largura do colo. A\u00ednda que as fontes discrepan sobre o mellor material, alternativas \u00e1 area incl\u00faen po de m\u00e1rmore e a casca de ovo en po.\nUsos.\nEran utilizados decote en nav\u00edos (onde se usaban reloxos de media hora), en igrexas e, nos comezos da utilizaci\u00f3n do tel\u00e9fono, serv\u00eda, nalg\u00fans lugares, para contar o tempo transcorrido nunha chamada (no Norte de Portugal, por exemplo, esta pr\u00e1ctica era com\u00fan nalgunhas casas comerciais).\nFoi moi utilizado na arte para simbolizar a transitoriedade da vida. A morte, por exemplo, \u00e9 moitas veces representada como un esqueleto cunha fouce nunha das mans e un reloxo de area na outra.\nDende o s\u00e9culo XX est\u00e1 en desuso, substitu\u00edndose co reloxo de pulso para saber a hora, e mailo cron\u00f3metro para medir o tempo preciso transcorrido entre dous sucesos. Nos tempos modernos, os reloxos de area son ornamentais, ou se utilizan cando unha medida aproximada \u00e9 de abondo, coma nos temporizadores de ovo para coci\u00f1ar ou en xogos de mesa."}
{"id": "323281", "revid": "138500", "url": "https://gl.wikipedia.org/wiki?curid=323281", "title": "Ruada (discogr\u00e1fica)", "text": "Ruada foi o primeiro selo discogr\u00e1fico galego, creado en 1979. Ti\u00f1a a s\u00faa sede na Coru\u00f1a e publicou discos at\u00e9 1983, ano no que crebou. O selo creouse coa pretensi\u00f3n de dar normalizaci\u00f3n \u00e1 produci\u00f3n discogr\u00e1fica en Galicia.\nHistoria.\nO selo iniciouse en 1979 coa publicaci\u00f3n do \u00e1lbum recompilatorio \"7 anos de canci\u00f3n galega\" e o \u00e1lbum debut da banda Doa, \"O son da estrela escura\"."}
{"id": "323282", "revid": "98629", "url": "https://gl.wikipedia.org/wiki?curid=323282", "title": "Aloe Blacc", "text": "Egbert Nathaniel Dawkins III, nado o 7 de xaneiro de 1979 en Laguna Hills (California) \u00e9 un cantante, produtor, actor \u00e9 m\u00fasico estadounidense m\u00e1is co\u00f1ecido como Aloe Blacc. \u00c9 co\u00f1ecido polos seus sinxelos \"I Need a Dollar\", \"The Man\", e por escribir e intepretar xunto con Avicii as canci\u00f3ns \"Wake Me Up\", que acadou o n\u00famero #1 en 22 pa\u00edses."}
{"id": "323283", "revid": "23204", "url": "https://gl.wikipedia.org/wiki?curid=323283", "title": "Egbert Nathaniel Dawkins III", "text": ""}
{"id": "323285", "revid": "23204", "url": "https://gl.wikipedia.org/wiki?curid=323285", "title": "S\u00e9bastien Chabal", "text": "S\u00e9bastien Chabal, nado o 8 de decembro de 1977 en Valence, Dr\u00f4me, \u00e9 un ex xogador de rugby franc\u00e9s.\nTraxectoria.\nXogou como n\u00famero 8 no equipo profesional franc\u00e9s Bourgoin (1998\u20132004), no equipo ingl\u00e9s Sale Sharks (2004\u20132009), no franc\u00e9s Racing M\u00e9tro 92 Paris (2009\u2013febreiro de 2012) e na selecci\u00f3n de rugby de Francia. Ga\u00f1ou o seu primeiro torneo internacional o 4 de marzo de 2000 contra Escocia. Representou a Francia en 62 partidos marcando seis ensaios; dous contra Italia no Torneo das Seis Naci\u00f3ns 2007; un ensaio ga\u00f1ador do partido contra Inglaterra na Copa do Mundo de Rugby 2007; dous contra Namibia no Campionato do Mundo de Rugby de 2007 e un contra Italia no Torneo das Seis Naci\u00f3ns 2009. Foi un dos deportistas m\u00e1is populares de Francia, polo que moitos xornalistas franceses escibiron e falaron sobre a \"Chabalmania\"."}
{"id": "323286", "revid": "23204", "url": "https://gl.wikipedia.org/wiki?curid=323286", "title": "Chris Baio", "text": "Christopher Baio, nado o 29 de outubro de 1984, \u00e9 un m\u00fasico estadounidense, m\u00e1is co\u00f1ecido por ser o baixista do grupo musical de indie rock Vampire Weekend. Tam\u00e9n \u00e9 produtor musical baixo o nome art\u00edstico Baio, e o seu primeiro \u00e1lbum \"The Names\" foi lanzado con Glassnote Records o 18 de setembro de 2015."}
{"id": "323288", "revid": "56817", "url": "https://gl.wikipedia.org/wiki?curid=323288", "title": "Merops (mitolox\u00eda)", "text": "Varias figuras da mitolox\u00eda grega te\u00f1en o nome Merops (\u039c\u03ad\u03c1\u03bf\u03c8) ou M\u00e9rops. Son as seguintes:"}
{"id": "323289", "revid": "23204", "url": "https://gl.wikipedia.org/wiki?curid=323289", "title": "Christopher Baio", "text": ""}
{"id": "323290", "revid": "27155", "url": "https://gl.wikipedia.org/wiki?curid=323290", "title": "M\u00e9rops", "text": ""}
{"id": "323291", "revid": "7523", "url": "https://gl.wikipedia.org/wiki?curid=323291", "title": "Hapoel Jerusalem BC", "text": ""}
{"id": "323293", "revid": "89787", "url": "https://gl.wikipedia.org/wiki?curid=323293", "title": "Alessandro Gentile", "text": "Alessandro Gentile, nado o 12 de novembro de 1992 en Maddaloni, \u00e9 un xogador profesional de baloncesto italiano que xoga no Aquila Basket Trento da Lega Basket Serie A. Cunha estatura de 2,00 metros pode xogar nas posici\u00f3ns de escolta e ala.\nTraxectoria profesional.\nDe 2007 a 2009, Gentile xogou nas categor\u00edas inferiores do Pallacanestro Treviso. En 2009 chegou \u00f3 primeiro equipo e na tempada 2009-10 xogou 24 partidos, facendo 3.4 puntos e 1.2 rebotes por encontro. En 2011 conseguiu o galard\u00f3n \u00f3 mellor xogador da liga italiana de menos de 22 anos. O 14 de xu\u00f1o de 2011, renovou o seu contrato co Treviso por tres anos.\nEn decembro de 2011, Gentile deixou o Treviso e asinou un contrato de tres tempadas co Olimpia Milano. En xu\u00f1o de 2014, despois de que o Milano conseguira o seu 26\u00ba t\u00edtulo de liga, Gentile foi elixido o mellor xogador das finais da liga.\nO 26 de xu\u00f1o de 2014, Gentile foi elixido na 53\u00aa posici\u00f3n do Draft da NBA de 2014 polos Minnesota Timberwolves. Na mesma noite do Draft foi traspasado \u00f3s Houston Rockets.\nO 30 de outubro de 2018 anunciouse a fichaxe de Gentile por unha tempada polo CB Estudiantes da Liga ACB."}
{"id": "323295", "revid": "25871", "url": "https://gl.wikipedia.org/wiki?curid=323295", "title": "EMBL", "text": "O EMBL, siglas de European Molecular Biology Laboratory (Laboratorio Europeo de Biolox\u00eda Molecular) \u00e9 un instituto de investigaci\u00f3n de biolox\u00eda molecular do que son membros 21 estados, xunto con tres candidatos e dous estados membros asociados. Espa\u00f1a forma parte del desde 1986. O EMBL \u00e9 unha organizaci\u00f3n intergobernamental creada en 1974 financiada con di\u00f1eiro p\u00fablico dos seus estados membros destinado \u00e1 investigaci\u00f3n. A investigaci\u00f3n no EMBL real\u00edzana aproximadamente 85 grupos independentes que abranguen todos os campos da biolox\u00eda molecular. O laboratorio funciona desde cinco sedes: o principal laboratorio est\u00e1 en Heidelberg, e as subsedes est\u00e1n en Hinxton (o European Bioinformatics Institute, EBI), en Inglaterra), Grenoble (Francia), Hamburgo (Alema\u00f1a), e Monterotondo (preto de Roma, Italia). Os grupos e laboratorios de EMBL realizan investigaci\u00f3n b\u00e1sica en biolox\u00eda molecular e medicina molecular e adestran a cient\u00edficos, estudantes e visitantes. A organizaci\u00f3n axuda ao desenvolvemento de servizos, novos instrumentos e m\u00e9todos, e tecnolox\u00eda nos seus estados membros.\nInvestigaci\u00f3ns no EMBL.\nTodos as sedes de EMBL te\u00f1en un campo de investigaci\u00f3n espec\u00edfico. O EMBL-EBI \u00e9 un centro para a investigaci\u00f3n bioinform\u00e1tica e servizos, que desenvolve e mant\u00e9n un grn n\u00famero de bases de datos cient\u00edficas, que son gratu\u00edtas. En Grenoble e Hamburgo, a investigaci\u00f3n c\u00e9ntrase na biolox\u00eda estrutural. A Unidade de Biolox\u00eda do Rato de EMBL est\u00e1 localizada en Monterotondo, Italia. Na sede central de Heidelberg, hai unidades de biolox\u00eda celular e biof\u00edsica, biolox\u00eda do desenvolvemento, xen\u00f3mica e biolox\u00eda computacional e estrutural, xunto con grupos de servizo que complementan os mencionados campos de investigaci\u00f3n.\nNo EMBL fix\u00e9ronse moitos avances cient\u00edficos importantes, principalmente a primeira an\u00e1lise xen\u00e9tica sistem\u00e1tica do desenvolvemento embrional da mosca do vinagre feita por Christiane N\u00fcsslein-Volhard e Eric Wieschaus, polo cal foron galardoados co Premio Nobel de Medicina de 1995.\nPa\u00edses membros.\nVelaqu\u00ed unha lista dos pa\u00edses membros do EMBL ordenados alfabeticamente:\nAdestramento.\nO adestramento avanzado \u00e9 unha das catro misi\u00f3ns principais do EMBL. Ao longo dos anos o Laboratorio estableceu varias actividades de adestramento, das cales o EMBL International PhD Programme (EIPP) \u00e9 a estrela: ten uns 200 estudantes e desde 1997 ten o dereito de conceder unha titulaci\u00f3n propia. Outras actividades son o programa de posdoutorado, que incl\u00fae o EMBL Interdisciplinary Postdoctoral Programme (EIPOD); o European Learning Laboratory for the Life Sciences (ELLS) para adestramento de profesores; e o Visitor Programme.\nCentro de Adestramento Avanzado de EMBL.\nEn marzo de 2010, inaugurouse o EMBL Advanced Training Centre (ATC) no campus principal de Heidelberg. O seu edificio, inspirado na forma da dobre h\u00e9lice, alberga conferencias e proporciona locais para o adestramento.\nCiencia e sociedade.\nO EMBL tam\u00e9n leva a cabo un activo Programa de Ciencia e Sociedade, que ofrece actividades e eventos sobre cuesti\u00f3ns sobre investigaci\u00f3ns nas ciencias da vida para o publico xeral e para a comunidade cient\u00edfica.\nHistoria.\nO EMBL foi ideado por Le\u00f3 Szil\u00e1rd, James Watson e John Kendrew. Os seus obxectivos eran crear un centro de investigaci\u00f3n internacional, similar ao CERN, para poder rivalizar no campo fortemente dominado polos Estados Unidos da biolox\u00eda molecular. Kendrew exerceu como primeiro Director xeral do EMBL ata 1982, e sucedeuno Lennart Philipson. Desde 1993 a 2005 o Director xeral foi Fotis Kafatos, e a este sucedeuno Iain Mattaj, que \u00e9 o cuarto e actual (ano 2015) Director xeral do EMBL."}
{"id": "323296", "revid": "27155", "url": "https://gl.wikipedia.org/wiki?curid=323296", "title": "European Molecular Biology Laboratory", "text": ""}
{"id": "323297", "revid": "27155", "url": "https://gl.wikipedia.org/wiki?curid=323297", "title": "Laboratorio de Biolox\u00eda Molecular Europeo", "text": ""}
{"id": "323298", "revid": "27155", "url": "https://gl.wikipedia.org/wiki?curid=323298", "title": "Laboratorio Europeo de Biolox\u00eda Molecular", "text": ""}
{"id": "323299", "revid": "27155", "url": "https://gl.wikipedia.org/wiki?curid=323299", "title": "Gene ontology", "text": ""}
{"id": "323300", "revid": "895", "url": "https://gl.wikipedia.org/wiki?curid=323300", "title": "Quen a soubera cantar", "text": "Quen a soubera cantar \u00e9 o quinto \u00e1lbum de estudio do grupo galego de folk Fuxan os Ventos. Foi publicado en 1981 polo selo Ruada. \nTr\u00e1tase do \u00faltimo disco da primeira etapa do grupo, que non conseguiu o espallamento que tivera o seu disco anterior, \"Sementeira\" (1978)."}
{"id": "323304", "revid": "131544", "url": "https://gl.wikipedia.org/wiki?curid=323304", "title": "Ratones Paranoicos", "text": "Os Ratones Paranoicos foron unha banda de rock arxentino, fondada no 1986 na cidade de Bos Aires. Orixinalmente foi conformada polos integrantes Juanse (voz e guitarra), Pablo Memi, (baixo), Pablo \"Sarc\u00f3fago\" Cano (guitarra), Rub\u00e9n \"Roy\" Quiroga (bater\u00eda). No outubro de 2007, Fabi\u00e1n \"V\u00f6n\" Quintiero separouse da banda despois dun per\u00edodo no grupo desde 1997.\nAo longo da carreira a banda foi acusada de copia arxentina dos Rolling Stones, ti\u00f1a un reco\u00f1ecemento como unha das maiores bandas da historia do rock arxentino."}
{"id": "323305", "revid": "89787", "url": "https://gl.wikipedia.org/wiki?curid=323305", "title": "Automobiles Gonfaronnaises Sportives", "text": "Automobiles Gonfaronnaises Sportives (tam\u00e9n co\u00f1ecido como AGS e Gonfaron Sports Cars) foi un pequeno construtor franc\u00e9s que competiu en diversas categor\u00edas durante un per\u00edodo de trinta anos, inclu\u00edndo a F\u00f3rmula Un desde a .\nAGS sobrevive como unha pr\u00f3spera escola de conduci\u00f3n de F\u00f3rmula 1, en Le Luc preto de Gonfaron.\nFundaci\u00f3n.\nO equipo foi fundado polo mec\u00e1nico franc\u00e9s, Henri Julien, que rexentaba unha Estaci\u00f3n de servizo, o \"Garage de l'Avenir\", en Gonfaron, unha vila francesa de provincias. A finais de 1950 comezos de 1960, Julien participaba regularmente en carreiras das clases de menores. A\u00ednda que non era un piloto excepcional, o co\u00f1ecemento t\u00e9cnico que adquiriu finalmente levouno a iniciar a construci\u00f3n de coches de carreiras.\nPrimeiro coche.\nO primeiro coche de Julien, o AGS JH1, viu a luz do d\u00eda no ano 1969. Foi un pequeno \"monopraza\", para competir na \"F\u00f3rmula Francia\". O coche foi dese\u00f1ado polo ex aprendiz de Julien, o mec\u00e1nico belga Christian Vanderpleyn, que estivera no garaxe (e co equipo de carreiras) desde finais de 1950 e que se quedar\u00eda ata 1988. AGS seguiu adiante e produciu o seu propio coche de F\u00f3rmula 3, era ambicioso, pero non o suficientemente bo para competir seriamente cos Martinis que dominaron esa serie na d\u00e9cada de 1970.\nF\u00f3rmula 2.\nAGS deu outro paso adiante en 1978, cando o equipo comezou a competir no campionato europeo de F\u00f3rmula 2. A\u00ednda as\u00ed, o coche, continuaba sendo o AGS JH15, dese\u00f1o propio (de Vanderpleyn), construci\u00f3n propia e pilotaxe propio. A F\u00f3rmula 2 foi unha competici\u00f3n dif\u00edcil para o pequeno equipo, nas carreiras de 1978 e 1979 non anotaron ning\u00fan punto do campionato. A d\u00e9cada de 1980 foi algo mellor. AGS foi un dos poucos equipos que corr\u00eda cos seus propios coches (Maurer, Minardi e Merzario foron os outros), e, finalmente, o equipo foi capaz de sumar puntos con regularidade. Pronto tam\u00e9n chegaron algunhas vitorias. AGS fixo historia cando o piloto Philippe Streiff ga\u00f1ou a \u00faltima carreira de F\u00f3rmula 2 en 1984, utilizando un AGS JH19C.\nF\u00f3rmula 3000.\nEn 1985, AGS cambiou \u00e1 F\u00f3rmula 3000. Co JH20, baseado no Duqueine VG4. O JH20 utilizaba un motor de Cosworth DFV fornecido a trav\u00e9s da firma su\u00edza de tuning Mader. \nOs resultados foron mediocres en 1985 e 1986.\nF\u00f3rmula Un.\nComezos.\nA finais do ver\u00e1n de , AGS participou no Gran Premio de Italia en Monza, a s\u00faa primeira carreira de F\u00f3rmula Un. A estrutura era un tanto estra\u00f1a. O equipo non ti\u00f1a m\u00e1is de 7 empregados e a\u00ednda ti\u00f1a a s\u00faa sede no \"Garage de l'Avenir\" en Gonfaron. Comparado coas instalaci\u00f3ns de Williams, McLaren ou Ferrari, eran rid\u00edculas.\nAGS presentou un coche dese\u00f1ado unha vez m\u00e1is por Vanderpleyn. O JH21C era unha estra\u00f1a mestura entre os antigos veh\u00edculos AGS de F3000 con partes de Renault F1 que foron utilizadas amplamente. O coche estaba impulsado por un ben utilizado motor Motori Moderni turbo (a \u00fanica vez que estes motores desenvolvidos por Carlo Chiti foron entregados a un equipo cliente) e pilotado polo italiano Ivan Capelli. Unhas semanas antes, o coche fora probado en Paul Ricard por Didier Pironi, que pilotaba un coche de F1 por primeira vez desde que rompera unha perna nun accidente no Gran Premio de Alema\u00f1a de 1982. Debido a problemas t\u00e9cnicos, nin no seu primeiro intento, nin na seguinte carreira en Portugal Capelli logrou chegar ao final.\nNa primeira tempada completa do equipo na F1 en , Vanderpleyn dese\u00f1ou o JH22, que utilizaba un motor de aspiraci\u00f3n normal, o Cosworth DFZ, era moi parecido ao JH21C. O coche foi pilotado inicialmente por Pascal Fabre, que pilotara para o equipo na F\u00f3rmula 2 en 1982. Demostrou ser un piloto fiable, terminando oito das nove primeiras carreiras, pero nunca estivo na pelexa para sumar puntos e non puido cualificarse en tres ocasiones. AGS mellorou nas d\u00faas \u00faltimas carreiras da tempada, cando Fabre foi substitu\u00eddo polo brasileiro Roberto Moreno (que tivo a s\u00faa primeira oportunidade na F\u00f3rmula Un desde 1982, cando non puidera cualificar cun Lotus oficial). En Adelaide, Moreno anotou o primeiro punto no campionato de AGS, o que significou que o equipo terminou a tempada empatado a puntos cos equipos mellor financiados de Ligier e March.\nRelevo.\nEn , AGS presentou un novo coche, o JH23, e a Philippe Streiff como \u00fanico piloto do equipo. Streiff pilotou r\u00e1pido e cualificouse en todas as carreiras, pero viu a bandeira a cadros s\u00f3 catro veces, en todas as demais carreiras dese ano sufriu fallas t\u00e9cnicas ou accidentes. Financeiramente, o ano empezou ben e terminou en desastre. AGS ti\u00f1a un patrocinador s\u00f3lido, o grupo franc\u00e9s Bouygues, que prometeu apoiar non s\u00f3 a actividade de carreiras, sen\u00f3n tam\u00e9n a realizaci\u00f3n dunha nova f\u00e1brica f\u00f3ra de Gonfaron. Logo de que AGS comezara a traballar na nova instalaci\u00f3n, Bouygues retirouse do equipo, deixando a Julien sen ning\u00fan tipo de apoio. Para salvar ao equipo, finalmente tivo que vendelo a Cyril de Rouvre, un empresario franc\u00e9s con diferentes ambici\u00f3ns.\nDificultades.\nAs cousas foron de mal a peor. A nova direcci\u00f3n do equipo cambiaba con frecuencia (por exemplo Vanderpleyn marchou a Coloni) e trouxo unha gran desorde. O peor estaba por vir, Streiff quedou tetrapl\u00e9xico nun accidente nunhas probas no Brasil antes da tempada de .\nFoi substitu\u00eddo por Gabriele Tarquini, que sorprendeu con algunhas grandes actuaci\u00f3ns na primeira metade da tempada. Estivo moi preto dos puntos, tanto no Gran Premio de M\u00f3naco de 1989 como no Gran Premio dos Estados Unidos de 1989, pero retirouse nas d\u00faas carreiras. Daquela as cousas foron mellor no Gran Premio de M\u00e9xico de 1989, onde terminou sexto e sumou o seu primeiro punto. Pero logo deste \u00e9xito, o equipo nunca foi capaz de volver a ser competitivo de novo.\nNa segunda parte da tempada , o equipo tivo que pre cualificar, unha tarefa que estivo a piques de non lograr Gabriele Tarquini e Yannick Dalmas. AGS logo terminou 15\u00ba no Campionato de Construtores, igualados cos Lolas utilizados polo equipo Larrousse. Durante os meses de ver\u00e1n, houbo fortes rumores de que AGS non tardar\u00eda en utilizar un novo motor W12 desenvolvido polo dese\u00f1ador franc\u00e9s Guy N\u00e8gre. Esta estra\u00f1a m\u00e1quina MGN (\"Moteurs Guy N\u00e8gre\") viu a luz do d\u00eda a finais de 1988 e foi probada nun vello chasis AGS JH22 no ver\u00e1n de 1989. Estaba claro que AGS non estaba relacionado con estas probas, eran intentos completamente privados de N\u00e8gre. O motor nunca atopou sitio nun Gran Premio, pero anunciouse que se utilizar\u00eda nas 24 Horas de Le Mans de 1990 nun coche chamado Norma M6. O coche foi presentado e tratou de correr, pero non se clasificou por problemas de motor.\nPara rematar, AGS tivo que usar de novo motores Cosworth en . Ese ano non trouxo ningunha mellora, o noveno posto de Dalmas no Gran Premio de Espa\u00f1a de 1990 foi o mellor resultado e no comezo da tempada o equipo estaba obviamente preto do seu fin. Ao equipo falt\u00e1balle di\u00f1eiro. (No primeiro Gran Premio de 1991 en Phoenix o equipo nin sequera ti\u00f1a cartos para comprar o xantar, e o persoal ti\u00f1a que pagalo do seu propio peto). Na carreira en se, Tarquini terminou oitavo, foi a \u00faltima chegada a meta dun coche AGS. De Rouvre vendeu o equipo aos empresarios italianos, Patrizio Cant\u00f9 e Gabriele Raffanelli. O cambio foi m\u00ednimo, ag\u00e1s na ali\u00f1aci\u00f3n de pilotos (Stefan Johansson foi substitu\u00eddo por Fabrizio Barbazza) e as cores dos coches (que agora eran azul, vermello e amarelo no canto de branco). Un novo coche, o JH27, presentouse a principios de outono, pero para ent\u00f3n o equipo estaba de novo en quebra, polo que os italianos pecharon as portas logo do Gran Premio de Espa\u00f1a de 1991.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "323306", "revid": "89787", "url": "https://gl.wikipedia.org/wiki?curid=323306", "title": "Lista de elecci\u00f3ns no Draft dos Montreal Canadiens", "text": "Esta \u00e9 unha lista completa de xogadores de h\u00f3ckey sobre xeo seleccionados polos Montreal Canadiens no \"draft\" da National Hockey League. A lista include a todos os xogadores que foron elixidos, a\u00ednda que non chegaran a xogar no equipo.\nLenda.\n Xogou canto menos un partido cos Canadiens&lt;br&gt;\n Xogou toda a s\u00faa carreira cos Canadiens&lt;br&gt;\n() Xogador introducido no Hockey Hall of Fame&lt;br&gt;\n() N\u00famero retirado dos Canadiens\nElecci\u00f3ns no \"draft\".\n\"As estat\u00edsticas est\u00e1n actualizadas \u00e1 tempada 2014-15 e amosan os seus rexistros totais da liga regular durante a s\u00faa carreira na NHL. Vitorias, derrotas, empates, derrotas na pr\u00f3rroga e media de goles en contra apl\u00edcanse aos porteiros e son empregados s\u00f3 para estes xogadores.\""}
{"id": "323309", "revid": "1131", "url": "https://gl.wikipedia.org/wiki?curid=323309", "title": "Parque-xard\u00edn bot\u00e1nico e carballeira de Caldas de Reis", "text": "O Parque-xard\u00edn bot\u00e1nico e carballeira de Caldas de Reis \u00e9 un xard\u00edn bot\u00e1nico situado de xeito linear nas marxes do r\u00edo Umia, coincidindo co paso do cami\u00f1o portugu\u00e9s, en Caldas de Reis, Pontevedra.\nHistoria.\nA s\u00faa historia rem\u00f3ntase ao ano 1863, cando estaban en todo o seu auxe os balnearios de augas termais, o que impulsou o proxecto dunha alameda en Caldas, que vinte anos despois era o Parque-Xard\u00edn e Carballeira. Recibiu o Premio Gran de \u00c1rea 2012 do Colexio Oficial de Arquitectos de Galicia outorgado conxuntamente ao concello, como promotor e ao estudo de arquitectura \"Cerreda y Lorenzo Arquitectos\".\nColecci\u00f3ns.\nNeste enclave at\u00f3panse unha morea de especies arb\u00f3reas, na s\u00faa gran maior\u00eda ex\u00f3ticas, procedentes sobre todo de Am\u00e9rica. \u00c9 salient\u00e1bel a s\u00faa colecci\u00f3n de camelias, sendo dignos de menci\u00f3n dous antigos exemplares de camelia do Xap\u00f3n \"Mathotiana Alba\" dunha consider\u00e1bel envergadura. O Parque-Xard\u00edn e Carballeira, declarado Ben de Interese Cultural (BIC), pos\u00fae entre os seus exemplares catro \u00e1rbores consideradas Monumentos Naturais.\nServizo.\nAmais do seu contido natural, este espazo empr\u00e9gase como lugar de encontro de diversos actos ao longo do ano, un exemplo son as festas patronais e sobre todo o festival de musical Cultura Quente e Kaldarte."}
{"id": "323310", "revid": "55340", "url": "https://gl.wikipedia.org/wiki?curid=323310", "title": "La playa de los ahogados", "text": ""}
{"id": "323311", "revid": "89787", "url": "https://gl.wikipedia.org/wiki?curid=323311", "title": "Instituto Su\u00edzo de Bioinform\u00e1tica", "text": "O Instituto Su\u00edzo de Bioinform\u00e1tica, moi co\u00f1ecido polas s\u00faas siglas en ingl\u00e9s SIB (de Swiss Institute of Bioinformatics) \u00e9 unha fundaci\u00f3n acad\u00e9mica sen \u00e1nimo de lucro que federa as actividades bioinform\u00e1ticas de Su\u00edza, cuxos servizos son moi utilizados internacionalmente.\nO instituto foi creado o 30 de marzo de 1998 e a s\u00faa misi\u00f3n \u00e9 fornecer recursos bioinform\u00e1ticos b\u00e1sicos \u00e1 comunidade de investigadores das ciencias da vida nacional e internacional en campos como a xen\u00f3mica, prote\u00f3mica e biolox\u00eda de sistemas e tam\u00e9n liderar e coordinar o campo da bioinform\u00e1tica en Su\u00edza. En concreto, promove a investigaci\u00f3n, desenvolve bases de datos e tecnolox\u00edas de computaci\u00f3n, e est\u00e1 implicado en actividades de ensinanza e servizos.\nHistoria.\nO Instituto foi creado orixinalmente para proporcionar un marco para o financiamento estable a longo prazo da base de datos Swiss-Prot e o nodo Swiss EMBnet. Isto debeuse a que Swiss-Prot sufriu unha importante crise de financiamento en 1996, que fixo que os l\u00edderes dos cinco grupos de investigaci\u00f3n activos en bioinform\u00e1tica en Xenebra e Lausana, Ron Appel, Amos Bairoch, Philipp Bucher, Victor Jongeneel Manuel Peitsch creasen o SIB. Unha vez creado, o Instituto puido despois solicitar financiamento segundo as leis su\u00edzas que permiten que o goberno achegue ata un 50% dos gastos en infraestruturas de investigaci\u00f3n e ensinanza vitais.\nO primeiro director do Instituto foi Victor Jongeneel, seguido de Ernest Feytmans entre 2001 e 2007. Desde o 1 de outubro de 2007, O Instituto est\u00e1 dirixido por Ron Appel, un dos seus membros fundadores.\nOrganizaci\u00f3n.\nO SIB \u00e9 unha federaci\u00f3n de grupos de investigaci\u00f3n con bioinform\u00e1ticos afiliados a instituci\u00f3ns socias do SIB: as universidades de Basilea, Berna, Friburgo, Xenebra, Lausana, Lugano e Z\u00fcrich, os Institutos Federais de Tecnolox\u00eda en Lausana e Z\u00fcrich, o Instituto Friedrich Miescher para a Investigaci\u00f3n Biom\u00e9dica, e a Escola de Xenebra de Administraci\u00f3n de Empresas (HEG). Os grupos actuais de investigaci\u00f3n do SIB est\u00e1n localizados en Basilea, Berna, Friburgo, Xenebra, Lausana, Lugano e Z\u00fcrich.\nO SIB federa 52 servizos de investigaci\u00f3n e grupos de infraestruturas, que re\u00fanen un total de 650 cient\u00edficos en campos tan variados como a prote\u00f3mica, transcrit\u00f3mica, xen\u00f3mica, biolox\u00eda de sistemas, bioinform\u00e1tica estrutural, bioinform\u00e1tica evolutiva, modelizaci\u00f3n, obtenci\u00f3n de imaxes, biof\u00edsica, xen\u00e9tica de poboaci\u00f3ns e bioinform\u00e1tica cl\u00ednica.\nO SIB organiza unha xuntanza cient\u00edfica anual denominada [BC]2 Basel Computational Biology Conference.\nRecursos bioinform\u00e1ticos b\u00e1sicos.\nO Instituto ofrece unha ampla variedade de recursos para a comunidade de investigadores de ciencias da vida, a maior\u00eda dos cales son accesibles por medio de ExPASy, o portal de recursos bioinform\u00e1ticos do SIB. Entre estes recursos est\u00e1n:\nBases de datos.\nO SIB desenvolve e mant\u00e9n bases de datos de categor\u00eda internacional, como UniProtKB/Swiss-Prot (base de datos de secuencias de prote\u00ednas curada que ten un alto nivel de anotaci\u00f3n), neXtProt (plataforma de co\u00f1ecementos de prote\u00ednas centrada en humanos), o repositorio SWISS-MODEL (modelos de estrturas de prote\u00ednas tridimensionais), STRING (redes de interacci\u00f3ns de prote\u00ednas para biolox\u00eda de sistemas), SwissRegulon (redes regulatorias da transcrici\u00f3n de todo o xenoma), Eukaryotic Promoter Database (EPD), SWISS-2DPAGE (base de datos de electroforese en xel bidimensional), WORLD-2DPAGE Repository (repositorio de xeles bidimensionais), mirz (atlas de expresi\u00f3n dos ARN pequenos), CLIPZ (bases de datos de sitios de uni\u00f3n de prote\u00ednas que se unen ao ARN), PROSITE (familias e dominios proteicos), MyHits (secuencias e motivos de prote\u00ednas), CleanEx (datos de expresi\u00f3n x\u00e9nica), Bgee (base de datos para recuperar e comparar os patr\u00f3ns da exresi\u00f3n de xenes entre especies animais), OpenFlu (bases de datos de virus da influenza animais e humanos), ViralZone (portal para entradas de UniProtKB virais), GlycoSuiteDB (base de datos de glicanos), SugarBindDB (base de datos de uni\u00f3n a azucres de pat\u00f3xenos ou \"Pathogen Sugar-Binding Database\"), OrthoDB (o cat\u00e1logo xer\u00e1rquico de ort\u00f3logos eucariotas), miROrtho (o cat\u00e1logo de xenes animais de microARN), e ImmunoDB (xenes inmunorrelacionados de insectos e familias de xenes).\nFerramentas inform\u00e1ticas.\nO SIB desenvolve e subministra programas inform\u00e1ticos para a comunidade de investigadores de ciencias da vida global, como SWISS-MODEL (modelizaci\u00f3n de homolox\u00edas na estrutura das prote\u00ednas), SwissDock/EADock (atraque de ligandos), ISA (ferramenta de bi-agrupamento integrativo), PPA (modularizaci\u00f3n acoplada de varios conxuntos de datos), Melanie (plataforma de an\u00e1lise de xeles bidimensionais), MSight (software para imaxes LC-MS e an\u00e1lise para espectrometr\u00eda de masas), OMA (matriz de ortolox\u00eda), DeepView/Swiss-PdbViewer (visualizacion de prote\u00ednas, modelizaci\u00f3n e an\u00e1lise), e utilidades Newick (procesamento de \u00e1rbores filoxen\u00e9ticas de alto rendemento).\nServizos b\u00e1sicos.\nO SIB xestiona varios servizos b\u00e1sicos bioinform\u00e1ticos que proporcionan apoio estat\u00edstico e inform\u00e1tico, e tam\u00e9n servizos e consellos para os cient\u00edficos das ciencias da vida, o que lles permite realizar os seus proxectos de investigaci\u00f3n e analizar os datos resultantes. Hai servizos b\u00e1sicos para investigaci\u00f3n en xen\u00f3mica, transcrit\u00f3mica e prote\u00f3mica. O SIB tam\u00e9n mant\u00e9n o centro de computaci\u00f3n de alto rendemento Vital-IT, que proporciona recursos computacionais, apoio ao desenvolvemento e consulta para a comunidade de ciencias da vida su\u00edza tanto acad\u00e9mica coma industrial. A infraestrutur Vital-IT est\u00e1 distribu\u00edda en tres localizaci\u00f3ns: Universidade de Lausana, EPFL e Universidade de Xenebra. Tam\u00e9n se fornecen recursos de computaci\u00f3n e expertos bioinform\u00e1ticos na \u00e1rea de Basilea por medio de sciCORE [BC]2, o Centro de Biolox\u00eda Computacional de Basilea.\nEducaci\u00f3n e adestramento.\nUnha das prioridades do SIB \u00e9 promover e coordinar a educaci\u00f3n en bioinform\u00e1tica. Os membros do SIB est\u00e1n, directa ou indirectamente, implicados en varios cursos de bioinform\u00e1tica en todos os niveis educativos, desde bacharelato a estudos universitarios e de posgrao, e no adestramento especializado de cient\u00edficos do eido das ciencias da vida.\nO SIB promove tam\u00e9n unha rede de adestramento de doutoramento en bioinform\u00e1tica, que est\u00e1 aberto a estudantes graduados en escolas su\u00edzas de educaci\u00f3n superior. Os obxectivos desta rede son dous:\nCiencia popular.\nO SIB est\u00e1 tam\u00e9n implicado nun esforzo para traer a inform\u00e1tica ao p\u00fablico leigo. Comprender a crecente importancia desta ciencia relativamente recente na sociedade de hoxe \u00e9 algo fundamental. Nun futuro non moi distante, os pacientes recibir\u00e1n resultados directamente xerados por m\u00e9todos bioinform\u00e1ticos. Desde o ano 2000, para aumentar o interese p\u00fablico, o SIB participou en numerosas feiras da ciencia, creou d\u00faas revistas en li\u00f1a, e exposici\u00f3ns de portas abertas e, en 2012, unha exhibici\u00f3n virtual."}
{"id": "323312", "revid": "27155", "url": "https://gl.wikipedia.org/wiki?curid=323312", "title": "Swiss Institute of Bioinformatics", "text": ""}
{"id": "323313", "revid": "27155", "url": "https://gl.wikipedia.org/wiki?curid=323313", "title": "SIB", "text": ""}
{"id": "323314", "revid": "89787", "url": "https://gl.wikipedia.org/wiki?curid=323314", "title": "David O. Russell", "text": "David Owen Russell, nado en Nova York o 20 de agosto de 1958 \u00e9 un director, guionista e produtor cinematogr\u00e1fico estadounidense.\nTraxectoria.\nRussell naceu en Nova York, fillo de Maria Muzio e Bernard Markovski Russell. Os seus pais traballaban para Simon &amp; Schuster, onde o seu pai era presidente de vendas e a s\u00faa nai secretaria. O seu pai era de orixe xud\u00eda rusa e a s\u00faa nai italiana americana.\nRussell graduouse en artes no Amherst College, onde estudou tam\u00e9n ingl\u00e9s e ciencias pol\u00edticas, en 1981. A s\u00faa tese tratou sobre a intervenci\u00f3n estadounidense en Chile entre 1963 e 1973.\nTras graduarse viaxou a Nicaragua, onde deu clases de literatura nun programa sandinista. Traballou tam\u00e9n en pequenos empregos, inclu\u00edndo de camareiro.\nEn Boston dirixiu un documental sobre os inmigrantes paname\u00f1os que o levou a un posto de axudante de produci\u00f3n na serie de PBS \"Smithsonian World\". En 1987 escribiu, produciu e dirixiu \"Bingo Inferno: A Parody on American Obsessions\".\nA s\u00faa primeira longametraxe foi a comedia negra \"Spanking the Monkey\" e acadou o \u00e9xito con \"Tres reis\".\nEntre 2010 e 2013 logrou tres candidaturas ao Oscar ao mellor director, con \"The Fighter\", \"Silver Linings Playbook\" e \"American Hustle\"."}
{"id": "323315", "revid": "98629", "url": "https://gl.wikipedia.org/wiki?curid=323315", "title": "Henry Koster", "text": "Hermann Kosterlitz, nado en Berl\u00edn (Alema\u00f1a) o 1 de maio de 1905 e finado en Camarillo (California) o 21 de setembro de 1988 foi un director de cinema de orixe alem\u00e1 que traballou nos Estados Unidos, co\u00f1ecido como Henry Koster.\nTraxectoria.\nKoster naceu en Berl\u00edn, fillo dun vendedor que abandonou o fogar cando o seu fillo a\u00ednda era novo. Entrou no mundo do cinema sobre 1910 cando o seu t\u00edo abriu un dos primeiros cines de Berl\u00edn. A nai de Koster tocaba o piano para acompa\u00f1ar os filmes mentres o seu fillo os v\u00eda.\nKoster rematou o instituto en Berl\u00edn mentres traballaba como escritor de relatos e debuxante e despois foi contratado por unha compa\u00f1\u00eda cinematogr\u00e1fica como guionista, pasando logo a ser axudante do director Curtis Bernhardt. Un d\u00eda que Bernhardt caeu enfermo pediulle a Koster que o substitu\u00edse.\nKoster tivo problemas pola s\u00faa orixe xud\u00eda e sab\u00eda que ti\u00f1a que marchar. Tras perder os nervios un d\u00eda marchou directamente \u00e1 estaci\u00f3n e colleu un tren a Francia, onde volveu ser contratado por Bernhardt, que marchara con anterioridade. Pasou logo a Budapest, onde co\u00f1eceu e casou con Kato Kiraly en 1934. Dous anos despois conseguiu un contrato para traballar con Universal Pictures en Hollywood. A\u00ednda que non falaba ingl\u00e9s, o estudio convenceuno para dirixir \"Three Smart Girls\", con Deanna Durbin. O filme foi un \u00e9xito e evitou a bancarrota da Universal.\nNun club nocturno de Nova York descubriu a Abbott and Costello e convenceu \u00e1 Universal para contratalos. O seu primeiro filme foi \"One Night in the Tropics\". A protagonista feminina, Peggy Moran, converteuse na segunda esposa de Koster en 1942. Cando casaron prometeulle que estar\u00eda en todos os seus filmes. F\u00edxoo, mais cunha estatua dela.\nDurante a segunda guerra mundial Koster foi considerado un inimigo infiltrado a pesar da s\u00faa fuxida da Alema\u00f1a nazi e tivo que quedar na casa, recibindo as visitas de\nCharles Laughton, co que xogaba ao xadrez.\nA s\u00faa carreira trala guerra foi tam\u00e9n afortunada: foi candidato ao Oscar ao mellor director por \"The Bishop's Wife\" (1947); dirixiu o \u00e9xito de James Stewart \"Harvey\" (1950) e o primeiro filme estadounidense de Richard Burton, \"My Cousin Rachel\". En 1953 foi o director de \"The Robe\", primeiro filme en CinemaScope.\nRetirouse en 1965 e dedicou o resto da s\u00faa vida \u00e1 pintura."}
{"id": "323316", "revid": "89787", "url": "https://gl.wikipedia.org/wiki?curid=323316", "title": "Miles Kane", "text": "Miles Peter Kane, nado en Birkenhead o 17 de marzo de 1986, \u00e9 un m\u00fasico ingl\u00e9s, m\u00e1is co\u00f1ecido por ser membro principal de The Last Shadow Puppets e exmembro de The Rascals, antes de que a banda anunciara a s\u00faa en agosto de 2009.\nAdemais, comezou a s\u00faa carreira en solitario \u00f3 tempo que contin\u00faa como membro de The Last Shadow Puppets. O seu primeiro \u00e1lbum en solitario, \"Colour of the Trap\", foi lanzado o 9 de maio de 2011, e o seguinte, \"Don't Forget Who You Are\", foi lanzado o 3 de xu\u00f1o de 2013."}
{"id": "323317", "revid": "23204", "url": "https://gl.wikipedia.org/wiki?curid=323317", "title": "Miles Peter Kane", "text": ""}
{"id": "323319", "revid": "23204", "url": "https://gl.wikipedia.org/wiki?curid=323319", "title": "Merops persicus", "text": "O Merops persicus \u00e9 unha especie de aves da familia dos abellarucos, Meropidae. Cr\u00eda no Norte de \u00c1frica e no Oriente Pr\u00f3ximo desde o leste de Turqu\u00eda a Casaquist\u00e1n e a India. Alg\u00fans exemplares desde o norte de \u00c1frica voan m\u00e1is ao norte e poden aparecer como aves errantes principalmente en Italia e Grecia, e a especie tense detectado tam\u00e9n en Galicia, polo que figura na Lista de aves de Galicia, na que se lle d\u00e1 o nome de abellaruco de cara azul. Xeralmente \u00e9 unha ave moi migratoria, que inverna na \u00c1frica tropical, a\u00ednda que algunhas poboaci\u00f3ns cr\u00edan e viven arredor do Sahel.\nDescrici\u00f3n.\nEsta especie, igual que outros abellarucos, ten unha plumaxe moi coloreada, e un peteiro fino. \u00c9 predominantemente verde; a s\u00faa cara \u00e9 azul na parte lateral cunha banda negra ocular, e unha gorxa amarela e casta\u00f1a, e peteiro negro. Pode chegar a ter unha lonxitude de 31\u00a0cm, e as s\u00faas plumas alongadas centrais da cola engaden outros 7\u00a0cm m\u00e1is \u00e1 lonxitude. Os sexos son moi semellantes, mais as plumas longas da cola da femia son m\u00e1is curtas.\n\u00c9 unha ave que cr\u00eda en \u00e1reas subtropicais semides\u00e9rticas con poucas \u00e1rbores, xeralmente acacias. Inverna en bosques abertos ou pradeiras. Os abellarucos comen maiormente insectos, especialmente abellas, e avespas, que capturan no aire facendo sa\u00eddas desde un pousadeiro aberto. Por\u00e9n, esta especie probablemente captura m\u00e1is lib\u00e9lulas que outras presas.\nOs abellarucos desta especie poden facer o ni\u00f1o en solitario ou en colonias pouco densas de ata dez paxaros. Poden tam\u00e9n facer ni\u00f1os en colonias xunto ao abellaruco com\u00fan (\"Merops apiaster\"). Os ni\u00f1os est\u00e1n localizados en bancos areosos, terrapl\u00e9ns, penedos baixos ou nas ribeiras do mar Caspio. Constr\u00faen un t\u00fanel relativamene longo de 1 a 3 m de lonxitude no fondo do cal po\u00f1en de catro a oito (comunmente seis ou sete) ovos esf\u00e9ricos brancos. Enc\u00e1rganse do coidado dos ovos tanto o macho coma a femia, a\u00ednda que a femia \u00e9 a \u00fanica que choca os ovos durante a noite. A incubaci\u00f3n dura de 23 a 26 d\u00edas.\nA s\u00faa chamada soa 'm\u00e1is plana' e menos 'afrautada' que a do abellaruco com\u00fan.\nSubespecies.\nReco\u00f1\u00e9cense d\u00faas subespecies:\nA especie est\u00e1 moi relacionada con \"Merops philippinus\" do leste de Asia, e con \"Merops superciliosus\" de \u00c1frica, e foi tratada como a mesma especie (conespec\u00edfica)."}
{"id": "323321", "revid": "65402", "url": "https://gl.wikipedia.org/wiki?curid=323321", "title": "Intercesi\u00f3n da Nai de Deus", "text": "A Intercesi\u00f3n da Nai de Deus, co\u00f1ecida en eslavo eclesi\u00e1stico como Pokrov (\u041f\u043e\u043a\u0440\u043e\u0432\u044a, \"protecci\u00f3n\") e en grego como Skep\u00ea (\u03a3\u03ba\u03ad\u03c0\u03b7), \u00e9 unha festividade da Virxe Mar\u00eda celebrada na Igrexa Ortodoxa e nas Igrexas orientais cat\u00f3licas o 14 de outubro (1 de outubro segundo o calendario xuliano). A festividade celebra a protecci\u00f3n subministrada os fieis por medio da intercesi\u00f3n da \"Theotokos\" (a Nai de Deus). A festividade cel\u00e9brase conxuntamente en todas as Igrexas Ortodoxas orientais, pero onde se celebra con m\u00e1is fervor \u00e9 en Rusia, Belar\u00fas e Ucra\u00edna. \u00c9 unha das festividades m\u00e1is importantes do ano lit\u00farxico na Igrexa Ortodoxa Rusa e en Rusia \u00e9 unha das solemnidades m\u00e1is importante tras a Resurrecci\u00f3n de Xes\u00fas e as Doce Grandes Festas da Igrexa Ortodoxa."}
{"id": "323322", "revid": "25871", "url": "https://gl.wikipedia.org/wiki?curid=323322", "title": "Firuz Mustafa", "text": "Firuz Q\u0259dim\u0430l\u0131 \u043e\u011flu Must\u0430f\u0430y\u0435v m\u00e1is co\u00f1ecido como Firuz Mustafa, nado en \u0130sal\u0131 o 18 de febreiro de 1952, \u00e9 un escritor, dramaturgo e fil\u00f3sofo acerbaixano.\nTraxectoria.\nEstudou filolox\u00eda na Universidade de Pedagox\u00eda de Acerbaix\u00e1n, gradu\u00e1ndose en 1975 e traballando nos dous anos seguintes como profesor na rexi\u00f3n de\u00a0S\u0430\u0430tl\u0131 e prestou o servizo militar en 1977-1978 e logo doutorouse en filosof\u00eda. Foi profesor en varias universidades.\n= Obras ="}
{"id": "323334", "revid": "102241", "url": "https://gl.wikipedia.org/wiki?curid=323334", "title": "Lingua kikuyu", "text": "O kikuyu ou gikuyu () \u00e9 unha lingua da familia bant\u00fa falada polo pobo kikuyu (\"Ag\u0129k\u0169y\u0169\") de Kenya. \u00c9 falada por preto de 6 mill\u00f3ns de persoas (22% da poboaci\u00f3n de Kenya), sendo o meirande grupo etnoling\u00fc\u00edstico de Kenya. O kikuyu f\u00e1lase nas zonas entre Nyeri e Nairobi. \u00c9 unha das cinco linguas do subgrupo Thagichu das linguas bant\u00fa, que abranguen dende Kenya at\u00e9 Tanzania."}
{"id": "323337", "revid": "23204", "url": "https://gl.wikipedia.org/wiki?curid=323337", "title": "Lingua gikuyu", "text": ""}
{"id": "323344", "revid": "50011", "url": "https://gl.wikipedia.org/wiki?curid=323344", "title": "Campionato de Galicia de f\u00fatbol 1918/19", "text": "O Campionato de Galicia 1918/19 foi a quinta edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en xaneiro de 1919 e rematou en marzo do mesmo ano. O primeiro posto do torneo outorgaba a clasificaci\u00f3n para a Copa de Espa\u00f1a.\nInscrib\u00edronse o Fortuna de Vigo, o Vigo Sporting Club, o Real Club Coru\u00f1a, o Deportivo da Coru\u00f1a e o Pontevedra Athletic Club. O torneo foi disputado en forma de liga a d\u00faas voltas. O Pontevedra Athletic foi descualificado por se retirar do campo poucos minutos antes da fin do tempo regulamentario en protesta pola actuaci\u00f3n do \u00e1rbitro durante un partido fronte \u00f3 Coru\u00f1a. Proclamouse campi\u00f3n o Vigo Sporting Club.\nCalendario.\nPartidos anulados.\n(1) \nControversias.\nDescualificaci\u00f3n do Pontevedra Athletic.\nDurante o encontro da segunda volta en Monelos entre o Pontevedra Athletic e o Real Club Coru\u00f1a, os xogadores pontevedreses retir\u00e1ronse do terreo de xogo cando faltaban poucos minutos para remata-lo partido en sinal de protesta pola arbitraxe de Garc\u00eda Luna (secretario do Vigo Sporting), que consideraban parcial. Por estes feitos, a Federaci\u00f3n Galega de F\u00fatbol descualificou o Athletic, inhabitouno por tres meses e imp\u00faxolle unha multa de 250 pesetas. O Coru\u00f1a, o Deportivo e o Fortuna pediron que o castigo fose levantado, pero a FGF non o fixo pola oposici\u00f3n de Garc\u00eda Luna, levantando soamente a inhabilitaci\u00f3n por tres meses. A prensa pontevedresa acusou a Garc\u00eda Luna de urdir un plan para beneficia-lo Vigo Sporting, evitando que o Coru\u00f1a se retirase do torneo (circulaban rumores dunha posible retirada) e aproveitando para consegui-la descualificaci\u00f3n do Athletic, facendo deste xeito que o Vigo obtivese m\u00e1is puntos c\u00f3 Fortuna e fose proclamado campi\u00f3n."}
{"id": "323347", "revid": "27155", "url": "https://gl.wikipedia.org/wiki?curid=323347", "title": "Abellaruco de cara azul", "text": ""}
{"id": "323359", "revid": "27155", "url": "https://gl.wikipedia.org/wiki?curid=323359", "title": "Hormona esteroide", "text": "Unha hormona esteroide \u00e9 un esteroide que act\u00faa como hormona. As hormonas esteroides poden agruparse en cinco grupos atendendo ao receptor ao que se unen, que son: glicocorticoides, mineralocorticoides, andr\u00f3xenos, estr\u00f3xenos, e proxest\u00e1xenos. Os derivados da vitamina D poden considerarse un sesto sistema de hormonas estreitamente relacionado cos anteriores con receptores hom\u00f3logos. Te\u00f1en algunhas das caracter\u00edsticas dos verdadeiros esteroides como ligandos receptores.\nAs hormonas esteroides contrib\u00faen a controlar o metabolismo, inflamaci\u00f3n, funci\u00f3ns inmunitarias, o equilibrio de sales e auga no corpo, o desenvolvemento das caracter\u00edsticas sexuais e funci\u00f3ns reprodutivas, e a capacidade de soportar enfermidades e lesi\u00f3ns. Util\u00edzase a denominaci\u00f3n esteroide tanto para as hormonas producidas polo corpo coma para as utilizadas como medicamentos producidas artificialmente que imitan a acci\u00f3n dos esteroides naturais.\nS\u00edntese.\nAs hormonas esteroides naturais sintet\u00edzanse xeralmente a partir do colesterol nas g\u00f3nadas e nas gl\u00e1ndulas adrenais. Estas formas de hormonas son quimicamente l\u00edpidos. Poden atravesar a membrana plasm\u00e1tica celular xa que son solubles en graxas, e unha vez dentro da c\u00e9lula \u00fanense a receptores de hormonas esteroides (os cales poden ser nucleares ou citos\u00f3licos dependendo da hormona esteroide de que se trate), e ao unirse orixinan cambios na c\u00e9lula. As hormonas esteroides son xeralmente transportadas por v\u00eda sangu\u00ednea unidas a unha prote\u00edna transportadora espec\u00edfica, como a globulina fixadora de hormonas sexuais ou a globulina fixadora de corticosteroides. Ulteriores conversi\u00f3ns e catabolismos destas hormonas te\u00f1en lugar no f\u00edgado, noutros tecidos \"perif\u00e9ricos\", e nos tecidos diana.\nEsteroides sint\u00e9ticos e esterois.\nElabor\u00e1ronse diversos esteroides e esterois sint\u00e9ticos, que se poden utilizar como medicamentos. A maior\u00eda son esteroides, pero algunhas mol\u00e9culas non esteroides poden interaccionar cos receptores de esteroides debido \u00e1 semellanza na s\u00faa forma. Alg\u00fans esteroides sint\u00e9ticos son m\u00e1is febles ou m\u00e1is fortes que os esteroides naturais que activan o mesmo receptor.\nAlg\u00fans exemplos de hormonas esteroides sint\u00e9ticas son:\nAlg\u00fans antagonistas esteroides:\nEfectos.\nOs esteroides exercen unha ampla gama de efectos, mediados por mecanismos xen\u00f3micos lentos e non xen\u00f3micos r\u00e1pidos. \u00danense a receptores nucleares no n\u00facleo celular para as acci\u00f3ns xen\u00f3micas. Os receptores de esteroides asociados \u00e1 membrana activan fervenzas de sinalizaci\u00f3n intracelulares implicadas nas acci\u00f3ns non xen\u00f3micas.\nComo os esteroides e esterois son liposolubles, poden difundir bastante libremente desde o sangue \u00e1 c\u00e9lula atravesando a membrana plasm\u00e1tica e chegan ao citoplasma das c\u00e9lulas diana. Isto \u00e9 moi diferente ao que adoitan facer as hormonas non esteroides, que son hormonas pept\u00eddicas hidrosolubles, que non poden atravesar a membrana, e act\u00faan a trav\u00e9s de receptores de membrana aos que se unen, e por medio de sistemas de segundos mensaxeiros intracelulares para exerceren os seus efectos. No citoplasma, o esteroide pode sufrir ou non unha alteraci\u00f3n mediada por encimas, como a reduci\u00f3n, hidroxilaci\u00f3n, ou aromatizaci\u00f3n. No citoplasma, o esteroide \u00fanese a un receptor espec\u00edfico, unha gran metaloprote\u00edna. Unha vez unido o esteroide, moitos tipos de receptores de esteroides sofren unha dimerizaci\u00f3n: \u00fanense d\u00faas subunidades do receptor para formar unha unidade funcional de uni\u00f3n ao ADN, que pode entrar no n\u00facleo da c\u00e9lula. Nalg\u00fans dos sistemas hormonais, o receptor est\u00e1 asociado a prote\u00ednas e shock t\u00e9rmico, que se liberan cando se une un ligando, que \u00e9 a hormona. Unha vez que est\u00e1n no n\u00facleo, o complexo esteroide-ligando receptor \u00fanese a secuencias espec\u00edficas do ADN e induce a transcrici\u00f3n dos seus xenes diana."}
{"id": "323360", "revid": "55340", "url": "https://gl.wikipedia.org/wiki?curid=323360", "title": "Teleformaci\u00f3n", "text": ""}
{"id": "323362", "revid": "55340", "url": "https://gl.wikipedia.org/wiki?curid=323362", "title": "Aprendizaxe electr\u00f3nica", "text": ""}
{"id": "323365", "revid": "27155", "url": "https://gl.wikipedia.org/wiki?curid=323365", "title": "Fervenza de sinalizaci\u00f3n", "text": ""}
{"id": "323366", "revid": "96271", "url": "https://gl.wikipedia.org/wiki?curid=323366", "title": "Pobo kikuyu", "text": "O kikuyu \u00e9 o meirande grupo \u00e9tnico de Kenya. A s\u00faa fala nativa \u00e9 a lingua kikuyu. O termo \"Kikuyu\" \u00e9 a forma suahili da pronunciaci\u00f3n nativa \"G\u0129k\u0169y\u0169\". Os membros do grupo ref\u00edrense a si mesmos como \"Ag\u0129k\u0169y\u0169\". G\u0129k\u0169y\u0169 quere dicir literalmente \"gran sic\u00f3moro\" e \"Ag\u0129k\u0169y\u0169\" ref\u00edrese \u00f3s \"fillos do gran sic\u00f3moro\".\nSegundo o censo de poboaci\u00f3n de Kenya do 2009, hab\u00eda aproximadamente 6 622 576 kikuyu en Kenya, arredor do 16,9% da poboaci\u00f3n total. Segundo o \"CIA World Factbook\", no 2014 hab\u00eda aproximadamente 9 902 212 kikuyu en Kenya, o 22% da poboaci\u00f3n do pa\u00eds."}
{"id": "323370", "revid": "89787", "url": "https://gl.wikipedia.org/wiki?curid=323370", "title": "JR JR", "text": "JR JR, antes co\u00f1ecido como Dale Earnhardt Jr. Jr., \u00e9 un grupo musical de indie pop de Detroit, M\u00edchigan, formado por Daniel Zott e Joshua Epstein. Zott e Epstein co\u00f1ec\u00e9ronse mentres estaban en cadanseu proxecto musical, e comezaron a gravar xuntos en Royal Oak, M\u00edchigan."}
{"id": "323371", "revid": "23204", "url": "https://gl.wikipedia.org/wiki?curid=323371", "title": "Dale Earnhardt Jr. Jr.", "text": ""}
{"id": "323375", "revid": "89787", "url": "https://gl.wikipedia.org/wiki?curid=323375", "title": "Young the Giant", "text": "Young the Giant \u00e9 un grupo musical de rock formado en Irvine (Estados Unidos) no 2004. Est\u00e1 formado por Sameer Gadhia (vocalista), Jacob Tilley (guitarra), Eric Cannata (guitarra), Payam Doostzadeh (baixo) e Francois Comtois (bater\u00eda). Co\u00f1ecido anteriomente como The Jakes, Young the Giant asinou con Roadrunner Records no 2009 e lanzou o seu primeiro \u00e1lbum \"Young the Giant\" no 2010. Os tres primeiros sinxelos, \"My Body\", \"Cough Syrup\" e \"Apartment\" acadaron o Top 5 nas listas musicais alternativas dos Estados Unidos."}
{"id": "323376", "revid": "23204", "url": "https://gl.wikipedia.org/wiki?curid=323376", "title": "The Jakes", "text": ""}
{"id": "323377", "revid": "1888", "url": "https://gl.wikipedia.org/wiki?curid=323377", "title": "Pedro L\u00f3pez", "text": ""}
{"id": "323378", "revid": "98629", "url": "https://gl.wikipedia.org/wiki?curid=323378", "title": "Tartu \u00dclikool/Rock", "text": "O Tartu \u00dclikool/Rock \u00e9 un equipo profesional de baloncesto estoniano con sede na cidade de Tartu. Actualmente, o club compite na Korvpalli Meistriliiga, m\u00e1xima categor\u00eda do baloncesto de Estonia, e na Liga do B\u00e1ltico. Fundado no ano 1937, \u00e9 o equipo do seu pa\u00eds con m\u00e1is t\u00edtulos de Liga e de Copa. Al\u00e9n diso, ga\u00f1ou no ano 1949 a Liga da Uni\u00f3n Sovi\u00e9tica e en 2010 a Copa da Liga do B\u00e1ltico.\nPalmar\u00e9s.\nLiga da Uni\u00f3n Sovi\u00e9tica\nLiga de Estonia\nCopa de Estonia\nCopa da BBL"}
{"id": "323379", "revid": "5132", "url": "https://gl.wikipedia.org/wiki?curid=323379", "title": "Tartu Rock", "text": ""}
{"id": "323380", "revid": "5132", "url": "https://gl.wikipedia.org/wiki?curid=323380", "title": "\u00dclikool Rock", "text": ""}
{"id": "323381", "revid": "5132", "url": "https://gl.wikipedia.org/wiki?curid=323381", "title": "Tartu \u00dclikool Rock", "text": ""}
{"id": "323382", "revid": "5132", "url": "https://gl.wikipedia.org/wiki?curid=323382", "title": "T\u00dc/Rock", "text": ""}
{"id": "323385", "revid": "22570", "url": "https://gl.wikipedia.org/wiki?curid=323385", "title": "BC Kalev/Cramo", "text": "O BC Kalev/Cramo \u00e9 un equipo profesional de baloncesto estoniano con sede na cidade de Tallinn (Harju). Actualmente, o club compite na Korvpalli Meistriliiga, m\u00e1xima categor\u00eda do baloncesto de Estonia, e na VTB United League. Fundado no ano 1998, o equipo xoga os seus partidos como local no Saku Suurhall, pavill\u00f3n con capacidade para 7.200 espectadores.\nPalmar\u00e9s.\nLiga de Estonia\nCopa de Estonia"}
{"id": "323386", "revid": "5132", "url": "https://gl.wikipedia.org/wiki?curid=323386", "title": "BC Kalev", "text": ""}
{"id": "323387", "revid": "27155", "url": "https://gl.wikipedia.org/wiki?curid=323387", "title": "Hormona pept\u00eddica", "text": "As hormonas pept\u00eddicas, hormonas polipept\u00eddicas e hormonas proteicas son hormonas formadas por cadeas de amino\u00e1cidos, que forman p\u00e9ptidos, polip\u00e9ptidos ou pequenas prote\u00ednas. Estas hormonas te\u00f1en un efecto sobre a regulaci\u00f3n do organismo. Os seus tama\u00f1os son moi variables; algunhas son moi pequenas, como a oxitocina, que \u00e9 un p\u00e9ptido de s\u00f3 9 amino\u00e1cidos; outras son maiores, como o glicag\u00f3n, que \u00e9 un polip\u00e9ptido de 29 amino\u00e1cidos; outras son pequenas prote\u00ednas, como a hormona do crecemento, de 191 residuos de amino\u00e1cidos, e outras poden estar formadas por varias cadeas, como a relaxina, formada por d\u00faas cadeas de 24 e 29 amino\u00e1cidos unidas.\nS\u00edntese e funcionamento.\nComo todos os p\u00e9ptidos e prote\u00ednas, estas hormonas sintet\u00edzanse nos ribosomas das c\u00e9lulas a partir da traduci\u00f3n dun ARNm, o cal est\u00e1 codificado nalg\u00fan xene do ADN. As preprohormonas son precursores das hormonas pept\u00eddicas, que despois son procesadas en varios pasos, xeralmente no ret\u00edculo endoplasm\u00e1tico, de maneira que se lle retira a secuencia sinal do extremo N-terminal e \u00e1s veces son glicosiladas, orixinando prohormonas. As prohormonas son despois empaquetadas en ves\u00edculas secretoras rodeadas de membrana, que poden ser secretadas da c\u00e9lula por exocitose en resposta a est\u00edmulos espec\u00edficos (por exemplo, un incremento da concentraci\u00f3n de Ca2+ e AMPc no citoplasma).\nEstas prohormonas a mi\u00fado conte\u00f1en residuos de amino\u00e1cidos superfluos que eran necesarios para dirixir o pregamento da mol\u00e9cula hormonal na s\u00faa configuraci\u00f3n activa pero non te\u00f1en ningunha funci\u00f3n unha vez que a hormona se prega. Endopeptidases espec\u00edficas presentes na c\u00e9lula clivan a prohormona xusto antes de que sexa liberada no torrente sangu\u00edneo, xerando a forma da hormona madura da mol\u00e9cula. A hormona pept\u00eddica madura viaxa despois a trav\u00e9s do sangue a todas as c\u00e9lulas do corpo, onde interaccionan con receptores espec\u00edficos nas superficies das s\u00faas c\u00e9lulas diana.\nAlg\u00fans neurotransmisores son segregados e liberados de modo similar ao das hormonas pept\u00eddicas, e alg\u00fans 'neurop\u00e9ptidos' poden utilizarse como neurotransmisores do sistema nervioso ademais de actuar como hormonas cando se liberan no sangue.\nAs hormonas pept\u00eddicas e proteicas non penetran na c\u00e9lula, xa que non poden atravesar a membrana, polo que act\u00faan un\u00edndose a un receptor da superficie celular (ao contrario que as hormonas esteroides poden atravesar a membrana porque son liposolubles). Cando unha hormona pept\u00eddica se une ao seu receptor na membrana, f\u00f3rmase unha mol\u00e9cula no citoplasma chamada segundo mensaxeiro que desencadea unha transduci\u00f3n de sinais que orixinan as respostas celulares.\nAlg\u00fans p\u00e9ptidos ou prote\u00ednas con funci\u00f3n hormonal (anxiotensina II, factor de crecemento de fibroblastos b\u00e1sico-2, prote\u00edna relacionada coa hormona paratiroide) tam\u00e9n interaccionan con receptores intracelulares localizados no citoplasma ou o n\u00facleo por un mecanismo intr\u00e1crino.\nExemplos de hormonas pept\u00eddicas.\nVarias hormonas pept\u00eddicas importantes son segregadas na gl\u00e1ndula pituitaria. A pituitaria anterior segrega tres: prolactina, que act\u00faa sobre as gl\u00e1ndulas mamarias; hormona adrenocorticotropa (ACTH), que act\u00faa no c\u00f3rtex adrenal para regular a secreci\u00f3n de glicocorticoides; e a hormona do crecemento, que act\u00faa sobre os \u00f3sos, m\u00fasculos, e f\u00edgado. A gl\u00e1ndula pituitaria posterior segrega a hormona antidiur\u00e9tica, tam\u00e9n chamada vasopresina, e oxitocina. As hormonas pept\u00eddicas prod\u00facense en moitos \u00f3rganos e tecidos, como o coraz\u00f3n (p\u00e9ptido natriur\u00e9tico auricular ou ANP ou factor natriur\u00e9tico auricular ou ANF) e p\u00e1ncreas (glicag\u00f3n, insulina e somatostatina), o tracto gastrointestinal (colecistoquinina, gastrina), e o tecido adiposo almacena (leptina)."}
{"id": "323389", "revid": "27155", "url": "https://gl.wikipedia.org/wiki?curid=323389", "title": "Hormona polipept\u00eddica", "text": ""}
{"id": "323390", "revid": "27155", "url": "https://gl.wikipedia.org/wiki?curid=323390", "title": "Hormona proteica", "text": ""}
{"id": "323391", "revid": "4817", "url": "https://gl.wikipedia.org/wiki?curid=323391", "title": "Optical Calibration Sphere", "text": "Optical Calibration Sphere, tam\u00e9n co\u00f1ecido como Optical Calibration Sphere Experiment e polo seu acr\u00f3nimo OCSE, as\u00ed como por IOSS (Inflatable Optical Sphere System) foi un sat\u00e9lite artificial dos estadounidense lanzado o 27 de xaneiro de 2000 mediante un foguete Minotaur 1 desde a Base Vandenberg da Forza A\u00e9rea. O seu obxectivo principal foi servir de obxectivo de calibraci\u00f3n para os l\u00e1seres en terra das instalaci\u00f3ns de investigaci\u00f3n Starfire da Forza A\u00e9rea dos Estados Unidos.\nCaracter\u00edsticas.\nOCSE consist\u00eda nunha esfera inflable de 3,5 m de di\u00e1metro desplegada a partir dun contedor de 0,48 m de longo e 0,41 m de di\u00e1metro que foi exectado desde a plataforma JAWSAT. Aos 42 segundos tras a execci\u00f3n dende JAWSAT, o contedor abreu a s\u00faa tapa, e 10 segundos m\u00e1is tarde comezou o inflado da esfera, \u00e1 que permaneceu acoplada durante o resto da misi\u00f3n. O conxunto ti\u00f1a unha masa de 22\u00a0kg e a esfera estaba formada por unha pel\u00edcula de kapton e aluminio reflectante que fac\u00eda que, desde terra, a s\u00faa magnitude aparente fose de +5.\nOCSE reentrou na atmosfera o 5 de marzo de 2001, algo m\u00e1is dun ano despois de ser lanzada."}
{"id": "323392", "revid": "98629", "url": "https://gl.wikipedia.org/wiki?curid=323392", "title": "OCS", "text": ""}
{"id": "323393", "revid": "4817", "url": "https://gl.wikipedia.org/wiki?curid=323393", "title": "OCSE", "text": ""}
{"id": "323394", "revid": "4817", "url": "https://gl.wikipedia.org/wiki?curid=323394", "title": "IOSS", "text": ""}
{"id": "323395", "revid": "4817", "url": "https://gl.wikipedia.org/wiki?curid=323395", "title": "Inflatable Optical Sphere System", "text": ""}
{"id": "323396", "revid": "25871", "url": "https://gl.wikipedia.org/wiki?curid=323396", "title": "Calzada do Xigante", "text": "A Calzada do Xigante (en ingl\u00e9s Giant's Causeway) \u00e9 a designaci\u00f3n dada a un conxunto dunhas 40\u00a0000 columnas de basalto con forma de prismas, encaixadas coma se formasen unha enorme calzada de pedras xigantescas, formadas pola disxunci\u00f3n prism\u00e1tica dunha grande masa de lava bas\u00e1ltica resultante dunha erupci\u00f3n volc\u00e1nica ocorrida hai preto de 60 mill\u00f3ns de anos.\nA formaci\u00f3n at\u00f3pase na costa da Irlanda do Norte, preto de tres quil\u00f3metros ao norte da vila de Bushmills, no condado de Antrim, Irlanda do Norte. \nFoi declarada como Patrimonio da Humanidade pola Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) en 1986 so o nome de \"Calzada do Xigante e s\u00faa Costa\", e como Reserva Natural en 1987.\nImportancia xeol\u00f3xica.\nA Calzada do Xigante e a Cova de Fingal forman parte da mesma erupci\u00f3n volc\u00e1nica. Foron separados polos movementos da tect\u00f3nica de placas cando rompeu o supercontinente Panxea.\nDurante o per\u00edodo Pale\u00f3xeno, hai uns 50 a 60 mill\u00f3ns de anos, Antrim estivo suxeita a unha intensa actividade volc\u00e1nica. O basalto fundido e moi flu\u00eddo intrusionou a trav\u00e9s dos leitos calc\u00e1reos para formar unha grande meseta de lava. A medida que arrefriaba, produciuse a contracci\u00f3n. O tama\u00f1o das columnas est\u00e1 determinado principalmente pola velocidade \u00e1 que arrefr\u00eda a lava na erupci\u00f3n volc\u00e1nica. A extensa rede de fractura produciu as columnas que hoxe se ven. Os basaltos eran orixinalmente parte dunha gran meseta volc\u00e1nica chamada Meseta de Thule que se formou durante o Pale\u00f3xeno. P\u00f3dense atopar partes desta meseta nas Illas Feroe, Islandia e Noruega, as\u00ed como na Cova de Fingal.\nA lenda irlandesa da s\u00faa creaci\u00f3n.\nConta a lenda que hab\u00eda dous xigantes, un de Irlanda e outro de Escocia, que se levaban moi mal e se tiraban pedras continuamente. De tanto tirar pedras, formouse un campo de pedras sobre o mar. O xigante escoc\u00e9s decidiu cruzar o cami\u00f1o das pedras e derrotar ao seu rival. A muller do xigante irland\u00e9s viu como chegaba o xigante escoc\u00e9s, polo que decidiu vestir ao seu marido de beb\u00e9. Cando chegou o escoc\u00e9s e viu que o beb\u00e9 era tan grande, pensou que o seu pai ser\u00eda tres veces m\u00e1is grande, polo que fuxiu, pisando moi forte as pedras, para que se afundisen no mar e que o outro xigante puidese non chegar a Escocia.\nOutra lenda di que o buque \"Girona\" da Armada Espa\u00f1ola confundiu as columnas con castelos aos que disparou. Unha treboada fixo naufragar o barco e dos cerca de seiscentos tripulantes s\u00f3 sobreviviron nove. A tradici\u00f3n oral refer\u00eda un sitio como fosa com\u00fan, sen marcas, dos falecidos, que en 2015 arque\u00f3logos irlandeses puideron corroborar como lugar do soterramento.\nNa cultura popular.\nA Calzada do Xigante aparece en moitos filmes, coma \"The BFG\" de Steven Spielberg, baseado no conto de Roal Dahl , ou \"The Cremaster Cycle\" de Matthew Barney, videoclips coma o \"Easter\" de Marillion, portadas de discos coma no \"Houses of the Holy\" de Led Zeppelin ou \"Bye Bye Badman\" de The Stone Roses, pinturas, canci\u00f3ns, videoxogos etc."}
{"id": "323397", "revid": "98629", "url": "https://gl.wikipedia.org/wiki?curid=323397", "title": "Nanunanu-i-Cake", "text": "Nananu-i-Cake ] \u00e9 un illa de Fidxi preto dun quil\u00f3metro da costa da illa principal de Viti Levu, preto da cidade de Rakiraki da Provincia Ra.\nNananu-i-Cake at\u00f3pase xusto \u00e1 beira da illa de Nananu-i-Ra. As illas Nananu-i-Cake e Mabua (o illote que se atopa inmediatamente ao sueste) te\u00f1en unhas 242\u00b481 hect\u00e1reas ou 2.225.780 metros cadrados de superficie..\nO nome da illa, Nananu-i-Cake, significa \"Fantas\u00eda a barlovento\" (ou ao leste) en fidxiano. A illa tam\u00e9n \u00e9 co\u00f1ecida por outros nomes, entre eles Ananugata, Nananugata, Yananu e illa Nananu-i-Thake.\nA residencia principal da illa foi dese\u00f1ada polo estudo de arquitectura de Murray Cockburn, con sede en Auckland. Un peirao de augas profundas na costa occidental da illa.\nHistoria.\nEn 1974, Sir Harold Mitchell visitou Fidxi desde o Reino Unido e comprou Nananu-i-Cake e Mabua como refuxio. Debido \u00e1 posici\u00f3n de Harold de Vice-Presidente do Partido Conservador con Sir Winston Churchill e a s\u00faa posici\u00f3n social e pol\u00edtica, varios dignatarios de alto nivel visitaron e quedaron na illa. \u00c1rbores conmemorativos foron plantados por moitas destas visitas de alto perfil. Nananu-i-Cake pertence \u00e1 familia de Sir Harold Mitchell desde 1974.\nNananu-i-Cake tam\u00e9n conserva evidencias de \"moka\", formaci\u00f3ns de pedra constru\u00eddas en zonas de marea para atrapar peces na marea baixa, e fortificaci\u00f3ns con paredes en anel constru\u00eddas con pedras volc\u00e1nicas."}
{"id": "323398", "revid": "1505", "url": "https://gl.wikipedia.org/wiki?curid=323398", "title": "Espinaca de Nova Zelandia", "text": "Tetragonia tetragonioides, tam\u00e9n co\u00f1ecida como espinaca de Nova Zelandia, \u00e9 unha especie de faner\u00f3gama pertencente \u00e1 familia das aizo\u00e1ceas.\nH\u00e1bitat.\n\u00c9 nativa de Nova Zelandia, Australia, o Xap\u00f3n, Chile e a Arxentina.\nA especie apenas foi utilizada como hortaliza de folla polos maor\u00eds e outros pobos ind\u00edxenas; menci\u00f3nase por primeira vez co capit\u00e1n Cook, quen fixo que se recollese, se coci\u00f1ase e se conservase en vinagre para axudar a combater o escorbuto entre os tripulantes do Endeavour. O seu uso empezou a espallarse cando o explorador e bot\u00e1nico Joseph Banks levou sementes ao Real Xard\u00edn Bot\u00e1nico de Kew en Londres. Durante dous s\u00e9culos foi a \u00fanica hortaliza cultivada procedente de Australia e Nova Zelandia.\nDescrici\u00f3n.\nAs diferentes especies de \"Tetragonia tetragonioides\" prefiren un ambiente h\u00famido para medrar. As s\u00faas follas te\u00f1en de 3 a 15\u00a0cm de longo, forma triangular, cor verde brillante, son grosas e est\u00e1n cubertas por pequenos peli\u00f1os tanto na face como no env\u00e9s. As flores da planta son de cor amarela e o froito \u00e9 unha pequena c\u00e1psula dura cuberta de pequenos cornos. A planta \u00e9 hal\u00f3fita, \u00e9 dicir, crece ben en terreos con altos niveis de sal.\nCultivo.\nCult\u00edvase principalmente polas s\u00faas follas comestibles a\u00ednda que tam\u00e9n pode ser utilizada como planta ornamental para cubrir o chan. A\u00ednda que pertencen a x\u00e9neros diferentes, o seu sabor e textura son similares aos das espinacas polo que tam\u00e9n se coci\u00f1an de forma parecida. Polos seus niveis de oxalatos hai que branquear as follas antes de utilizalas.\nNo norte e sur de Am\u00e9rica consid\u00e9rase unha planta invasora; o seu cultivo tam\u00e9n est\u00e1 moi estendido na zona oriental de Asia. Prospera en climas c\u00e1lidos e poucos insectos a atacan, incluso as lesmas e os caracois.\nAs s\u00faas sementes deben plantarse en primavera, cando non haxa perigos polas xeadas. Antes de plantar as sementes deben deixarse a remollo unhas 12 horas en auga fr\u00eda ou 3 horas en auga morna. Deben sementarse a 5\u201310\u00a0mm de profundidade e espazadas entre 15 e 30\u00a0cm. Xermolar\u00e1n tras 10-20 d\u00edas e crecer\u00e1n continuamente durante todo o ver\u00e1n."}
{"id": "323399", "revid": "27249", "url": "https://gl.wikipedia.org/wiki?curid=323399", "title": "Tetragonia tetragonoides", "text": ""}
{"id": "323401", "revid": "23204", "url": "https://gl.wikipedia.org/wiki?curid=323401", "title": "Atlas Genius", "text": "Atlas Genius \u00e9 un grupo australiano de rock alternativo formado en Adelaida, Australia Meridional en novembro de 2009. Os membros principais do grupo son os irm\u00e1ns Jeffery, Keith como vocalista e guitarra, Michael na bater\u00eda, e Darren Sell \u00f3 teclado. O seu primeiro \u00e1lbum, \"When It Was Now\", foi lanzado o 9 de febreiro de 2013 e acadou o No.\u00a034 na \"Billboard\" 200. No 2013, dous dos seus sinxelos apareceron na lista de canci\u00f3ns alternativas, \"Trojans\" (lanzado en maio de 2011) no No.\u00a04 e \"If So\" (febreiro de 2013) no No.\u00a08.\nNo 2015 lanzaron o seu segundo \u00e1lbum de estudio, \"Inanimate Objects\"."}
{"id": "323402", "revid": "23204", "url": "https://gl.wikipedia.org/wiki?curid=323402", "title": "Adelaide", "text": ""}
{"id": "323403", "revid": "51526", "url": "https://gl.wikipedia.org/wiki?curid=323403", "title": "Escaldado", "text": "Escaldar (do lat\u00edn \"excald\u0101re\": \"introducir algo en auga fervendo\") \u00e9 unha t\u00e9cnica culinaria consistente na cocci\u00f3n dos alimentos en auga ou l\u00edquido fervendo durante un per\u00edodo breve de tempo. F\u00e1lase de escalfado cando o alimento en cuesti\u00f3n \u00e9 un ovo sen casca.\nObxectivo.\nEsta t\u00e9cnica ten distintas finalidades, aplic\u00e1ndose habitualmente sobre vexetais. Pode ter o obxectivo de facer m\u00e1is f\u00e1cil un posterior pelado (ocorre as\u00ed cos tomates por exemplo), para amolecer, para sacar un sabor acre... No procesado de v\u00edsceras c\u00f3cense alg\u00fans alimentos co fin de limpalos para o consumo humano, e que queden libres dalgunhas das s\u00faas mucosas. \u00c1s veces \u00e9 unha operaci\u00f3n anterior \u00e1 depilaci\u00f3n de certos animais sacrificados.\nO escaldado \u00e9 unha etapa moi empregada nas industrias alimentarias. Neste caso o principal obxectivo consiste na inactivaci\u00f3n de enzimas e adoita realizarse como etapa previa a procesos de conxelaci\u00f3n. Se se realizase a concelaci\u00f3n de verduras, p.ex. ch\u00edcharos, sen escaldar, o enzima polifenoloxidasa producir\u00eda tons apardazados debido \u00e1 s\u00faa actuaci\u00f3n consistente na transformaci\u00f3n de polifenois en melaninas. O tempo necesario para que este escaldado cumpra a s\u00faa funci\u00f3n var\u00eda entre os 30 segundos e os dous ou tres minutos."}
{"id": "323404", "revid": "22570", "url": "https://gl.wikipedia.org/wiki?curid=323404", "title": "Expedici\u00f3n Shackleton-Rowett", "text": "A expedici\u00f3n Shackleton-Rowett (1921\u20131922) foi o derradeiro proxecto ant\u00e1rtico de Sir Ernest Shackleton, e o episodio final da Idade heroica da exploraci\u00f3n da Ant\u00e1rtida. A aventura, financiada por John Quiller Rowett, un home de negocios, tam\u00e9n \u00e9 co\u00f1ecida como a expedici\u00f3n Quest que era o nome que Shackleton lle puxo a un antigo barco noruegu\u00e9s empregado na caza de focas e que foi reconvertido para a expedici\u00f3n. O proxecto orixinal era explorar o sector do mar de Beaufort, no oc\u00e9ano \u00c1rtico, pero tivo que abandonar despois de que o goberno canadense lle retirase o apoio financeiro e acabou dirix\u00edndose cara a Ant\u00e1rtida. O \"Quest\", m\u00e1is cativo que calquera outro barco de exploraci\u00f3n ant\u00e1rtica usado at\u00e9 ese momento, amosou a mi\u00fado as s\u00faas eivas e a viaxe cara o sur padeceu atrasos por mor da pobre capacidade de navegaci\u00f3n e por continuos problemas cos motores. Por\u00e9n, antes de chegar \u00f3 punto no que deb\u00edan comezar a expedici\u00f3n, Shackleton morreu a bordo do barco, xusto despois da s\u00faa chegada \u00e1 illa sub-ant\u00e1rtica de Xeorxia do Sur.\nDespois da morte de Shackleton, a expedici\u00f3n limitouse a un cruceiro de tres meses polo Ant\u00e1rtico oriental, baixo a direcci\u00f3n do segundo comandante Frank Wild. Nestas augas os defectos do \"Quest\" fix\u00e9ronse manifestos: pouca velocidade, alto consumo de combustible, tendencia de alagar coas marus\u00edas e v\u00edas de auga constantes. O barco non puido continuar al\u00e9n da lonxitude 20\u00b0E, moi por debaixo do seu obxectivo, e a pouca potencia do seu motor non era de abondo para penetrar no xeo ant\u00e1rtico. Despois duns cantos intentos infrutuosos de crebar cara o sur a trav\u00e9s da banquisa, Wild dirixiu o barco a Xeorxia do Sur, despois dunha visita nost\u00e1lxica \u00e1 Illa Elefante onde, seis anos antes, el e outros 21 tripulantes do \"Endurance\" estiveran abandonados logo do afundimento do barco, na chamada expedici\u00f3n Endurance.\nWild pensou en pasar unha segunda volta polo xeo e levou o barco a Cidade do Cabo para preparalo. Al\u00f3 recibiu unha mensaxe do patrocinador Rowett na que ordenaba o retorno do barco a casa, a Inglaterra e a viaxe rematou discretamente. A\u00ednda que esta expedici\u00f3n dentro da historia da exploraci\u00f3n polar non est\u00e1 moi ben considerada, a relevancia da viaxe do \"Quest\" \u00e9 que marcou o final da Idade heroica da exploraci\u00f3n da Ant\u00e1rtida e o comezo da Idade mec\u00e1nica. Por\u00e9n, no fondo o acontecemento que a mant\u00e9n na memoria colectiva, eclipsando todas as s\u00faas actividades, \u00e9 a inoportuna morte de Shackleton."}
{"id": "323405", "revid": "23204", "url": "https://gl.wikipedia.org/wiki?curid=323405", "title": "Expedici\u00f3n Quest", "text": ""}
{"id": "323408", "revid": "98629", "url": "https://gl.wikipedia.org/wiki?curid=323408", "title": "Guerra de independencia de Texas", "text": "A Guerra de independencia de Texas, tam\u00e9n co\u00f1ecida como Revoluci\u00f3n Texana, foi o conflito que enfrontou o goberno de M\u00e9xico e os colonos texanos entre o 2 de outubro de 1835 e o 21 de abril de 1836.\nOs problemas entre o gogerno mexicano e os habitantes do que daquela era a provincia Coahuila e Texas comezaran coa promulgaci\u00f3n da constituci\u00f3n centralista de 1835, co\u00f1ecida como as Sete Leis. Esta nova lexislaci\u00f3n, promulgada polo presidente mexicano Antonio L\u00f3pez de Santa Anna, deixaba sen efecto a antiga constituci\u00f3n federal de 1824. Pouco tempo despois, xurdiron pronunciamentos en diversas rexi\u00f3ns do pa\u00eds. A guerra comezou no territorio texano o 2 de outubro de 1835 coa batalla de Gonzales. Axi\u00f1a as forzas texanas tomaron as cidades de La Bahia (actual Goliad) e San Antonio B\u00e9jar (actual San Antonio), malia que ser\u00edan derrotadas poucos meses despois.\nDespois dalgunhas vitorias mexicanas, a guerra acabou de xeito inesperado na batalla de San Jacinto, a uns 300 quil\u00f3metros de San Antonio. Neste conflito, o xeneral Samuel Houston liderou os rebeldes texanos e voluntarios estadounidenses na vitoria sobre unha parte das tropas mexicanas, baixo o comandamente directo de Santa Ana, que ademais foi capturado. Despois do remate da guerra, formalizar\u00edase a independencia da Rep\u00fablica de Texas. Posteriormente, en 1845, os Estados Unidos anexionar\u00edanse este territorio, e as disputas entre os dous pa\u00edses conducir\u00edan en \u00faltima instancia \u00e1 intervenci\u00f3n norteamericana en M\u00e9xico, entre 1846 e 1848."}
{"id": "323409", "revid": "23204", "url": "https://gl.wikipedia.org/wiki?curid=323409", "title": "Revoluci\u00f3n Texana", "text": ""}
{"id": "323410", "revid": "23204", "url": "https://gl.wikipedia.org/wiki?curid=323410", "title": "Revoluci\u00f3n de Texas", "text": ""}
{"id": "323411", "revid": "5863", "url": "https://gl.wikipedia.org/wiki?curid=323411", "title": "Conselleiro de Sanidade da Xunta de Galicia", "text": ""}
{"id": "323412", "revid": "15490", "url": "https://gl.wikipedia.org/wiki?curid=323412", "title": "Kemal K\u0131l\u0131\u00e7daro\u011flu", "text": "Kemal K\u0131l\u0131\u00e7daro\u011flu, nado en Ball\u0131ca o 17 de decembro de 1948, \u00e9 un pol\u00edtico socialdem\u00f3crata turco, dirixente do Partido Republicano Popular (CHP) e l\u00edder da oposici\u00f3n desde 2010.\nTraxectoria.\nNaceu nunha aldea do distrito de Naz\u0131miye na provincia de Tunceli, no leste de Turqu\u00eda. Seu pai fora un dos milleiros de exiliados alev\u00eds tras do fracaso da Rebeli\u00f3n Dersim. Kemal realizou estudos primarios e secundarios en varios lugares como Erci\u015f, Tunceli, Gen\u00e7 e Elaz\u0131\u011f, gradu\u00e1ndose en 1971 en econom\u00eda na Academia de Econom\u00eda e Ciencias Comerciais de Ancara.\nCarreira profesional.\nLogo de rematar os seus estudos, Kemal K\u0131l\u0131\u00e7daro\u011flu entrou no ministerio de finanzas e pasou un ano en Francia para perfeccionarse profesionalmente. Nomeado en 1983 vicedirector xeral do departamento de recursos p\u00fablicos do ministerio, en 1991 converteuse en director xeral da seguridade social turca, posto no que parmaneceu ata 1999, retir\u00e1ndose para entrar en pol\u00edtica.\nActividade pol\u00edtica.\nEn 1999 a prensa referer\u00edase a mi\u00fado a K\u0131l\u0131\u00e7daro\u011flu como a estrela do Partido da Esquerda Democr\u00e1tica (DSP), afirm\u00e1ndose que ser\u00eda candidato do DSP nas elecci\u00f3ns xerais de 1999. Malia todo non se propuxo a s\u00faa candidatura e mentres dirix\u00eda a seguridade social, o l\u00edder do CHP Deniz Baykal convidouno a unirse ao seu partido, e K\u0131l\u0131\u00e7daro\u011flu aceptou.\nParlamentario.\nTras as elecci\u00f3ns de 2002 entrou no parlamento como deputado por Istambul, reelixido en 2007, convert\u00e9ndose no voceiro segundo do seu grupo parlamentario. K\u0131l\u0131\u00e7daro\u011flu foi o candidato \u00e1 alcald\u00eda de Istambul polo CHP nas elecci\u00f3ns locais de 2009, quedando segundo por tras Kadir Topba\u015f cun 37% dos votos\nL\u00edder do CHP.\nDeniz Baykal, hist\u00f3rico l\u00edder do CHP deixou o seu posto o 10 de maio de 2010 logo dun esc\u00e1ndalo cunha fita de v\u00eddeo. K\u0131l\u0131\u00e7daro\u011flu anunciou o seu interese en substitu\u00edlo, as\u00ed e todo o Comit\u00e9 Executivo do partido amosouse partidario de reelixir a Baykal, mais logo de K\u0131l\u0131\u00e7daro\u011flu recibir o apoio de 77 dos 81 presidentes provinciais do seu partido, Baykal decidiu non presentar a s\u00faa candidatura, e a candidatura de K\u0131l\u0131\u00e7daro\u011flu logrou as sinaturas de 1246 dos 1,250 delegados, unha marca non superada no CHP. Na convenci\u00f3n os delegados elix\u00edrono por unanimidade, con 1189 votos a favor, e nove nulos.\nL\u00edder da oposici\u00f3n.\nK\u0131l\u0131\u00e7daro\u011flu converteuse en xefe oficial da oposici\u00f3n o22 maio de 2010 ao liderar o segundo partido na Grande Asemblea Nacional. A s\u00faa primeira campa\u00f1a como l\u00edder do CHP e da oposici\u00f3n foi o referendo constitucional do 12 de setembro de 2010, para o que empregou a t\u00e1ctica de boicotear o seu proceso parlamentario, mais como para se realizar o referendo era preciso a aprobaci\u00f3n de 330 parlamentarios, e o goberno ti\u00f1a 336, non puido evitar a celebraci\u00f3n do referendo. K\u0131l\u0131\u00e7daro\u011flu fixo campa\u00f1a polo non \u00e1s propostas e elevou aos tribunais o proceso de votaci\u00f3n parlamentario alegando irregularidades t\u00e9cnicas pero o Tribunal Constitucional deulle validez \u00e1 votaci\u00f3n e o 57.9% dos electores votaron a favor e o 42.1% en contra.\nAs elecci\u00f3ns lexislativas de 2011 foron as primeiras nas que Kemal K\u0131l\u0131\u00e7daro\u011flu participou como o dirixente do CHP, e o seu partido recibiu case o 26% dos votos mellorando m\u00e1is de cinco puntos en relaci\u00f3n \u00e1s anteriores, non obstante nas elecci\u00f3ns de xaneiro de 2015 baixou un punto quedando con case o 25%."}
{"id": "323413", "revid": "89787", "url": "https://gl.wikipedia.org/wiki?curid=323413", "title": "Movemento antitabaco na Alema\u00f1a nazi", "text": "O movemento antitabaco na Alema\u00f1a nazi comezou no Terceiro Reich despois de que os m\u00e9dicos alem\u00e1ns fosen os primeiros en descubrir a relaci\u00f3n entre o cancro de pulm\u00f3n e o tabaco, liderando a primeira campa\u00f1a antitabaco da historia moderna. Os movementos antitabaco medraron en moitas naci\u00f3ns dende comezos do s\u00e9culo XX, pero tiveron pouco \u00e9xito ag\u00e1s en Alema\u00f1a, onde a campa\u00f1a recibiu o apoio do goberno despois do ascenso dos nazis no poder. Este foi o movemento en contra do tabaco m\u00e1is poderoso do mundo nos anos 1930 e comezos dos anos 1940. Os l\u00edderes nacionalsocialistas condenaron o consumo de tabaco e moitos deles critic\u00e1rono publicamente. Baixo o goberno nazi prosperou a investigaci\u00f3n sobre o tabaco e os seus efectos na sa\u00fade, sendo a m\u00e1is importante do seu tipo naquel momento. Ademais da investigaci\u00f3n efectuada, a aversi\u00f3n persoal de Adolf Hitler cara o tabaco, as pol\u00edticas reprodutivas dos nazis e a asociaci\u00f3n do tabaco co antisemitismo e o racismo foron outros factores a prol desta campa\u00f1a contra o tabaco.\nA campa\u00f1a antitabaco dos nazis consistiu en prohibir fumar nos tranv\u00edas, autobuses e trens urbanos, promover a educaci\u00f3n saudable, limitar as raci\u00f3ns de cigarros na Wehrmacht, organizar clases m\u00e9dicas para os soldados e incrementar os impostos sobre o tabaco. Os nacionalsocialistas tam\u00e9n impuxeron limitaci\u00f3ns nos anuncios de tabaco, restrinxiron fumar en espazos p\u00fablicos e regul\u00e1rono nos restaurantes e cafeter\u00edas. O movemento antitabaco non tivo demasiada eficacia nos primeiros anos do r\u00e9xime nazi e malia os esforzos da campa\u00f1a o consumo de tabaco medrou entre os anos 1933 e 1939, mais posteriormente diminu\u00edu entre os anos 1939 e 1945. Nin sequera a finais do s\u00e9culo XX o movemento antitabaco da Alema\u00f1a da posguerra acadou tanta influencia coma nos tempos do nacionalsocialismo.\nPrecedentes.\nO sentimento antitabaco xa exist\u00eda no Imperio Alem\u00e1n a comezos do s\u00e9culo XX. Os cr\u00edticos do tabaco organizaron o primeiro grupo antitabaco no pa\u00eds, chamado \"Deutscher Tabakgegnerverein zum Schutze der Nichtraucher\" (Asociaci\u00f3n de opositores alem\u00e1ns do tabaco para a protecci\u00f3n dos non fumadores). Establecida en 1904, esta organizaci\u00f3n tan s\u00f3 existiu durante un breve per\u00edodo de tempo. A seguinte organizaci\u00f3n deste tipo, chamada \"Bund Deutscher Tabakgegner\" (Federaci\u00f3n de opositores alem\u00e1ns do tabaco), estableceuse no ano 1910 en Trautenau, Bohemia. Outras organizaci\u00f3ns semellantes xurdiron no ano 1912 nas cidades de Hannover e Dresden. No ano 1920 formouse en Praga a \"Bund Deutscher Tabakgegner in der Tschechoslowakei\" (Federaci\u00f3n de opositores alem\u00e1ns do tabaco en Checoslovaquia), trala separaci\u00f3n de Checoslovaquia de Austria o final da primeira guerra mundial. Nese mesmo ano estableceuse tam\u00e9n a \"Bund Deutscher Tabakgegner in Deutsch\u00f6sterreich\" (Federaci\u00f3n de opositores alem\u00e1ns do tabaco na Austria alem\u00e1) na cidade de Graz.\nEstes grupos publicaron xornais que avogaban en contra do uso do tabaco. A primeira destas publicaci\u00f3ns en alem\u00e1n foi \"Der Tabakgegner\" (Opositor do Tabaco), editada pola organizaci\u00f3n de Bohemia entre os anos 1912 e 1932. \"Deutscher Tabakgegner\" (Opositor Alem\u00e1n do Tabaco) foi o segundo xornal que trataba este tema, public\u00e1ndose en Dresde dende 1919 ata 1935. Xunto co tabaco, estas organizaci\u00f3ns foron opositoras tam\u00e9n do consumo de bebidas alc\u00f3licas.\nFactores motivadores.\nInvestigaci\u00f3ns.\nAs investigaci\u00f3n e estudos dos efectos do tabaco na sa\u00fade p\u00fablica estaban m\u00e1is avanzados en Alema\u00f1a que en calquera outra naci\u00f3n no momento en que os nazis chegaron ao poder. A conexi\u00f3n entre o cancro de pulm\u00f3n e o tabaco probouse por primeira vez na Alema\u00f1a nazi, en contra da crenza popular de que os cient\u00edficos estadounidenses e brit\u00e1nicos foron os primeiros en descubrila nos anos 1950, e o termo \"fumador pasivo\" (\"Passivrauchen\") cu\u00f1ouse na Alema\u00f1a nazi. Os proxectos de investigaci\u00f3n financiados polos nazis revelaron moitos dos efectos prexudiciais do tabaco na sa\u00fade, e a Alema\u00f1a nazi apoiou diversas investigaci\u00f3ns epidemiol\u00f3xicas nestes efectos do uso do tabaco. Hitler deu apoio financeiro de forma persoal a \"Wissenschaftliches Institut zur Erforschung der Tabakgefahren\" (Instituto para a investigaci\u00f3n dos perigos do tabaco) na Universidade de Jena, liderado por Karl Astel. Establecida no ano 1941, esta instituci\u00f3n antitabaco foi a m\u00e1is significativa da Alema\u00f1a nazi.\nFranz H. M\u00fcller no ano 1939 e posteriormente Eberhard Schairer en 1943 foron os primeiros en empregar m\u00e9todos epidemiol\u00f3xicos de caso-control para estudar o cancro de pulm\u00f3n nos fumadores. En 1939 M\u00fcller publicou un informe nunha reputada revista m\u00e9dica alem\u00e1 que afirmaba que a incidencia de cancro de pulm\u00f3n era maior nas persoas fumadoras. M\u00fcller, descrito en ocasi\u00f3ns como \"o pai esquecido da epidemiolox\u00eda experimental\", foi membro do NSKK e do Partido Nazi (NSDAP). A s\u00faa disertaci\u00f3n foi o primeiro estudo epidemiol\u00f3xico controlado da relaci\u00f3n entre o tabaco e o cancro de pulm\u00f3n. Entre a menci\u00f3n doutros factores causantes como o po, os gases de escape dos autom\u00f3biles, a tuberculose, os raios X e outros contaminantes procedentes das f\u00e1bricas, o seu informe indicou que \"o papel significativo do fume do tabaco estaba cada vez m\u00e1is no primeiro plano\" entre ditos factores.\nOs doutores do Terceiro Reich sab\u00edan que fumar era causa de doenzas card\u00edacas, consideradas as doenzas m\u00e1is serias resultantes do uso do tabaco. O uso da nicotina tam\u00e9n se considerou responsable do incremento nos infartos de miocardio reportados no pa\u00eds. Nos \u00faltimos anos da segunda guerra mundial, os investigadores consideraron a nicotina como un factor dos fallos card\u00edacos coronarios que sufriron un n\u00famero significativo de persoal militar na fronte oriental. Un pat\u00f3logo da Wehrmacht examinou 32 soldados mozos que faleceran a causa de infarto de miocardio nesta fronte, e documentou nun informe de 1944 que todos eles eran \"fumadores entusiastas\", citando a opini\u00f3n do tam\u00e9n pat\u00f3logo Franz Buchner que afirmou que os cigarros eran \"un veleno coronario de primeira orde\".\nPostura de Hitler sobre o tabaco.\nAdolf Hitler foi fumador habitual na s\u00faa xuventude, chegando a fumar entre 25 e 40 cigarros diarios, pero finalmente deixou o h\u00e1bito tras chegar a conclusi\u00f3n de que era \"unha perda de cartos\". En anos posteriores chegou a considerar o h\u00e1bito de fumar como \"decadente\" e \"a ira do Home Vermello contra o Home Branco, en vinganza por darlles licores\", lamentando que \"a perda de moitos homes excelentes por envelenamento do tabaco\". Sent\u00edase infeliz xa que tanto Eva Braun como Martin Bormann eran fumadores e preocup\u00e1balle que Hermann G\u00f6ring fumase continuamente en lugares p\u00fablicos, chegando a po\u00f1erse furioso cando se comisionou unha estatua na que se representaba a G\u00f6ring fumando. Adoita considerarse a Hitler como o primeiro l\u00edder nacional que propugnou non fumar, a\u00ednda que Xacobe VI de Escocia e I de Inglaterra xa declarara abertamente a s\u00faa postura antitabaco 330 anos antes ca el.\nHitler non aprobaba a liberdade para fumar da que dispo\u00f1\u00eda o persoal militar, e durante a segunda guerra mundial declarou que \"era un erro, culpa do liderado do ex\u00e9rcito naquel momento, no comezo da guerra\" e que \"non \u00e9 correcto dicir que un soldado non pode vivir sen fumar\", chegando a prometer que acabar\u00eda co uso de tabaco no ex\u00e9rcito en canto rematase a guerra. Animou persoalmente aos seus amigos pr\u00f3ximos para que non fumasen e premiou a aqueles que deixaron de fumar. Por\u00e9n, o rexeitamento persoal do tabaco por parte de Hitler tan s\u00f3 foi un dos diversos factores catalizadores da campa\u00f1a antitabaco alem\u00e1.\nPol\u00edticas reprodutivas.\nAs pol\u00edticas reprodutivas nazis foron un factor significativo na s\u00faa campa\u00f1a antitabaco. Consideraban que as mulleres fumadoras eran vulnerables o envellecemento prematuro e a perda de atractivo f\u00edsico. V\u00edan a estas mulleres inapropiadas como esposas e nais para a familia alem\u00e1. Werner Huttig da \"Rassenpolitisches Amt\" (Oficina de Pol\u00edtica Racial) do Partido Nazi afirmou que o leite das mulleres fumadoras embarazadas conti\u00f1a nicotina, afirmaci\u00f3n probada como correcta por investigaci\u00f3ns modernas. Martin Staemmler, un doutor prominente durante o Terceiro Reich, opinaba que fumar durante o embarazo resultaba nun aumento dos natimortos e abortos espont\u00e1neos. Esta opini\u00f3n foi apoiada pola hixienista racial Agnes Bluhm, quen publicou un libro no ano 1936 expresando este mesmo punto de vista. Os l\u00edderes nazis amosaron a s\u00faa preocupaci\u00f3n por esta cuesti\u00f3n xa que desexaban que as mulleres alem\u00e1s tivesen unha gran facilidade reprodutiva. Un artigo publicado nunha revista xinecol\u00f3xica alem\u00e1 de 1943 afirmou que as mulleres que fumaban tres ou m\u00e1is cigarros diarios ti\u00f1an m\u00e1is posibilidades de quedar sen fillos en comparaci\u00f3n coas mulleres non fumadoras.\nAsociaci\u00f3n co antisemitismo e co racismo.\nA maiores da preocupaci\u00f3n pola sa\u00fade p\u00fablica, os nazis estaban moi influenciados pola s\u00faa ideolox\u00eda, particularmente polos seus conceptos de hixiene racial e pureza corporal. Os l\u00edderes nazis cr\u00edan que estaba mal que a \"raza superior\" fumase e que o consumo de tabaco era equivalente a unha \"dexeneraci\u00f3n racial\". A s\u00faa visi\u00f3n do tabaco era a dun \"veleno xen\u00e9tico\", e os hixienistas raciais opo\u00f1\u00edanse ao consumo de tabaco, aducindo que \"corromp\u00eda o plasma xerminal alem\u00e1n\". Alg\u00fans activistas antitabaco nazis chegaron a representar o tabaco como un vicio dos \"negros dexenerados\".\nOs nazis chegaron a afirmar que os xudeus eran os responsables da introduci\u00f3n do tabaco e dos seus efectos prexudiciais, e a Igrexa adventista do s\u00e9timo d\u00eda en Alema\u00f1a anunciou que fumar era un vicio mals\u00e1n espallado polos xudeus. Johann von Leers, editor do \"Nordische Welt\", proclamou en 1941 durante a cerimonia inaugural do \"Wissenschaftliches Institut zur Erforschung der Tabakgefahren\" que o \"capitalismo xudeu\" era responsable da expansi\u00f3n do uso do tabaco por toda Europa. Afirmou tam\u00e9n que o primeiro tabaco en terreo alem\u00e1n foi introducido polos xudeus e que estes controlaban a industria tabaqueira en \u00c1msterdam, o punto principal de entrada da \"Nicotiana\".\nCampa\u00f1a.\nMedidas antitabaco.\nOs nazis empregaron varias t\u00e1cticas de relaci\u00f3ns p\u00fablicas para convencer ao p\u00fablico xeral alem\u00e1n de non fumar. Revistas de sa\u00fade ben co\u00f1ecidas como \"Gesundes Volk\" (Xente saudable), \"Volksgesundheit\" (A sa\u00fade da xente) e \"Gesundes Leben\" (Vida saudable) publicaron advertencias sobre as consecuencias que fumar ti\u00f1a na sa\u00fade as\u00ed como p\u00f3sters que amosaban os efectos prexudiciais do tabaco. Envi\u00e1ronse mensaxes antitabaco a xente nos seus postos de traballo, habitualmente coa axuda da Hitlerjugend e da Bund Deutscher M\u00e4del. A campa\u00f1a antitabaco levada a cabo polos nazis tam\u00e9n inclu\u00edu iniciativas de educaci\u00f3n da sa\u00fade. En xu\u00f1o de 1939 formouse un departamento antitabaco e antialcohol, e a \"Reichsstelle f\u00fcr Rauschgiftbek\u00e4mpfung\" (Departamento para a loita contra o envelenamento do tabaco) tam\u00e9n axudou nesta campa\u00f1a. As revistas \"Die Genussgifte\" (As drogas sociais), \"Auf der Wacht\" (En garda) e \"Reine Luft\" (Aire limpo) publicaron tam\u00e9n artigos que avogaban non fumar. De entre estas publicaci\u00f3ns, \"Reine Luft\" foi a principal revista do movemento antitabaco, e a instituci\u00f3n de Karl Astel na Universidade de Jena mercou e distribu\u00edu centos de exemplares desta publicaci\u00f3n.\nTras reco\u00f1ecer os efectos prexudiciais do uso do tabaco na sa\u00fade, o goberno nazi promulgou varios elementos de lexislaci\u00f3n antitabaco. A finais dos anos 1930 incrementouse a posta en marcha deste tipo de lexislaci\u00f3ns, e no ano 1938 a Luftwaffe e o Reichspost impuxeron a prohibici\u00f3n de fumar. Esta prohibici\u00f3n estendeuse as instituci\u00f3ns m\u00e9dicas, colexios e varias oficinas p\u00fablicas asilos. En 1939 o Partido Nazi prohibiu fumar en t\u00f3dalas s\u00faas oficinas, e Heinrich Himmler, por aquel ent\u00f3n xefe do Schutzstaffel, prohibiulles fumar \u00f3s oficiais de polic\u00eda e da SS mentres se atopaban de servizo.\nEn 1941 sesenta cidades alem\u00e1s prohibiron fumar nos tranv\u00edas. Tam\u00e9n se prohibiu fumar nos refuxios de bombas, a\u00ednda que alg\u00fans deles contaban con habitaci\u00f3ns separadas para fumar. Os nazis tiveron un coidado especial para previr que as mulleres fumasen. O presidente da Asociaci\u00f3n M\u00e9dica Alem\u00e1 anunciou que \"as mulleres alem\u00e1s non fuman\", e as mulleres embarazadas e as que se atopaban entre os 25 e os 55 anos de idade non recibiron raci\u00f3ns de tabaco durante a segunda guerra mundial. As restrici\u00f3ns na venda de produtos tabaqueiros tam\u00e9n se impuxo nos establecementos alimentarios e hospitalarios. Tam\u00e9n se proxectaron publicamente filmes antitabaco dirixidos especificamente \u00e1s mulleres e os xornais publicaron editoriais sobre os problemas de fumar e os seus efectos. Tom\u00e1ronse medidas estritas neste aspecto, e o sindicato Nationalsozialistische Betriebszellenorganisation anunciou que expulsar\u00eda a calquera das s\u00faas mulleres membros que fumase en p\u00fablico. O seguinte paso nesta campa\u00f1a antitabaco chegou en xullo de 1943 cando se prohibiu que os menores de 18 anos fumasen en p\u00fablico. No ano seguinte ilegalizouse fumar nos buses e trens urbanos baixo unha iniciativa persoal de Hitler para evitar que as pasaxeiras destes transportes fosen fumadoras pasivas.\nTam\u00e9n se impuxeron restrici\u00f3ns na publicidade dos produtos do tabaco, promulgadas o 7 de decembro de 1941 e asinadas por Heinrich Hunke, presidente do Consello de Publicidade, nas que se prohibiu amosar o acto de fumar como inofensivo ou como unha expresi\u00f3n de masculinidade. Tam\u00e9n se prohibiu ridiculizar aos activistas antitabaco as\u00ed como a publicidade destes produtos por medio de altofalantes e nos selos postais.\nAs restrici\u00f3ns do tabaco chegaron tam\u00e9n \u00e1 Wehrmacht. As raci\u00f3ns de cigarros no ex\u00e9rcito limit\u00e1ronse a seis por soldado \u00f3 d\u00eda. A venda de cigarros extra \u00f3s soldados foi habitual, pero estaba limitada a 50 cigarros por persoa \u00f3 mes. Os soldados en idade adolescente que serv\u00edan na 12. SS Panzer Division Hitlerjugend, composta de membros das Hitlerjugend, recibiron doces no lugar de tabaco. O acceso a cigarros prohib\u00eduselle ao persoal auxiliar feminino da Wehrmacht, e realiz\u00e1ronse conferencias m\u00e9dicas para persuadir \u00f3 persoal militar a que deixara de fumar. Unha ordenanza promulgada o 3 de novembro de 1941 elevou os impostos do tabaco entre un 80% e un 95% do seu prezo de venda, convert\u00e9ndose na maior subida de impostos do tabaco en Alema\u00f1a ata pasados m\u00e1is de 25 anos tralo fin do r\u00e9xime nazi.\nEfectividade.\nAs primeiras campa\u00f1as antitabaco consider\u00e1ronse un fracaso, e na d\u00e9cada dos anos 1930 houbo un incremento moi acelerado do consumo de tabaco en Alema\u00f1a. Este consumo incrementouse a un ritmo m\u00e1is acelerado incluso que na veci\u00f1a Francia, onde o movemento antitabaco era min\u00fasculo e moito menos influente en comparaci\u00f3n. Entre os anos 1932 e 1939 o consumo per c\u00e1pita de cigarros en Alema\u00f1a incrementouse dos 570 ata os 900 cigarros ao ano, mentres que en Francia pasou dos 570 aos 630 cigarros ao ano.\nOs fabricantes alem\u00e1ns de cigarros levaron a cabo varios intentos de debilitar a campa\u00f1a antitabaco. Publicaron novas revistas nas que intentaron representar o movemento antitabaco como \"fan\u00e1tico\" e \"non cient\u00edfico\". A industria tabaqueira tam\u00e9n intentou contrarrestar a campa\u00f1a do goberno nazi en contra do uso do tabaco por parte das mulleres e do uso de modelos femininas que fumasen na publicidade dos seus produtos. Malia t\u00f3dalas regulaci\u00f3ns do goberno, moitas mulleres alem\u00e1s seguiron fumando de forma regular, inclu\u00edndo as mulleres de moitos oficiais nazis de alto rango. Por exemplo, Magda Goebbels chegou a fumar incluso mentres estaba a ser entrevistada por un xornalista. As ilustraci\u00f3ns de moda que amosaban a mulleres con cigarros foi habitual en publicaci\u00f3ns prominentes como \"Beyers Mode f\u00fcr Alle\" (moda Beyers para todos), e a portada do disco da popular canci\u00f3n \"Lili Marleen\" amosaba a cantante Lale Andersen suxeitando un cigarro.\nOs nazis puxeron en marcha m\u00e1is pol\u00edticas antitabaco a finais dos anos 1930 e nos primeiros anos da segunda guerra mundial o consumo de tabaco comezou a reducirse. Como resultado das medidas antitabaco impostas na Wehrmacht, o consumo total de tabaco por parte dos soldados diminu\u00edu entre os anos 1939 e 1945. Segundo unha enquisa feita no ano 1944, o n\u00famero de fumadores increment\u00e1rase na Wehrmacht, pero o consumo medio de tabaco por persoa reduc\u00edrase nun 23,4% en comparaci\u00f3n cos anos previos a segunda guerra mundial, e o n\u00famero de persoas que fumaban 30 ou m\u00e1is cigarros \u00f3 d\u00eda reduc\u00edrase do 4,4% ata o 0,3%.\nAs pol\u00edticas antitabaco dos nazis non estiveron tampouco libres de contradici\u00f3ns. Por exemplo, as pol\u00edticas \"Volksgesundheit\" (Sa\u00fade do Pobo) e \"Gesundheitspflicht\" (Deber de estar Saudable) aplic\u00e1ronse en paralelo xunto a distribuci\u00f3n activa de cigarros para os \"grupos merecentes\", como soldados ou membros das Hitlerjugend, mentres que por outra banda se denegaba o acceso \u00f3 tabaco \u00f3s grupos estigmatizados, como os xudeus ou os prisioneiros de guerra.\nTrala segunda guerra mundial.\nTralo colapso da Alema\u00f1a nazi ao final da segunda guerra mundial en Europa, as empresas tabaqueiras estadounidenses entraron rapidamente no mercado negro alem\u00e1n. O contrabando ilegal de tabaco tornouse predominante, e a campa\u00f1a antitabaco comezada polos nazis deixou de existir trala ca\u00edda do Terceiro Reich. No ano 1949 entraron cada mes en Alema\u00f1a uns 400\u00a0mill\u00f3ns de cigarros fabricados nos Estados Unidos de forma ilegal. En 1954 case 2000 mill\u00f3ns de cigarros su\u00edzos entraron ilegalmente en Alema\u00f1a e Italia. Como parte do Plan Marshall os Estados Unidos enviaron tabaco a Alema\u00f1a libre de cargos. A cantidade de tabaco enviado a Alema\u00f1a desta forma en 1948 foi de 24\u00a0000 toneladas, chegando as 69\u00a0000\u00a0toneladas no ano 1949. O consumo de cigarros per c\u00e1pita na Alema\u00f1a de posguerra incrementouse progresivamente dende os 460 cigarros en 1950 ata os 1523 en 1963. A finais do s\u00e9culo XX as campa\u00f1as antitabaco alem\u00e1s non conseguiron acadar os niveis de \"cl\u00edmax\" da campa\u00f1a nazi, e segundo Robert N. Proctor as investigaci\u00f3ns sobre os efectos do tabaco na sa\u00fade en Alema\u00f1a estaban \"mudas\" nese momento."}
{"id": "323414", "revid": "23204", "url": "https://gl.wikipedia.org/wiki?curid=323414", "title": "Movemento antitabaco no Terceiro Reich", "text": ""}
{"id": "323415", "revid": "5863", "url": "https://gl.wikipedia.org/wiki?curid=323415", "title": "\u00c1ngel Rodal Almu\u00ed\u00f1a", "text": ""}
{"id": "323416", "revid": "98629", "url": "https://gl.wikipedia.org/wiki?curid=323416", "title": "Mike Figgis", "text": "Michael \"Mike\" Figgis, nado en Carlisle (Cumberland) o 28 de febreiro de 1948 \u00e9 un director, guionista e compositor ingl\u00e9s.\nTraxectoria.\nNado en Inglaterra, viviu en Nairobi, Kenya ata os oito anos. O resto da s\u00faa infancia pasouna en Newcastle upon Tyne. O seu primeiro interese art\u00edstico foi a m\u00fasica, e tocou o teclado na primeira banda de Bryan Ferry. En 1983 dirixiu con grande \u00e9xito unha obra de teatro no teatro Gerard-Philipe en Saint-Denis (Par\u00eds).\nTras traballar no teatro (foi m\u00fasico e actor no grupo experimental People Show) dirixiu o seu primeiro filme con baixo orzamento \"Stormy Monday\" en 1988. O filme deulle sona como director de actores e na d\u00e9cada de 1990 dirixiu en Hollywood o suspense \"Internal Affairs\", que axudou a revivir a carreira de Richard Gere. Tralo fracaso de \"Mr. Jones\", que foi malentendido polo estudio, mostrou o seu desencanto coa industria cinematogr\u00e1fica en \"Leaving Las Vegas\".\nA tecnolox\u00eda dixital levouno a concibir e dirixir \"Timecode\", filme rodado simultaneamente con catro c\u00e1maras nunha toma.\nDesde 2008 foi profesor de estudos cinematogr\u00e1ficos na European Graduate School en Saas-Fee, Su\u00edza, onde dirixe seminarios intensivos no ver\u00e1n."}
{"id": "323417", "revid": "89787", "url": "https://gl.wikipedia.org/wiki?curid=323417", "title": "Lasse Hallstr\u00f6m", "text": "Lars Sven \"Lasse\" Hallstr\u00f6m ([\u02c8la.\u02c8s\u025b \u02c8hal.\u02c8str\u0153m]), nado en Estocolmo o 2 de xu\u00f1o de 1946 e un director e guionista sueco.\nTraxectoria.\nHallstr\u00f6m naceu en Estocolmo, Suecia. O seu pai era dentista e a s\u00faa nai a escritora Karin Lyberg (1907\u20132000). O seu av\u00f3 materno, Ernst Lyberg foi o Ministro de Finanzas do primeiro gabinete de Carl Gustaf Ekman (1926\u20131928) e l\u00edder do Partido Liberal de Suecia (1930\u20131933).\nHallstr\u00f6m asistiu \u00e1 escola de m\u00fasica de Adolf Fredrik en Estocolmo. Destacou o 1973, dirixindo a serie c\u00f3mica \"Pappas pojkar\" para a televisi\u00f3n sueca. A colaboraci\u00f3n cos actores Magnus H\u00e4renstam e Brasse Br\u00e4nnstr\u00f6m foi frut\u00edfera e colaboraron frecuentemente durante este per\u00edodo. Aprendeu o oficio coa realizaci\u00f3n de videoclips, particularmente para o grupo ABBA.\nTralo \u00e9xito internacional de \"A mi\u00f1a vida coma un can\" (1985), polo que foi candidato aos \u00d3scar ao mellor director e gui\u00f3n, comezou a traballar no cinema estadounidense. O seu primeiro grande \u00e9xito en Hollywood foi \"What's Eating Gilbert Grape\" (1993)."}
{"id": "323418", "revid": "89787", "url": "https://gl.wikipedia.org/wiki?curid=323418", "title": "Franco Zeffirelli", "text": "Gianfranco Zeffirelli, nado en Florencia o 12 de febreiro de 1923 e finado en Roma o 15 de xu\u00f1o de 2019, foi un director e produtor de cinema e \u00f3pera italiano. Foi tam\u00e9n senador (1994\u20132001) polo partido \"Forza Italia\".\nTraxectoria.\nZeffirelli naceu nos arredores de Florencia, froito da relaci\u00f3n entre a dese\u00f1adora de moda Alaide Garosi e o repartidor de la e seda Ottorino Corsi. Como ambos os dous estaban casados, Alaide non puido empregar nin o seu apelido nin o de Corsi para o seu fillo. Finalmente escolleu \"Zeffiretti\", que son as \u201cpequenas brisas\u201d mencionadas na \u00f3pera de Mozart \"Idomeneo\", mais foi mal deletreado no rexistro e converteuse en Zeffirelli. Cando ti\u00f1a seis anos morreu a s\u00faa nai e foi criado por unha comunidade de ingleses expatriados e veuse envolto particularmente co grupo Scorpioni, que inspirou o filme semiautobiogr\u00e1fico \"Tea with Mussolini\" (1999).\nGraduouse na Accademia di Belle Arti Firenze en 1941 e por consello do seu pai entrou na Universidade de Florencia para estudar arte e arquitectura. Tralo inicio da segunda guerra mundial loitou como partisano antes de reunirse cos soldados brit\u00e1nicos e converterse no seu int\u00e9rprete. Trala guerra volveu \u00e1 universidade para continuar os seus estudos, mais tras ver \"Henry V\" de Laurence Olivier en 1945 a s\u00faa atenci\u00f3n pasou ao teatro.\nMentres traballaba como pintor de escena en Florencia, co\u00f1eceu e foi contratado por \nLuchino Visconti, que o converteu en axudante de director de \"La Terra trema\", estreado en 1948. Os m\u00e9todos de Visconti tiveron un fondo impacto no traballo posterior de Zeffirelli. Traballou tam\u00e9n con Vittorio De Sica e Roberto Rossellini. Na d\u00e9cada de 1960 f\u00edxose un nome dese\u00f1ando e dirixindo as s\u00faas propias obras en Londres e Nova York e axi\u00f1a traspasou as s\u00faas ideas ao cinema.\nO seu primeiro filme foi \"A muller indomable\" (1967), orixinariamente pensado para Sophia Loren e Marcello Mastroianni mais finalmente protagonizado polas estrelas de Hollywood Elizabeth Taylor e Richard Burton, que axudaron \u00e1 produci\u00f3n e recibiron unha porcentaxe dos beneficios en lugar do seu salario normal. Mentres montaba o filme, Florencia sufriu unha grav\u00edsima inundaci\u00f3n. Un mes m\u00e1is tarde Zeffirelli estreou a curtametraxe \"\", para acadar fondos para recuperarse do desastre.\nO grande \u00e9xito de Zeffirelli chegou o ano seguinte cando presentou dous adolescentes como protagonistas de \"Romeo and Juliet\" (1968). O filme volveuse moi popular e ning\u00fan traballo posterior tivo o mesmo impacto.\nTralas d\u00faas adaptaci\u00f3ns de Shakespeare pasou ao cinema de temas relixiosos con \"Brother Sun, Sister Moon\" (1972), sobre a vida de Francisco de As\u00eds e a miniserie \"Jesus of Nazareth\" (1977), que supuxo un \u00e9xito e foi emitida frecuentemente na televisi\u00f3n nos anos posteriores.\nDespois de dous filmes contempor\u00e1neos, na d\u00e9cada de 1980 dirixiu adaptaci\u00f3ns de \u00f3peras \u00e1 pantalla, con estrelas como Pl\u00e1cido Domingo, Teresa Stratas, Juan Pons e Katia Ricciarelli. Volveu a Shakespeare con \"Hamlet\" (1990), co ent\u00f3n heroe de acci\u00f3n Mel Gibson como protagonista.\nDesde a d\u00e9cada de 1950 Zeffirelli dirixiu \u00f3peras en Europa e nos Estados Unidos.\nEn 1996 fixo p\u00fablica a s\u00faa homosexualidade, mais preferiu ser discreto sobre a s\u00faa vida privada."}
{"id": "323419", "revid": "98629", "url": "https://gl.wikipedia.org/wiki?curid=323419", "title": "Chuck Jones", "text": "Charles Martin \"Chuck\" Jones, nado en Spokane (Washington o 21 de setembro de 1912 e finado en Corona del Mar (California) o 22 de febreiro de 2002 foi un animador, debuxante, produtor e director de filmes animados estadounidense, especialmente co\u00f1ecido polas curtametraxes das series \"Looney Tunes\" e \"Merrie Melodies\".\nTraxectoria.\nNado no estado de Washington, mudouse cos seus pais e irm\u00e1ns \u00e1 \u00e1rea dos \u00c1nxeles. Na s\u00faa autobiograf\u00eda explica que as s\u00faas aspiraci\u00f3ns art\u00edsticas chegaron grazas ao seu pai, home de negocios sen \u00e9xito na d\u00e9cada de 1920. O seu pai buscaba o \u00e9xito con lapis co nome de novas compa\u00f1\u00edas. Cando a compa\u00f1\u00eda fracasaba chegaba \u00e1 casa cos lapis e os nenos debuxaban continuamente. Despois estudou arte.\nJones uniuse ao estudio independente Leon Schlesinger Productions, que produciu \"Looney Tunes\" e \"Merrie Melodies\" para Warner Bros. en 1933 como animador axudante.\nDurante as d\u00e9cadas de 1940 e 1950 creou as s\u00faas tres personaxes m\u00e1is populares, Marvin the Martian, Pepe LePew e O Coiote e o Correcami\u00f1os. Permaneceu na Warner ata 1962, cando a compa\u00f1\u00eda descubriu que Jones e a s\u00faa dona escribir\u00e1n o gui\u00f3n dun filme animado, \"Gay Purr-ee\", para UPA, violando o seu acordo de exclusividade.\nCo seu compa\u00f1eiro Les Goldman creou un estudio de animaci\u00f3n independente, Sib Tower 12 Productions. En 1963, Metro-Goldwyn-Mayer asinou un contrato coa compa\u00f1\u00eda para ter a Jones e o seu equipo para producir \"Tom e Jerry\".\nNas d\u00e9cadas de 1980 e 1990 dedicouse a pintar debuxos e arte par\u00f3dico, vendido en galer\u00edas pola compa\u00f1\u00eda da s\u00faa filla, Linda Jones Enterprises. Foi ademais conselleiro cretaivo e dese\u00f1ador de personaxes no especial de Nadal de \"Alvin and the Chipmunks\" e fixo unha aparici\u00f3n especial no filme \"Gremlins\"."}
{"id": "323420", "revid": "98629", "url": "https://gl.wikipedia.org/wiki?curid=323420", "title": "Gran Premio de M\u00e9xico de 2015", "text": "O Gran Premio de M\u00e9xico de F\u00f3rmula 1 de (oficialmente co\u00f1ecido como a F\u00f3rmula 1 Gran Premio de M\u00e9xico 2015) celebrouse en Cidade de M\u00e9xico o 1 de novembro de 2015. A carreira, foi a d\u00e9cimo s\u00e9tima da tempada de F\u00f3rmula Un de , e o d\u00e9cimo s\u00e9timo Gran Premio de M\u00e9xico. \u00e9 a primeira vez que se celbra a carreira desde .\nResumo.\nAntecedentes.\nO Aut\u00f3dromo Hermanos Rodr\u00edguez sufriu unha reconfiguraci\u00f3n substancial na preparaci\u00f3n para a carreira. O trazado da pista conta con d\u00faas zonas de DRS, unha na recta principal e outro entre as curvas tres e catro.\nA longa recta principal do Aut\u00f3dromo Hermanos Rodr\u00edguez ofrece as velocidades m\u00e1is r\u00e1pidas durante a tempada .\nPr\u00e1ctica libre.\nPolo regulamento para a tempada 2015, realiz\u00e1ronse tres sesi\u00f3ns de pr\u00e1ctica, d\u00faas sesi\u00f3ns de 1\u00b45 horas o venres e outra sesi\u00f3n dunha hora antes da cualificaci\u00f3n do s\u00e1bado. A primeira sesi\u00f3n do venres comezou nunha pista mollada, descrita por Sebastian Vettel como \"rid\u00edculamente resbaladiza\", coa primeira media hora de realizadao con pneum\u00e1ticos intermedios. Valtteri Bottas marcou o mellor tempo cos pneum\u00e1ticos, antes de que todos os equipos montaran o composto medio. Ata cos pneum\u00e1ticos de seco, moitos pilotos sufriron polas condici\u00f3ns, sa\u00edndose nas curvas 8 e 10, en particular. Nico Rosberg no Mercedes sufriu de sobrequecemento nos seus freos traseiros, o que lle obrigou a entrar en boxes, mentres que logrou o mellor tempo. Carlos Sainz terminou como o oitavo m\u00e1is r\u00e1pido, por diante do favorito local Sergio P\u00e9rez e Felipe Massa. Jolyon Palmer novamente substitu\u00edu a Romain Grosjean ao volante do Lotus, terminou como o d\u00e9cimo quinto m\u00e1is r\u00e1pido, d\u00faas d\u00e9cimas de segundo m\u00e1is lento que o seu compa\u00f1eiro de equipo Pastor Maldonado. O mellor tempo da sesi\u00f3n foi para Max Verstappen no Toro Rosso, con 1m25.990s, a\u00ednda que o mozo holand\u00e9s sa\u00eduse no segundo sector da pista. Foi seguido por Daniil Kvyat e os dous Ferraris de Kimi R\u00e4ikk\u00f6nen e Sebastian Vettel. Mentres Rosberg foi sexto, o recentemente coroado campi\u00f3n do mundo Lewis Hamilton foi s\u00f3 und\u00e9cimo.\nNa segunda sesi\u00f3n da tarde do venres, Nico Rosberg foi o m\u00e1is r\u00e1pido, marcando un tempo de 1m21.531s. Co asfalto na pista moi novo, a superficie era esvaradiza e foi outra sesi\u00f3n que viu unha gran cantidade de pilotos quedaban fora. O maior accidente da pr\u00e1ctica chegou aos cinco minutos, cando Max Verstappen estrelouse na sa\u00edda do estadio, sacando bandeiras vermellas. Despois renovouse a marcha, Valtteri Bottas perdeu a parte traseira do seu Williams FW37, causado por unha falla no flap do seu DRS, e estrelouse na primeira curva. Non foi o \u00fanico que tivo problemas na primeira curva, Sergio P\u00e9rez, Carlos Sainz e Pastor Maldonado tam\u00e9n f\u00f3ronse al\u00ed. Lewis Hamilton pola s\u00faa banda tivo unha sa\u00edda de pista na curva catro. Romain Grosjean tivo que po\u00f1er fin cedo \u00e1 s\u00faa primeira pr\u00e1ctica da fin de semana, cando un fallo de embrague viu aparcar o seu coche no minuto 28 do per\u00edodo de sesi\u00f3n. Jenson Button correu 25 voltas e terminou co noveno mellor tempo, a\u00ednda que o pasou a metade da sesi\u00f3n nos boxes, mentres que o equipo equipaba o coche cunha nova unidade de potencia. Detr\u00e1s de Rosberg, os dous Red Bulls foron segundo e terceiro, por diante de Lewis Hamilton e Sebastian Vettel.\nNico Rosberg foi de novo o m\u00e1is r\u00e1pido na \u00faltima sesi\u00f3n de pr\u00e1ctica o s\u00e1bado pola ma\u00f1\u00e1 cun tempo de 1m21.083s, superando ao seu compa\u00f1eiro de equipo Hamilton por apenas 0.014s. Logo da choiva durante a noite, a pista estaba esvaradiza ao comezo da pr\u00e1ctica. Non foi ata pasados trinta minutos que o agarre mellorou e moitos equipos optaron por montar os pneum\u00e1ticos de composto brando m\u00e1is r\u00e1pido. Rosberg estableceu os tempos r\u00e1pidos desde o principio, Hamilton foi capaz de pechar a brecha gradualmente, terminou a sesi\u00f3n lixeiramente m\u00e1is lento que o alem\u00e1n. Detr\u00e1s dos dous Mercedes, Daniel Ricciardo estivo preto, apenas 0.118s atr\u00e1s, seguido de Vettel, outra d\u00e9cima de segundo por detr\u00e1s. con vibraci\u00f3ns no seu motor, Jenson Button de novo pasou moito tempo no garaxe, po\u00f1endo fin \u00e1 pr\u00e1ctica co tempo m\u00e1is lento, m\u00e1is de oito segundos por detr\u00e1s de Rosberg.\nCualificaci\u00f3n.\nA eliminatoria constou de tres partes de 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada unha das d\u00faas primeiras quendas. Durante a primeira parte da cualificaci\u00f3n (Q1), Kimi R\u00e4ikk\u00f6nen foi capaz de competir, despois de que o equipo de Ferrari fora capaz de cambiar a s\u00faa caixa de cambios no tempo da sesi\u00f3n. O que non participou foi Jenson Button, despois de que o seu equipo decidiu non sa\u00edr, xa que unha penalizaci\u00f3n de 55 posici\u00f3ns en calquera caso deixabao na parte posterior da grella. Marcus Ericsson foi m\u00e1is de medio segundo m\u00e1is r\u00e1pido que o seu compa\u00f1eiro de equipo Felipe Nasr, que non puido continuar na Q2, do mesmo xeito que os dous Manor Marussias. Con Button f\u00f3ra da carreira, s\u00f3 foi eliminado un piloto m\u00e1is, e resultou ser o seu compa\u00f1eiro en McLaren, Alonso. Na parte dianteira, Rosberg marcou o mellor tempo por diante de Vettel, mentres que Hamilton foi o \u00fanico piloto que non utilizou os pneum\u00e1tico de composto brando.\nLewis Hamilton sa\u00edu cos pneum\u00e1ticos m\u00e1is brandos na Q2, marcou o mellor tempo da sesi\u00f3n, a primeiro volta en menos de 1:20 minutos. Detr\u00e1s del, Vettel foi segundo por diante de Rosberg. Raikkonen sa\u00edu cos pneum\u00e1ticos de composto m\u00e1is duro, pero abortou tras facer un trompo na primeira curva, quedando d\u00e9cimo quinto e pendente dunha penalizaci\u00f3n polo seu cambio da caixa de cambios. Max Verstappen logrou a s\u00faa volta r\u00e1pida ao final da quenda, deixando ao seu compa\u00f1eiro de equipo Sainz f\u00f3ra dos dez primeiros. Tam\u00e9n quedaron eliminados os dous Lotus e o segundo Sauber de Ericsson..\nNa Q3, os dous pilotos de Mercedes estableceron d\u00faas voltas r\u00e1pidas consecutivas no inicio da sesi\u00f3n, con Rosberg 0.188s por diante do seu compa\u00f1eiro de equipo. Todos os pilotos tiveron problemas para mell\u00f3rar os seus tempos durante a segunda pasada de voltas cronometradas con pneum\u00e1ticos m\u00e1is frescos. Mentres Hamilton melloraba cedo na volta, o seu esforzo det\u00edvose cando cometeu un erro na curva doce. Isto significou que non puido desafiar a Rosberg pola pole position, que por primeira logrou por cuarta carreira consecutiva. Os dous Mercedes foron seguidos de cerca por Vettel, por diante dos dous Red Bull de Kvyat e Ricciardo, log ambos Williams e Verstappen oitavo. Na quinta fila da grella, o favorito local Sergio P\u00e9rez superou ao seu compa\u00f1eiro de equipo Nico H\u00fclkenberg para a novena posici\u00f3n."}
{"id": "323421", "revid": "27155", "url": "https://gl.wikipedia.org/wiki?curid=323421", "title": "P\u00e9ptido natriur\u00e9tico atrial", "text": ""}
{"id": "323422", "revid": "18868", "url": "https://gl.wikipedia.org/wiki?curid=323422", "title": "T\u00f3dolos Santos", "text": ""}
{"id": "323423", "revid": "5132", "url": "https://gl.wikipedia.org/wiki?curid=323423", "title": "KK Mega Basket", "text": "O Ko\u0161arka\u0161ki klub Mega Basket (en serbio: \"\u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u041c\u0435\u0433\u0430 \u0411\u0430\u0441\u043a\u0435\u0442\"), tam\u00e9n co\u00f1ecido como Mega MIS por motivos de patrocinio, \u00e9 un club profesional de baloncesto serbio con s\u00faa sede na cidade de Belgrado. Ademais de xogar en Belgrado o club tam\u00e9n xogou nas cidades de Kru\u0161evac (2012\u22122013) e Smederevo (2013\u22122014) e Sremska Mitrovica (2014\u20132019). O club compite na Ko\u0161arka\u0161ka liga Srbije, a m\u00e1xima categor\u00eda do baloncesto serbio, e na ABA Liga (Liga do Adri\u00e1tico).\nHistoria.\nNomes.\nAo longo dos anos, debido a motivos de patrocinio, o club foi co\u00f1ecido como:\nPalmar\u00e9s.\nClub.\nLiga de Serbia\nCopa de Serbia"}
{"id": "323424", "revid": "5132", "url": "https://gl.wikipedia.org/wiki?curid=323424", "title": "KK Mega Leks", "text": ""}
{"id": "323425", "revid": "5132", "url": "https://gl.wikipedia.org/wiki?curid=323425", "title": "KK Mega Vizura", "text": ""}
{"id": "323426", "revid": "1131", "url": "https://gl.wikipedia.org/wiki?curid=323426", "title": "Porca", "text": "Porca p\u00f3dese referir a:"}
{"id": "323428", "revid": "5132", "url": "https://gl.wikipedia.org/wiki?curid=323428", "title": "KK Metalac Valjevo", "text": "O Ko\u0161arka\u0161ki klub Metalac Valjevo (en serbio: \"\u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u041c\u0435\u0442\u0430\u043b\u0430\u0446 \u0412\u0430\u0459\u0435\u0432\u043e\" ou \"\u041a\u041a \u041c\u0435\u0442\u0430\u043b\u0430\u0446 \u0412\u0430\u0459\u0435\u0432\u043e\u0442\") \u00e9 un club profesional de baloncesto con sede na cidade de . O club ten a s\u00faa sede na cidade de Valjevo, Serbia. Actualmente o club compite na Ko\u0161arka\u0161ka liga Srbije, a m\u00e1xima categor\u00eda do baloncesto serbio.\nHistoria.\nO Metalac foi fundado o 24 de marzo de 1948 como KK Budu\u0107nost Valjevo. Tan s\u00f3 seis d\u00edas m\u00e1is tarde, o club xoga o seu primeiro partido oficial en \u010ca\u010dak contra o KK Borac, perdendo por 69-19. PEse ao mal debut, nun per\u00edodo relativamente curto de tempo, conseguiron ir ascendendo categor\u00edas, chegando en 1954 baixo o nome de Metalac ao Grupo Sur da daquela pouco importante Liga Serbia. Debido a problemas financeiros en 1960, o club tivo que deixar todas as competici\u00f3ns e comezar de novo desde as categor\u00edas m\u00e1is baixas.\nanos despois, en 1973, Metalac consegue o ascenso \u00e1 YUBA Liga, m\u00e1xima categor\u00eda do baloncesto Iugoslavo tras bater ao Mladost Zemun na \u00faltima rolda da competici\u00f3n, ga\u00f1ando unha vantaxe decisiva sobre Vojvodina Novi Sad. Metalac permaneceu ent\u00f3n durante seis temporadas na Primeira Divisi\u00f3n, conseguindo vencer polo menos unha vez todos osgrandes clubs do baloncesto iugoslavo da \u00e9poca. O seu \u00faltimo partido na YUBA Liga foi o 31 de marzo de 1979 contra a Jugoplastika en Split. Na d\u00e9cada de 2000 volta rexurdir o aloncesto en Valjevo, ascedendo o Metalac \u00e1 m\u00e1xima categor\u00eda do baloncesto serbio, a Ko\u0161arka\u0161ka liga Srbije, na temporada 2007\u221208, onde permanece desde ent\u00f3n."}
{"id": "323429", "revid": "5132", "url": "https://gl.wikipedia.org/wiki?curid=323429", "title": "KK Metalac", "text": ""}
{"id": "323430", "revid": "89787", "url": "https://gl.wikipedia.org/wiki?curid=323430", "title": "Amitabh Bachchan", "text": "Amitabh Harivansh Bachchan, nado en Allahabad o 11 de outubro de 1942, \u00e9 un actor indio.\nTraxectoria.\nComezou a ser popular a primeiros da d\u00e9cada de 1970 pola s\u00faa actuaci\u00f3n en filmes como \"Deewar\" e \"Zanjeer\", e desde ent\u00f3n apareceu en arredor de 180 filmes, nunha carreira que abrangue catro d\u00e9cadas. Bachchan est\u00e1 considerado un dos actores m\u00e1is grandes e m\u00e1is influentes na historia de cinema indio. Tan amplo era o seu dominio da escena cinematogr\u00e1fica india na d\u00e9cada de 1970 e 1980 que o director franc\u00e9s Fran\u00e7ois Truffaut denominouna \"industria dun s\u00f3 home.\". Ga\u00f1ou moitos dos grandes premios do cinema indio, inclu\u00edndo tres premios nacionais cinematogr\u00e1ficos indios ao mellor actor, e catorce premios Filmfare. Al\u00e9n de actuar, Bachchan tam\u00e9n cantou en varios filmes e presentou alg\u00fans programas de televis\u00f3n. Na d\u00e9cada de 1980 tivo unha curta carreira pol\u00edtica, e foi membro do Lok Sabha de 1984 a 1987. En 2013 debutou en Hollywood con \"The Great Gatsby\", no que interpretou a Meyer Wolfsheim."}
{"id": "323431", "revid": "56817", "url": "https://gl.wikipedia.org/wiki?curid=323431", "title": "Starfucker", "text": "Starfucker (\u00e1s veces estilizado como STRFKR), e brevemente co\u00f1ecido como Pyramiddd, \u00e9 un grupo musical de indie rock formado en Portland, Oreg\u00f3n. Formado no 2007, o grupo foi orixinalmente un proxecto en solitario de Joshua Hodges.\nDiscograf\u00eda.\nSinxelos.\nOutros"}
{"id": "323432", "revid": "23204", "url": "https://gl.wikipedia.org/wiki?curid=323432", "title": "STRFKR", "text": ""}
{"id": "323433", "revid": "23204", "url": "https://gl.wikipedia.org/wiki?curid=323433", "title": "Pyramiddd", "text": ""}
{"id": "323434", "revid": "23204", "url": "https://gl.wikipedia.org/wiki?curid=323434", "title": "Coconut Records", "text": "Coconut Records \u00e9 un grupo musical formado nos \u00c1nxeles, baseado no proxecto musical en solitario de Jason Schwartzman, que comezou no 2006. O seu primeiro \u00e1lbum, \"Nighttiming\", foi lanzado a trav\u00e9s do selo Young Baby Records no 2007. O \u00e1lbum ti\u00f1a contribuci\u00f3ns de membros de Incubus, as\u00ed como aparici\u00f3ns das actrices Zooey Deschanel e Kirsten Dunst, e do irm\u00e1n de Schwartzman, Robert. O segundo \u00e1lbum de Coconut Records, \"Davy\", foi lanzado en xaneiro de 2009."}
{"id": "323435", "revid": "8993", "url": "https://gl.wikipedia.org/wiki?curid=323435", "title": "Nicolas Louis de Lacaille", "text": ""}
{"id": "323436", "revid": "5863", "url": "https://gl.wikipedia.org/wiki?curid=323436", "title": "Ferdinand de Lesseps", "text": "Ferdinand-Marie de Lesseps, vizconde de Lesseps, nado en Versalles o 19 de novembro de 1805, e finado en La Ch\u00eanaie, preto de Guilly, Indre o 7 de decembro de 1894, foi un diplom\u00e1tico e empresario franc\u00e9s.\nTraxectoria.\nProveniente dunha familia de diplom\u00e1ticos, iniciouse dende novo na profesi\u00f3n, feito que o levou a traballar en diferentes misi\u00f3ns en Europa e \u00c1frica. Durante os primeiros anos da s\u00faa carreira foi destinado en Exipto, onde ostentou diversos cargos diplom\u00e1ticos en Alexandr\u00eda e O Cairo. Posteriormente foi c\u00f3nsul de Barcelona (1842-48) e embaixador en Madrid (1848-49). Da s\u00faa estad\u00eda en Barcelona cabe destacar a s\u00faa mediaci\u00f3n durante o bombardeo de 1842, motivo polo cal anos despois se lle dedicar\u00eda unha praza.\nDespois dunha controvertida misi\u00f3n en Roma, que provocou a fin da s\u00faa carreira diplom\u00e1tica, e co apoio de diversos contactos pol\u00edticos e empresariais, liderou o proxecto de construci\u00f3n da Canle de Suez que unir\u00eda o Mar Mediterr\u00e1neo e no Mar Vermello. Malia unha serie de atrancos, a empresa contou co apoio das elites pol\u00edticas tanto de Exipto como de Francia e o proxecto inaugurouse en 1869.\nDespois do \u00e9xito que supuxo a construci\u00f3n da canle de Suez, gozou dun gran respecto e influencia entre a sociedade francesa e europea do seu tempo, recibindo diversas condecoraci\u00f3ns e convert\u00e9ndose en membro, entre outras, da Academia das Ciencias Francesa. Durante un tempo matinou sobre a s\u00faa entrada en pol\u00edtica, pero finalmente en 1879 convocou un cumio para estudar a viabilidade de constru\u00edr a Canle de Panam\u00e1, para unir o oc\u00e9ano Atl\u00e1ntico e mais o Pac\u00edfico, e creou unha sociedade que iniciar\u00eda a s\u00faa construci\u00f3n durante a seguinte d\u00e9cada. Por\u00e9n, diversos problemas t\u00e9cnicos e financeiros, as\u00ed como a presi\u00f3n de gobernos estranxeiros, fixeron que a compa\u00f1\u00eda fose liquidada en 1889, provocando un gran rebumbio e un forte descr\u00e9dito persoal. Xunto co seu fillo e diversos empresarios e pol\u00edticos foron xulgados e condenados no que se co\u00f1ecer\u00eda como o Esc\u00e1ndolo de Panam\u00e1.\nMorreu na s\u00faa casa en La Ch\u00eanaie en 1894 \u00e1 idade de 89 anos. O seu legado, en forma das d\u00faas grandes infraestruturas que proxectou e axudou a constru\u00edr, ten a\u00ednda unha gran relevancia no mundo actual."}
{"id": "323437", "revid": "23204", "url": "https://gl.wikipedia.org/wiki?curid=323437", "title": "Ferdinand Marie de Lesseps", "text": ""}
{"id": "323438", "revid": "27155", "url": "https://gl.wikipedia.org/wiki?curid=323438", "title": "Territorio cromos\u00f3mico", "text": "En biolox\u00eda celular, os territorios cromos\u00f3micos son rexi\u00f3ns do n\u00facleo celular que est\u00e1n ocupadas preferentemente por determinados cromosomas. Cada cromosoma enc\u00f3ntrase no seu propio territorio.\nOs cromosomas durante a interfase est\u00e1n en estado de fibras de cromatina, que son longas fibras formadas por ADN e histonas que est\u00e1n moi pregadas en zonas do n\u00facleo, de modo que este descr\u00edbese \u00e1s veces como unha cunca de espaguetis. O concepto de territorio cromos\u00f3mico afirma que malia esta aparente desorde, cada cromosoma ocupa unha rexi\u00f3n definida do n\u00facleo, polo que en realidade o n\u00facleo ser\u00eda unha parte da c\u00e9lula moi organizada. A maior\u00eda dos eucariotas crese que presentan estes territorios cromos\u00f3micos, a\u00ednda que no l\u00e9vedo de xemaci\u00f3n \"Saccharomyces cerevisiae\" non se atoparon.\nCaracter\u00edsticas.\nOs territorios cromos\u00f3micos te\u00f1en forma esferoidal con di\u00e1metros da orde de microns.\nOs compartimentos nucleares desprovistos de ADN denom\u00ednanse compartimentos intercromat\u00ednicos e funcionan como t\u00faneles que comunican os territorios cromos\u00f3micos, que facilitan a difusi\u00f3n de mol\u00e9culas \u00e1s rexi\u00f3ns m\u00e1is empaquetadas ocupadas polos cromosomas.\nHistoria e apoio experimental.\nO concepto de territorio cromos\u00f3mico foi proposto por Carl Rab\u00ed en 1885 base\u00e1ndose en estudos en \"Salamandra maculata\".\nPero o concepto non foi aceptado ata que modernamente se aplicaron t\u00e9cnicas de hibridaci\u00f3n in situ fluorescente.\nOs estudos de proximidade xen\u00f3mica utilizando t\u00e9cnicas como a captura de conformaci\u00f3n cromos\u00f3mica deron tam\u00e9n apoio ao concepto de territorio cromos\u00f3mico ao mostraren que os contactos ADN-ADN te\u00f1en lugar predominantemente entre determinados cromosomas (non son ao chou como ocorrer\u00eda se os cromosomas non ocupasen posici\u00f3ns determinadas no n\u00facleo)."}
{"id": "323439", "revid": "23204", "url": "https://gl.wikipedia.org/wiki?curid=323439", "title": "Cemiterio Nacional de Arlington", "text": "O Cemiterio Nacional de Arlington (en ) \u00e9 un cemiterio militar estadounidense do Condado de Arlington, Virxinia. Cruzando o r\u00edo Potomac dende Washington, D.C., nas 253 ha est\u00e1n enterrados os mortos en conflitos da naci\u00f3n dende a Guerra Civil Estadounidense, as\u00ed como os mortos doutros conflitos anteriores que foron voltos a enterrar neste cemiterio.\nO cemiterio creouse durante a Guerra Civil nas leiras de Arlington House, que fora a casa da familia da muller do xeneral confederado Robert E. Lee, Mary Anna (Custis) Lee (a tatara-tataraneta de Martha Washington). O cemiterio, xunto coa Arlington House, o Memorial Drive, o Hemicycle, e o Arlington Memorial Bridge, forman o Distrito Hist\u00f3rico do Cemiterio de Arlington, listado no Rexistro Nacional de Lugares Hist\u00f3ricos en abril de 2014."}
{"id": "323440", "revid": "35560", "url": "https://gl.wikipedia.org/wiki?curid=323440", "title": "Clyde William Tombaugh", "text": ""}
{"id": "323441", "revid": "23204", "url": "https://gl.wikipedia.org/wiki?curid=323441", "title": "Arlington National Cemetery", "text": ""}
{"id": "323443", "revid": "5132", "url": "https://gl.wikipedia.org/wiki?curid=323443", "title": "Tartu \u00dclikool Korvpallimeeskond", "text": ""}
{"id": "323444", "revid": "56817", "url": "https://gl.wikipedia.org/wiki?curid=323444", "title": "Recombinase", "text": "As recombinases son encimas que catalizan a recombinaci\u00f3n xen\u00e9tica en eucariotas e bacterias. As ADN recombinases son moi utilizadas no laboratorio en organismos pluricelulares para manipular a estrutura dos seus xenomas, e para controlar a expresi\u00f3n xen\u00e9tica. Estes encimas usados no laboratorio, derivados de bacterias e fungos, catalizan reacci\u00f3ns de intercambio de ADN sensible \u00e1 direccionalidade entre curtas secuencias de sitios diana (de 30 a 40 nucle\u00f3tidos), que son espec\u00edficas para cada recombinase. Estas reacci\u00f3ns permiten realizar catro m\u00f3dulos funcionais b\u00e1sicos: excisi\u00f3n/inserci\u00f3n, inversi\u00f3n, translocaci\u00f3n e intecambio de casete, os cales se usan por separado ou combinadamente nunha ampla gama de configuraci\u00f3ns para controlar a expresi\u00f3n x\u00e9nica.\nTipos.\nOs tipos de recombinases incl\u00faen os seguintes:"}
{"id": "323445", "revid": "56817", "url": "https://gl.wikipedia.org/wiki?curid=323445", "title": "Serra", "text": "Serra p\u00f3dese referir a:"}
{"id": "323447", "revid": "98629", "url": "https://gl.wikipedia.org/wiki?curid=323447", "title": "Fuera de Serie", "text": "Fuera de Serie foi un grupo musical espa\u00f1ol, formado en Xix\u00f3n en 1983, que formaron parte da \"movida xixonesa\" nos anos oitenta do s\u00e9culo XX e interpretaban as s\u00faas canci\u00f3ns en castel\u00e1n, salvo o tema \"La \u00f1eve'y la monta\u00f1a\", que cantaron en bable. Estiveron fortemente influ\u00eddos polo post-punk de grupos como The Cure.\nDiscograf\u00eda.\nTam\u00e9n aparecen no seguinte recompilatorio:"}
{"id": "323449", "revid": "7523", "url": "https://gl.wikipedia.org/wiki?curid=323449", "title": "BC Lietuvos rytas", "text": ""}
{"id": "323455", "revid": "56817", "url": "https://gl.wikipedia.org/wiki?curid=323455", "title": "Fuera de Serie (\u00e1lbum)", "text": "Fuera de Serie, disco do grupo rock asturiano Fuera de Serie, foi gravado no ano 1985 en Xix\u00f3n nos Estudios Norte (fundados apenas un ano antes por Ren\u00e9 de Coupeaud Villarrubia e Pedro Bastarrica). Foi o seu segundo traballo discogr\u00e1fico e cont\u00e9n unha versi\u00f3n do tema \"Birdmad girl\", da banda brit\u00e1nica The Cure, que eles titularon \"Chica de cabeza loca\". A carpeta foi dese\u00f1ada por Juan Mieres, cun dese\u00f1o minimalista de cor azul que cont\u00e9n unha pequena banda verde e negra, e na base da portada en pequenas letras o nome do conxunto e do disco repit\u00edndose unha e outra vez.\nNeste \u00e1lbum participaron Lu\u00eds N\u00fa\u00f1ez (guitarra e voz), V\u00edctor Ruiz (baixo), Amancio Sierra (bater\u00eda), Mento Hevia (sintetizadores) e \u00d3scar Astruga (percusi\u00f3n).\nTodos os temas foron compostos por Lu\u00eds N\u00fa\u00f1ez, excepto o antedito de \"Chica de cabeza loca\" (unha adaptaci\u00f3n ao castel\u00e1n do propio Lu\u00eds N\u00fa\u00f1ez), \"Mexico\" e \"Mujeres en apuros\" (compostas por N\u00fa\u00f1ez, Ruiz e Hevia).\nCanci\u00f3ns:"}
{"id": "323456", "revid": "5312", "url": "https://gl.wikipedia.org/wiki?curid=323456", "title": "Serra (ferramenta)", "text": "Unha serra \u00e9 unha ferramenta ou m\u00e1quina na que o elemento principal \u00e9 unha l\u00e1mina, un disco ou unha cadea dentados, que se emprega para cortar madeira ou outros materiais duros como a pedra, os metais etc.\nConsiste nunha folla de aceiro cunha serie de recortes nun dos seus rebordos. En casos especiais os dentes son revestidos de diamante para acadar maior dureza.\nA operaci\u00f3n de corte faise realizando un movemento continuo ou alternado sobre a superficie do material, provocando unha fricci\u00f3n que resulta no seu corte.\nA inclinaci\u00f3n dos dentes da serra v\u00e9n determinada en funci\u00f3n do material e da forma de corte pretendida provocando a separaci\u00f3n ou o desgaste das fibras do obxecto a cortar.\nA elevada temperatura atinxida na l\u00e1mina e no material a cortar esixe por veces a utilizaci\u00f3n de medios de arrefriamento principalmente con auga ou ar fr\u00edo.\nForma de enerx\u00eda.\nSerra manual.\nCando se trata dunha serra port\u00e1til cun cabo que permite ser accionada por unha \u00fanica man d\u00e1se o nome de serr\u00f3n.\nExisten outras serras manuais de maior porte accionadas d\u00faas persoas exercendo forza alternadamente en cada extremo da l\u00e1mina chamadas de tronzador.\nSerra el\u00e9ctrica.\nAs serras el\u00e9ctricas poden ser dom\u00e9sticas ou industriais usadas nas serradoiros de madeira. \u00dasanse por persoas que traballan con madeira e corte de \u00e1rbores.\nMotoserra.\nSerra mec\u00e1nica que consiste nunha l\u00e1mina de metal arredor da cal xira unha cadea dentada movida por un motor, utilizada para cortar as \u00e1rbores, tronzalas en toros e espolalas. Funcionan con motores de combusti\u00f3n a dous tempos cun cilindro.\nOutras.\nExisten serras accionadas por outras formas de enerx\u00eda principalmente auga, o medio privilexiado polos antigos serradoiros que por iso se localizaban xunto a cursos de auga; tam\u00e9n existen serras accionadas por vapor de auga resultante do quecemento desta a elevadas temperaturas.\nFormato da l\u00e1mina.\nSerras circulares.\nA l\u00e1mina destas serras consiste nun disco met\u00e1lico e na s\u00faa maior\u00eda acci\u00f3nanse cor enerx\u00eda el\u00e9ctrica. Util\u00edzanse para cortes en li\u00f1a. Poden ser de uso dom\u00e9stico ou industrial no caso de que as l\u00e1minas est\u00e1n nunha posici\u00f3n fixa nunha mesa axeitada onde se coloca o material a cortar. Nos antigos serradoiros estas serras accion\u00e1banse con auga.\nSerras de calar.\nEste tipo de serra (tam\u00e9n chamadas caladoras), de alimentaci\u00f3n el\u00e9ctrica, pos\u00fae unha l\u00e1mina estreita que realiza un movemento de sobe e baixa permitindo as\u00ed efectuar recortes sobre os materiais.\nSerras de corrente.\nNeste tipo de serra non existe unha l\u00e1mina \u00fanica sen\u00f3n un conxunto de dentes fixos a unha corrente que roda continuamente.\nSerra radial.\nA serra radial \u00e9 unha m\u00e1quina que pos\u00fae un disco de corte con capacidade de corte lonxitudinal e de profundidade."}
{"id": "323457", "revid": "56817", "url": "https://gl.wikipedia.org/wiki?curid=323457", "title": "Vanidad Masculina", "text": "Vanidad Masculina, disco do grupo rock asturiano Fuera de Serie, foi gravado no ano 1984 en Xix\u00f3n nos Estudios Norte (fundados ese mesmo ano antes por Ren\u00e9 de Coupeaud Villarrubia e Pedro Bastarrica) e mesturado en \"DoubleWTronics\". Foi o seu primeiro traballo discogr\u00e1fico. A carpeta foi dese\u00f1ada por Nacho Rivera e P. Curr\u00e1s.\nNeste \u00e1lbum participaron Lu\u00eds N\u00fa\u00f1ez (guitarra e voz), V\u00edctor Ru\u00edz (baixo), Amancio Sierra (bater\u00eda), Mento Hevia (sintetizadores) e Ren\u00e9 de Coupeaud (piano).\nCanci\u00f3ns:"}
{"id": "323459", "revid": "56817", "url": "https://gl.wikipedia.org/wiki?curid=323459", "title": "Haciendo Fortuna", "text": "Haciendo Fortuna, disco do grupo rock asturiano Fuera de Serie, foi un mini-lp gravado en maio de 1989 en Madrid nos estudios Sonoland, sendo producido polo propio grupo e mesturado por Fernando Forner. Foi o seu terceiro traballo discogr\u00e1fico.\nTodos os temas foron compostos por Lu\u00eds N\u00fa\u00f1ez, salvo \"Chicas y rock'n'roll\" que \u00e9 obra de John C. Fogerty.\nCanci\u00f3ns:"}
{"id": "323461", "revid": "56817", "url": "https://gl.wikipedia.org/wiki?curid=323461", "title": "Pero no me busques", "text": "Pero no me busques, disco do grupo rock asturiano Fuera de Serie, foi un sinxelo gravado en 1989 en Madrid nos estudios Sonoland, sendo producido polo propio grupo e mesturado por Fernando Forner. Foi o seu cuarto traballo discogr\u00e1fico e o primeiro sinxelo, que promocionaba o anterior, \"Haciendo fortuna.\nCanci\u00f3ns:"}
{"id": "323463", "revid": "98629", "url": "https://gl.wikipedia.org/wiki?curid=323463", "title": "Clonaci\u00f3n molecular", "text": "A clonaci\u00f3n molecular ou clonaci\u00f3n de xenes \u00e9 un conxunto de m\u00e9todos experimentais de biolox\u00eda molecular que se usan para ensamblar mol\u00e9culas de ADN recombinante e para dirixir a s\u00faa replicaci\u00f3n dentro dun organismo h\u00f3spede. Util\u00edzase o termo \"clonaci\u00f3n\" para indicar que o m\u00e9todo implica a replicaci\u00f3n dunha mol\u00e9cula por un m\u00e9todo no que se vai producir unha poboaci\u00f3n de c\u00e9lulas que te\u00f1en mol\u00e9culas de ADN id\u00e9nticas. Outros tipos de clonaci\u00f3n son a clonaci\u00f3n celular e a clonaci\u00f3n de organismos. A clonaci\u00f3n molecular usa xeralmente secuencias de ADN procedentes de dous organismos distintos: a especie que \u00e9 a fonte do ADN que se vai clonar, e a especie que servir\u00e1 como h\u00f3spede vivo para a replicaci\u00f3n do ADN recombinante. Os m\u00e9todos de clonaci\u00f3n molecular son b\u00e1sicos en moitas \u00e1reas da biolox\u00eda molecular e medicina contempor\u00e1neas.\nNun experimento convencional de clonaci\u00f3n molecular, o ADN que se vai clonar obtense dun orgnismo de interese, despois tr\u00e1tase con encimas no tubo de ensaio para xerar fragmentos de ADN m\u00e1is pequenos. Despois, estes fragmentos comb\u00ednanse cun vector de ADN para xerar mol\u00e9culas de ADN recombinantes. O ADN recombinante introd\u00facese segidamente nun organismo h\u00f3spede (normalmente unha cepa de laboratorio de \"Escherichia coli\" f\u00e1cil de cultivar e benigna). Isto xerar\u00e1 unha poboaci\u00f3n de organismos na cal as mol\u00e9culas de ADN recombinante se replican ao mesmo tempo que se replica o ADN do h\u00f3spede. Como estes organismos conte\u00f1en fragmentos de ADN alleos son microorganismos transx\u00e9nicos ou modificados xeneticamente (OMX). Este proceso aproveita o feito de que unha soa c\u00e9lula bacteriana pode ser inducida a captar e replicar unha soa mol\u00e9cula de ADN recombinante. Esta \u00fanica c\u00e9lula pode despois ser expandida expo\u00f1encialmente para xerar unha gran cantidade de bacterias, cada unha das cales cont\u00e9n copias da mol\u00e9cula recombinante orixinal. As\u00ed, tanto a poboaci\u00f3n bacteriana resultante, coma a mol\u00e9cula de ADN recombinante, denom\u00ednanse comunmente \"clons\". Falando estritamente, o \"ADN recombinante\" ref\u00edrese a mol\u00e9culas de ADN, mentres que \"clonaci\u00f3n molecular\" ref\u00edrese aos m\u00e9todos usados para ensamblalas e introducilas nas c\u00e9lulas.\nHistoria da clonaci\u00f3n molecular.\nAntes da d\u00e9cada de 1970, a comprensi\u00f3n da xen\u00e9tica e biolox\u00eda molecular estaba gravemente dificultada pola incapacidade de illar e estudar xenes individuais de organismos complexos. Isto cambiou totalmente cando apareceron os m\u00e9todos de clonaci\u00f3n molecular. Os microbi\u00f3logos que trataban de comprender os mecanismos moleculares por medio dos cales as bacterias restrinx\u00edan a replicaci\u00f3n no seu interior de bacteri\u00f3fagos, illaron endonucleases de restrici\u00f3n, encimas que pod\u00edan cortar (clivar) mol\u00e9culas de ADN cando encontraban nelas certas secuencias de nucle\u00f3tidos espec\u00edficas. Descubriron que os encimas de restrici\u00f3n clivaban mol\u00e9culas de ADN de lonxitude cromos\u00f3mica en sitios espec\u00edficos, e que as secci\u00f3ns espec\u00edficas dunha mol\u00e9cula longa pod\u00edan purificarse por fraccionamento por tama\u00f1os. Usando un segundo encima chamado ADN ligase, pod\u00edan unir os fragmentos xerados polos encimas de restrici\u00f3n formando novas combinaci\u00f3ns, orixinando o que se denominou ADN recombinante. Ao recombinaren segmentos de ADN de interese cun vector de ADN, como un bacteri\u00f3fago ou un pl\u00e1smido, os cales se replican de forma natural dentro da bacteria, os cient\u00edficos pod\u00edan producir grandes cantidades de ADN recombinante purificado en cultivos bacterianos. As primeiras mol\u00e9culas de ADN recombinantes xer\u00e1ronse e estud\u00e1ronse en 1972.\nIntroduci\u00f3n.\nA clonaci\u00f3n molecular aprov\u00e9itase de que a estrutura qu\u00edmica do ADN \u00e9 fundamentalmente a mesma en todos os organismos vivos. Por tanto, se calquera segmento de ADN de calquera organismo se insire nun segmento de ADN que cont\u00e9n as secuencias moleculares que son necesarias para a replicaci\u00f3n do ADN, e o ADN recombinante resultante se introduce no organismo no cal se obtiveran ditas secuencias, o ADN alleo replicarase \u00e1 vez que o ADN da c\u00e9lula h\u00f3spede no organismo transx\u00e9nico.\nA clonaci\u00f3n molecular \u00e9 similar \u00e1 reacci\u00f3n en cadea da polimerase (PCR) en que permite a replicaci\u00f3n da secuencia de ADN. A diferenza fundamental entre estes dous m\u00e9todos \u00e9 que a clonaci\u00f3n molecular implica a replicaci\u00f3n do ADN nun organismo vivo, mentres que a PCR replica o ADN nunha soluci\u00f3n \"in vitro\", sen c\u00e9lulas vivas.\nPasos a seguir nunha clonaci\u00f3n molecular.\nEn experimentos de clonaci\u00f3n convencionais, a clonaci\u00f3n de calquera fragmento de ADN implica esencialmente seguir sete pasos: (1) elixir un organismo h\u00f3spede e o vector de clonaci\u00f3n, (2) preparaci\u00f3n do vector de ADN, (3) preparaci\u00f3n do ADN que se vai clonar, (4) creaci\u00f3n do ADN recombinante, (5) introduci\u00f3n do ADN recombinante no organismo h\u00f3spede, (6) selecci\u00f3n de organismos que conte\u00f1en ADN recombinante, (7) detecci\u00f3n e selecci\u00f3n dos clons coa inserci\u00f3n do ADN desexado e propiedades biol\u00f3xicas procuradas.\nA\u00ednda que se pode facer a planificaci\u00f3n dunha clonaci\u00f3n en calquera editor de texto, e usar ferramentas on line para, por exemplo, o dese\u00f1o de cebadores de PCR, existe tam\u00e9n software espec\u00edfico para ese mester. Ese software incl\u00fae por exemplo ApE (de c\u00f3digo aberto), DNAStrider (de c\u00f3digo aberto), Serial Cloner (gratu\u00edto) e Collagene (de c\u00f3digo aberto).\nElecci\u00f3n do organismo h\u00f3spede e o vector de clonaci\u00f3n.\nA\u00ednda que se usan unha gran variedade de organismos h\u00f3spedes e vectores de clonaci\u00f3n molecular, a gran maior\u00eda dos experimentos de clonaci\u00f3n molecular empezan usando unha cepa de laboratorio da bacteria \"Escherichia coli\" e un vector de clonaci\u00f3n pl\u00e1smido. \"Escherichia coli\" e os vectores pl\u00e1smidos te\u00f1en un uso tan com\u00fan porque son tecnicamente sofisticados, vers\u00e1tiles, est\u00e1n doadamente dispo\u00f1ibles, e facilitan un crecemento r\u00e1pido dos organismos recombinantes requirindo un m\u00ednimo equipamento. Se o ADN que hai que clonar \u00e9 excepcionalmente grande (de miles a mill\u00f3ns de pares de bases), ent\u00f3n a mi\u00fado o que se elixe \u00e9 usar un cromosoma artificial bacteriano ou un cromosoma artificial de l\u00e9vedo.\nCertas aplicaci\u00f3ns especializadas poden necesitar sistemas h\u00f3spede-vector especializadas. Por exemplo, se os experimentadores queren colleitar unha determinada prote\u00edna a partir do organismo recombinante, ent\u00f3n el\u00edxese un vector de expresi\u00f3n que cont\u00e9n sinais apropiados para a transcrici\u00f3n e a traduci\u00f3n no organismo h\u00f3spede desexado. Alternativamente, se o que se pretende \u00e9 a replicaci\u00f3n do ADN en diferentes especies (por exemplo, a transferencia de ADN desde bacerias a plantas), pode seleccionarse un vector cun rango de m\u00faltiples h\u00f3spedes (tam\u00e9n chamado vector lanzadeira). Por\u00e9n, na pr\u00e1ctica, os experimentos de clonaci\u00f3n molecular especializados xeralmente empezan cunha clonaci\u00f3n nun pl\u00e1smido bacteriano, seguida da subclonaci\u00f3n no vector especializado.\nSexa cal for a combinaci\u00f3n do h\u00f3spede e o vector utilizada, o vector case sempre cont\u00e9n catro segmentos de ADN que te\u00f1en unha importancia esencial para a s\u00faa funci\u00f3n e utilidade experimental, que son os seguintes: (1) unha orixe de replicaci\u00f3n do ADN, que c\u00f3mpre para que se replique o vector (e as secuencias recombinantes ligadas a el) dentro do organismo h\u00f3spede, (2) un ou m\u00e1is sitios de reco\u00f1ecemento de endonuclease de restrici\u00f3n \u00fanicos que funcionan como sitios nos que se pode introducir o ADN alleo, (3) un xene que sirva de marcador xen\u00e9tico seleccionable que pode utilizarse para permitir a supervivencia das c\u00e9lulas que captaron as secuencias vectoras, e (4) un xene adicional que pode usarse para detectar cales c\u00e9lulas conte\u00f1en o ADN alleo.\nPreparaci\u00f3n do ADN vector.\nO vector de clonaci\u00f3n tr\u00e1tase cunha endonuclease de restrici\u00f3n para clivar o ADN no sitio no que se inserir\u00e1 o ADN alleo. O encima de restrici\u00f3n el\u00edxese para que xere unha configuraci\u00f3n no sitio de clivaxe que \u00e9 compatible coa que hai nos extremos do ADN alleo. Tipicamente, isto faise clivando o ADN vector e o ADN alleo co mesmo encima de restrici\u00f3n, por exemplo EcoRI. A maior\u00eda dos vectores modernos conte\u00f1en unha variedade de sitios de clivaxe convenientes que son \u00fanicos dentro da mol\u00e9cula vector (de modo que o vector s\u00f3 pode ser clivado nun s\u00f3 sitio) e est\u00e1n localizados dentro dun xene (frecuentemente o da beta-galactosidase) cuxa inactivaci\u00f3n pode utilizarse para distinguir os organismos recombinantes dos non recombinantes nun paso final do proceso. Para mellorar a proporci\u00f3n de organismos recombinantes e non recombinantes, o vector clivado pode ser tratado cun encima (fosfatase alcalina) que desfosforila os extremos do vector. As mol\u00e9clas vector con extremos desfosforilados non poden replicarse, e a capacidade de replicaci\u00f3n s\u00f3 pode recuperarse se o ADN alleo se integra no sitio de clivaxe.\nPreparaci\u00f3n do ADN que se vai clonar.\nPara clonar ADN xen\u00f3mico, extr\u00e1ese o ADN que se quere clonar do organismo de interese. Pode usarse virtualmene calquera fonte de tecido (mesmo tecidos de animais extintos ), con tal de que o ADN non estea moi degradado. O ADN \u00e9 despois purificado usando m\u00e9todos simples para eliminar as prote\u00ednas contaminantes (extracci\u00f3n con fenol), ARN (ribonuclease) e mol\u00e9culas m\u00e1is pequenas (precipitaci\u00f3n e/ou cromatograf\u00eda). Tam\u00e9n se usan a mi\u00fado m\u00e9todos con reacci\u00f3n en cadea da polimerase (PCR) para a amplificaci\u00f3n de secuencias de ADN ou ARN espec\u00edfico (RT-PCR) antes da clonaci\u00f3n molecular.\nO ADN para os experimentos de clonaci\u00f3n pode obterse tam\u00e9n a partir dun ARN usando o encima transcriptase inversa (\u00e9 ADN complementario ou clonaci\u00f3n de ADNc), ou en forma de ADN sint\u00e9tico (s\u00edntese de xenes artificial). A clonaci\u00f3n do ADNc util\u00edzase xeralmente para obeter clons representativos da poboaci\u00f3n de ARNm das c\u00e9lulas de interese, mentres que se usa o ADN sint\u00e9tico para obter calquera secuencia precisa definida polo dese\u00f1ador.\nO ADN purificado \u00e9 despois tratado cun encima de restrici\u00f3n para xerar fragmentos con extremos que poden ser ligados aos do vector. Se \u00e9 necesario, poden engadirse segmentos de ADN curtos de dobre cadea (\"linkers\") que conte\u00f1en os sitios de restrici\u00f3n desexados para crear estruturas nos extremos que sexan compatibles co vector.\nCreaci\u00f3n do ADN recombinante cunha ADN ligase.\nA creaci\u00f3n doADN recombinante \u00e9 en moitos aspectos o paso m\u00e1is simple do proceso de clonaci\u00f3n molecular. O ADN preparado a partir do vector e a fonte allea de ADN simplemente se mesturan \u00e1s concentraci\u00f3ns axeitadas e son expostas a un encima (ADN ligase) que liga covalentemente os extremos. Esta reacci\u00f3n de uni\u00f3n denom\u00ednase xeralmente ligaci\u00f3n. A mestura de ADN resultante que cont\u00e9n extremos unidos aleatoriamente est\u00e1 lista pra a s\u00faa introduci\u00f3n no organismo h\u00f3spede.\nA ADN ligase s\u00f3 reco\u00f1ece e act\u00faa sobre os extremos de mol\u00e9culas de ADN lineares, o que normalmente ten como resultado unha complexa mestura de mol\u00e9culas de ADN con extremos unidos aleatoriamente. Estar\u00e1n presentes os produtos desexados (ADN vector ligado covalentemente a un ADN alleo), pero tam\u00e9n aparecer\u00e1n outras secuencias que non interesan (por exemplo, ADN ligado consigo mesmo, ADN vector ligado consigo mesmo e combinaci\u00f3ns de orde superior dos ADN alleo e vector). Nesta mestura complexa faise unha selecci\u00f3n nos pasos seguintes do proceso de clonaci\u00f3n, despois de que a mestura do ADN se introduce nas c\u00e9lulas.\nIntroduci\u00f3n do ADN recombinante no organismo h\u00f3spede.\nA mestura de ADN, previamente manipulada in vitro, ser\u00e1 agora introducida de novo nunha c\u00e9lula viva, chamada organismo h\u00f3spede. Os m\u00e9todos usados para introducir o ADN nas c\u00e9lulas son variados, e o nome que se aplica a este paso depende do m\u00e9tod experimental elixido; por exemplo, transformaci\u00f3n, transduci\u00f3n, transfecci\u00f3n, electroporaci\u00f3n.\nCando o microorganismo capta e replica o ADN do seu ambiente local, o proceso ch\u00e1mase transformaci\u00f3n, e as c\u00e9lulas que est\u00e1n nun estado fisiol\u00f3xico no que poden captar o ADN denom\u00ednanse competentes. En cultivos celulares de mam\u00edferos, o proceso an\u00e1logo de introducir o ADN nas c\u00e9lulas denom\u00ednase normalmente transfecci\u00f3n. Tanto a transformaci\u00f3n coma a transfecci\u00f3n adoitan requirir a preparaci\u00f3n das c\u00e9lulas por medio dun r\u00e9xime de crecemento especial e un proceso de tratamento qu\u00edmico que variar\u00e1 coa especie concreta e os tipos celulares que se usen.\nA electroporaci\u00f3n utiliza pulsos el\u00e9ctricos de alta voltaxe para translocar o ADN a trav\u00e9s da membrana plasm\u00e1tica (e da parede celular se est\u00e1 presente). A diferenza disto, a transduci\u00f3n implica o empaquetamento do ADN en part\u00edculas derivadas de virus, e a utilizaci\u00f3n destas part\u00edculas similares a virus para introducir na c\u00e9lula o ADN encapsulado por medio dun proceso que lembra as infecci\u00f3s virais. A\u00ednda que a electroporaci\u00f3n e a transduci\u00f3n son m\u00e9todos moi especializados, poden ser os m\u00e9todos m\u00e1is eficaces para introducir o ADN nas c\u00e9lulas.\nSelecci\u00f3n de organismos que conte\u00f1an as secuencias vector.\nCalquera que sexa o m\u00e9todo que se utilice, a introduci\u00f3n do ADN recombinante no organismo h\u00f3spede elixido \u00e9 xeralmente un proceso de baixa eficacia; \u00e9 dicir, s\u00f3 unha pequena fracci\u00f3n das c\u00e9lulas captar\u00e1n realmente o ADN. Os cient\u00edficos experimentais enfr\u00f3ntanse a este problema realizando unha selecci\u00f3n xen\u00e9tica artificial, na cal as c\u00e9lulas que non captaron o ADN son matadas selectivamente, e s\u00f3 sobreviven aquelas c\u00e9lulas que poden replicar o ADN activamente que conte\u00f1en un xene marcador seleccionable codificado polo vector.\nCando se utilizan c\u00e9lulas bacterianas como organismos h\u00f3spedes, o marcador seleccionable \u00e9 xeralmente un xene que d\u00e1 resistencia a un antibi\u00f3tico, o cal, de non existir ese xene, matar\u00eda a c\u00e9lula, que normalmente \u00e9 a ampicilina. As c\u00e9lulas que albergan o pl\u00e1smido sobrevivir\u00e1n cando se expo\u00f1an ao antibi\u00f3tico, mentres que aquelas que non conseguiron captar as secuencias do pl\u00e1smido, morren. Cando se usan c\u00e9lulas de mam\u00edfero (por exemplo, c\u00e9lulas humanas ou de rato), util\u00edzase unha estratexia similar, coa diferenza de que o xene marcador (neste caso codificado tipicamente como parte do casete kanMX) proporciona \u00e1s c\u00e9lulas resistencia ao antibi\u00f3tico xeneticina.\nBusca dos clons co ADN inserido e as propiedades biol\u00f3xicas desexadas.\nOs vectores de clonaci\u00f3n bacteriana modernos (por exemplo, pUC19 e posteriores derivados como os vectores pGEM) usan o sistema de chequeo azul-branco para distinguir as colonias (clons) de c\u00e9lulas transx\u00e9nicas das que conte\u00f1en o vector parental (\u00e9 dicir, o ADN vector que non ten inserida a secuencia recombinante). Nestes vectores, o ADN alleo \u00e9 inserido nunha secuencia que codifica unha parte esencial da beta-galactosidase, un encima cuxa actividade orixina a formaci\u00f3n dunha colonia de cor azul no medio de cultivo que se usa neste proceso. A inserci\u00f3n do ADN alleo na secuencia codificacnte da beta-galactosidase impide o funcionamento deste encima, polo que as colonias que conte\u00f1en o ADN transformado permanecen incoloras (brancas). Por tanto, os experimentadores poden identificar doadamente e realizar estudos posteriores sobre os clons bacterianos transx\u00e9nicos, \u00e1 vez que desbotan aqueles que non conte\u00f1en ADN recombinante.\nA poboaci\u00f3n total de clons individuiais obtidos nun experimento de clonaci\u00f3n molecular denom\u00ednase a mi\u00fado librar\u00eda de ADN. As librar\u00edas poden ser moi complexas (como cando se fai a clonaci\u00f3n do ADN xen\u00f3mico completo dun organismo) ou relativamente simples (como cando se pasa un fragmento de ADN previamente clonado a un pl\u00e1smido diferente), pero \u00e9 case sempre necesario examinar varios clons diferentes para asegurarase de que se obt\u00e9n o constructo de ADN desexado. Isto pode conseguirse por medio dunha ampla gama de m\u00e9todos experimentais, como o uso de hibridaci\u00f3ns de \u00e1cidos nucleicos, sondas de anticorpos, reacci\u00f3n en cadea da polimerase, an\u00e1lise de fragmentos de restrici\u00f3n e/ou secuenciaci\u00f3n do ADN.\nAplicaci\u00f3ns da clonaci\u00f3n molecular.\nA clonaci\u00f3n molecular pode proporcionarlle aos cient\u00edficos unha cantidade practicamente ilimitada de calquera segmento de ADN individual derivado de calquera xenoma. Este material pode utilizarse para unha gran variedade de prop\u00f3sitos, tanto en ciencia biol\u00f3xica b\u00e1sica coma aplicada. Algunhas das aplicaci\u00f3ns m\u00e1is importantes son as seguintes:\nOrganizaci\u00f3n do xenoma e expresi\u00f3n x\u00e9nica.\nA clonaci\u00f3n molecular levou directamente \u00e1 dilucidaci\u00f3n das secuencias de ADN completas dos xenomas dun n\u00famero xa grande de especies e \u00e1 exploraci\u00f3n da diversidade xen\u00e9tica dentro dunha especie, traballo que se realizou principalmente determinando as secuencias de ADN de gran cantidade de fragmentos clonados aleatoriamente do xenoma, e a ensamblaxe das secuencias que se solapan.\nAo nivel dos xenes, os clons moleculares \u00fasanse para xerar sondas que se utilizan para examinar como se expresan os xenes, e como esa expresi\u00f3n est\u00e1 relacionada con outros procesos biol\u00f3xicos, como o ambiente metab\u00f3lico, sinais extracelulares, desenvolvemento, aprendizaxe, senescencia e morte celular. Os xenes clonados poden tam\u00e9n proporcionar ferramentas para examinar a funci\u00f3n biol\u00f3xica e a importancia de xenes determinados, ao permitiren que os investigadores incactiven os xenes (ver knockout), ou produzan mutaci\u00f3ns m\u00e1is sut\u00eds usando mutax\u00e9nese rexional ou mutax\u00e9nese dirixida a sitio.\nProduci\u00f3n de prote\u00ednas recombinantes.\nA obtenci\u00f3n dun clon molecular dun xene pode levar ao desenvolvemento de organismos que producen o produto proteico dos xenes clonados, denominado prote\u00edna recombinante. Na pr\u00e1ctica, frecuentemente \u00e9 m\u00e1is dif\u00edcil desenvolver un organismo que produza unha forma activa da prote\u00edna recombinante en cantidades desexables que clonar o xene. Isto d\u00e9bese a que os sinais moleculares para a expresi\u00f3n dun xene son complexos e variables, e a que o pregamento da prote\u00edna, a s\u00faa estabilidade e transporte poden ser unha importante complicaci\u00f3n.\nMoitas prote\u00ednas \u00fatiles est\u00e1n dispo\u00f1ibles actualmente como produtos recombinantes. Entre eles est\u00e1n: (1) prote\u00ednas \u00fatiles medicamente cuxa administraci\u00f3n pode corrixir a expresi\u00f3n escasa ou defectuosa (por exemplo, o factor VIII recombinante, que \u00e9 un factor de coagulaci\u00f3n sangu\u00ednea deficiente nalgunhas formas de hemofilia, e a insulina recombinante, usada para tratar algunhas formas de diabetes), (2) prote\u00ednas que poden administrarse como axuda para resolver unha urxencia m\u00e9dica potencialmente mortal (por exemplo, o activador do plasmin\u00f3xeno dos tecidos, usado para tratar os accidentes cerebrovasculares), (3) vacinas de subunidades recombinantes, nas cales unha prote\u00edna purificada pode utilizarse para inmunizar os pacientes contra doenzas infecciosas, sen expo\u00f1elos ao axente infeccioso (por exemplo, a vacina da hepatite B), e (4) prote\u00ednas recombinantes usadas como material est\u00e1ndar para probas de diagn\u00f3stico de laboratorio.\nOrganismos transx\u00e9nicos.\nOs xenes clonados, unha vez caracterizados e manipulados para proporcionar sinais para unha apropiada expresi\u00f3n, poden ser inseridos nos organismos, xerando organismos transx\u00e9nicos, tam\u00e9n chamados organismos modificados xeneticamente (OMX ou GMO). A\u00ednda que a maior\u00eda dos OMX se xeran para utilizalos en investigaci\u00f3n biol\u00f3xica b\u00e1sica (ver por exemplo, os ratos transx\u00e9nicos), alg\u00fans OMX desenvolv\u00e9ronse para o seu uso comercial, que vai desde o de animais e plantas que producen f\u00e1rmacos e outros compostos, a plantas agr\u00edcolas resistentes a herbicidas, e peixes tropicais fluorescentes (GloFish) para acuarios.\nTerapia x\u00e9nica.\nA terapia x\u00e9nica consiste en subministrar un xene funcional a c\u00e9lulas que carecen desa funci\u00f3n, co obxectivo de corrixir un trastorno xen\u00e9tico ou unha doenza adquirida. A terapia x\u00e9nica pode ser \"grosso modo\" dividida en d\u00faas categor\u00edas. A primeira \u00e9 a alteraci\u00f3n de c\u00e9lulas xerminais, que son o espermatozoide e o \u00f3vulo, o que ten como resultado un cambio xen\u00e9tico permanente en todo o organismo e nas xeraci\u00f3ns que descendan del. Moitos consideran esta \u201cterapia x\u00e9nica de li\u00f1a terminal\u201d pouco \u00e9tica se \u00e9 aplicada aos seres humanos. O segundo tipo de terapia x\u00e9nica \u00e9 a \u201cterapia x\u00e9nica de c\u00e9lulas som\u00e1ticas\u201d, que \u00e9 substancialmente an\u00e1loga a un transplante de \u00f3rganos. Neste caso, dir\u00edxise o tratamento sobre un ou m\u00e1is tecidos espec\u00edficos ou extr\u00e1ese o tecido, eng\u00e1dese o xene ou xenes terap\u00e9uticos no laboratorio, e dev\u00f3lvense as c\u00e9lulas tratadas ao paciente. As probas cl\u00ednicas da terapia x\u00e9nica de c\u00e9lulas som\u00e1ticas empezaron a finais da d\u00e9cada de 1990, principalmente para o tratamento de cancros e trastornos do sangue, f\u00edgado e pulm\u00f3ns.\nMalia a moita publicidade que tivo e o prometedora que \u00e9 a t\u00e9cnica, a historia da terapia x\u00e9nica humana caracterizouse por ter un \u00e9xito relativamente limitado. O efecto de introducir un xene nas c\u00e9lulas a mi\u00fado promove s\u00f3 un alivio parcial ou transitorio dos s\u00edntomas da doenza que se quere tratar. Alg\u00fans pacientes de ensaios de terapia x\u00e9nica sufriron consecuencias adversas polo propio tratamento, e houbo casos de mortes. Nalg\u00fans casos, os efectos adversos orix\u00ednanse da alteraci\u00f3n de xenes esenciais do xenoma do paciente por inactivaci\u00f3n insercional. Noutros, os vectores virais usados para a terapia x\u00e9nica foran contaminados con virus infecciosos. Non obstante, a terapia x\u00e9nica a\u00ednda se considera unha futura \u00e1rea prometedora da medicina, e \u00e9 unha \u00e1rea na que se est\u00e1 a realizar un significativo esforzo de investigaci\u00f3n e desenvolvemento."}
{"id": "323464", "revid": "23204", "url": "https://gl.wikipedia.org/wiki?curid=323464", "title": "Pawe\u0142 M\u0105ciwoda", "text": "Pawe\u0142 M\u0105ciwoda, nado en Wieliczka o 20 de febreiro de 1967, \u00e9 un m\u00fasico de rock polon\u00e9s que se uniu a Scorpions no 2003 como baixista, convert\u00e9ndose en membro oficial do grupo o 10 de xaneiro de 2004."}
{"id": "323465", "revid": "98629", "url": "https://gl.wikipedia.org/wiki?curid=323465", "title": "Pecados capitais", "text": "Os sete pecados capitais son unha clasificaci\u00f3n dos vicios mencionados nas primeiras ensinanzas do cristianismo para educar os seus seguidores acerca da moral cristi\u00e1.\nO termo \u00abcapital\u00bb (de \"caput\", \"capitis\", \"cabeza\", en lat\u00edn) non se refire \u00e1 magnitude do pecado sen\u00f3n a que d\u00e1 orixe a moitos outros pecados. De acordo a Tom\u00e9 de Aquino (II-II:153:4).\nListaxe dos pecados capitais.\nA identificaci\u00f3n e definici\u00f3n dos pecados capitais a trav\u00e9s da s\u00faa historia foi un proceso flu\u00eddo e \u2015como \u00e9 com\u00fan con moitos aspectos da relixi\u00f3n\u2015 co tempo evolucionou a idea do que envolve cada un destes pecados. Contribu\u00edu a estas variaci\u00f3ns o feito de que non se fai referencia a eles dun xeito coherente ou codificada na \"Biblia\" e polo tanto t\u00e9\u00f1ense consultado outros traballos tradicionais (literarios ou eclesi\u00e1sticos) para conseguir definici\u00f3ns precisas dos pecados capitais.\nAo principio do cristianismo, todos os escritores relixiosos\n\u2015Cibr\u00e1n de Cartago,\nXo\u00e1n Casiano,\nColumb\u00e1n de Luxeuil,\nAlcu\u00edno de York\u2015\nenumeraban oito pecados capitais.\nO n\u00famero sete foi dado polo papa Gregorio Magno e mant\u00edvose pola maior\u00eda dos te\u00f3logos da Idade Media.\nOito pecados capitais.\nS\u00e1bese que o santo africano Cibr\u00e1n de Cartago (f. 258) \u2015en \"De Mort\". (IV)\u2015 escribiu acerca de oito pecados principais.\nO freire Evagrio P\u00f3ntico (345-399) escribiu en grego \"Sobre os oito vicios malvados\", unha listaxe de oito vicios ou paix\u00f3ns malvadas (\"logismoi\" en grego) fontes de toda palabra, pensamento ou acto impropio, contra os que os seus compa\u00f1eiros monxes deb\u00edan gardarse en especial. Dividiu os oito vicios en d\u00faas categor\u00edas:\nNo s\u00e9culo V, san Xo\u00e1n Casiano (ca. 360-435) \u2015no seu \"De institutis coenobiorum\" (V, coll. 5, \u00abde octo principalibus vitiis\u00bb)\u2015 actualizou e difundiu a listaxe de Evagrio.\nColumb\u00e1n de Luxeuil (540-615) \u2015no seu \"Instructio de octo vitiis principalibus\"\" \"en \"Bibl. max. vet. patr.\" (XII, 23)\u2015 e Alcu\u00edno de York (735-804) \u2015no seu \"De virtut. et vitiis\", XXVII e seguintes)\u2015 continuaron a idea de oito pecados capitais.\nSete pecados capitais.\nNo s\u00e9culo VI, o papa romano Gregorio Magno (\"circa\" 540-604) \u2015no seu \"Lib. mor. en Job\" (XXXI, XVII)\u2015 revisou os traballos de Evagrio e Casiano para confeccionar unha listaxe propia definitiva con distinta orde e reducindo os vicios a sete (considerou que a tristura era un xeito de preguiza).\nBoaventura de Bagnoregio (1218-1274) enumerou os mesmos.\nTom\u00e9 de Aquino (1225-1274) respectou esa mesma listaxe, con outra orde:\nO poeta Dante Alighieri (1265-1321) utilizou a mesma orde do papa Gregorio Magno n'\u00abO Purgatorio\u00bb, a segunda parte do poema \"Divina Comedia\" (c. 1308-1321). A teolox\u00eda d\"'A Divina Comedia\", case foi a mellor fonte co\u00f1ecida dende a Renacenza (s\u00e9culos XV e XVI).\nMoitas interpretaci\u00f3ns e versi\u00f3ns posteriores, especialmente derivaci\u00f3ns conservadoras do protestantismo e do movemento cristi\u00e1n pentecostal te\u00f1en postulado tem\u00edbeis consecuencias para aqueles que cometan estes pecados como un tormento eterno no inferno, no canto da pos\u00edbel absoluci\u00f3n a trav\u00e9s da penitencia no purgatorio."}
{"id": "323466", "revid": "18868", "url": "https://gl.wikipedia.org/wiki?curid=323466", "title": "Pecado capital", "text": ""}
{"id": "323467", "revid": "18868", "url": "https://gl.wikipedia.org/wiki?curid=323467", "title": "Sete pecados capitais", "text": ""}
{"id": "323468", "revid": "56817", "url": "https://gl.wikipedia.org/wiki?curid=323468", "title": "A media noche", "text": "A media noche, disco do grupo rock asturiano Fuera de Serie, foi un sinxelo gravado en 1990. Foi o seu quinto traballo discogr\u00e1fico e o segundo sinxelo, que conti\u00f1a novos temas. Foi editado por \"Vitamina Records\", un sub-selo do compostel\u00e1n \"Edigal\".\nCanci\u00f3ns:"}
{"id": "323469", "revid": "6939", "url": "https://gl.wikipedia.org/wiki?curid=323469", "title": "Tour Camale\u00f3n", "text": "Tour Camale\u00f3n, disco do grupo rock asturiano Fuera de Serie, foi un sinxelo gravado en 1990. Foi o seu sexto traballo discogr\u00e1fico e o terceiro sinxelo, que conti\u00f1a novos temas gravados en bable. Foi editado por \"Dumm Mmers\"."}
{"id": "323470", "revid": "89787", "url": "https://gl.wikipedia.org/wiki?curid=323470", "title": "Mientras la ciudad gira", "text": "Mientras la ciudad gira, disco do grupo rock asturiano Fuera de Serie, foi gravado no ano 1991, produc\u00edndoo Carlos Su\u00e1rez. Foi o seu s\u00e9timo e derradeiro traballo discogr\u00e1fico, e o seu segundo longa duraci\u00f3n. Cont\u00e9n unha versi\u00f3n do tema \"Downtown train\", de Tom Waits, que eles titularon \"Golpes en el coraz\u00f3n\".\nNeste \u00e1lbum participaron Lu\u00eds N\u00fa\u00f1ez (guitarra e voz), V\u00edctor Ru\u00edz (baixo), Luis Anti\u00f1olo \u00abKike\u00bb (guitarra e coros), Pepe Amez (bater\u00eda), Carlos Su\u00e1rez (guitarras), Guillermo Piccolini (teclados), Carlos Fierro (piano e teclados) e Wally Fraza (percusi\u00f3n).\nCanci\u00f3ns:"}
{"id": "323475", "revid": "50011", "url": "https://gl.wikipedia.org/wiki?curid=323475", "title": "Campionato de Galicia de f\u00fatbol 1917/18", "text": "O Campionato de Galicia 1917/18 foi a cuarta edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en febreiro de 1918 e rematou en marzo do mesmo ano. O primeiro posto do torneo outorgaba a clasificaci\u00f3n para a Copa de Espa\u00f1a.\nInscrib\u00edronse o Fortuna de Vigo, o Vigo Sporting Club, o Real Club Coru\u00f1a, o Pontevedra Sporting Club e o Deportivo Aut\u00e9ntico. O torneo disputouse en d\u00faas fases. A primeira delas foi unha fase de grupos na que competiron os equipos do norte (Coru\u00f1a e Deportivo Aut\u00e9ntico) nun grupo e os equipos do sur (Vigo, Fortuna e Pontevedra Sporting) noutro. O ga\u00f1ador de cada grupo clasificouse para a final. En t\u00f3dolos casos empregouse o sistema de liga a d\u00faas voltas. Proclamouse campi\u00f3n o Fortuna de Vigo. Por\u00e9n, este campionato foi anulado nunha asemblea da FGF o 15 de novembro de 1919.\nFase de grupos.\nGrupo sur.\nCalendario.\n(1) \nControversias.\nActa do Vigo Sporting\u2013Pontevedra Sporting.\nO domingo 17 de marzo deb\u00edan xoga-lo Vigo Sporting e o Pontevedra Sporting en Coia. Durante a noite do s\u00e1bado e ma\u00f1\u00e1 do domingo chovera moito e o club pontevedr\u00e9s decidiu enviar dous integrantes a Vigo para solicita-lo adiamento do partido. A mesma ma\u00f1\u00e1 do partido produciuse unha reuni\u00f3n na que participaron os representantes do Pontevedra, do Vigo, do Fortuna, un representante da Federaci\u00f3n Galega de F\u00fatbol e mailo \u00e1rbitro asignado para o encontro Luis Miranda. O \u00e1rbitro e os clubs vigueses consideraron que o estado do campo era apto para xogar. Ent\u00f3n sopesouse enviar un telegrama a Pontevedra para que sa\u00edsen os xogadores con destino a Vigo, puntualizando Miranda que en caso de que os futbolistas lerenses non chegasen a tempo, o club pontevedr\u00e9s ter\u00eda que pagar 300 pesetas de indemnizaci\u00f3n. O Vigo Sporting engadiu que a suspensi\u00f3n do partido poder\u00eda producir liortas e que a mellor soluci\u00f3n era asina-la acta do partido concedendo a vitoria \u00f3s viguistas. Os representantes do Pontevedra Sporting accederon. As\u00ed e todo, os futbolistas pontevedreses, que non daban recibido noticias de Vigo, decidiron desprazarse ata a cidade ol\u00edvica e presentarse no encontro, chegando \u00f3 campo de Coia con puntualidade, pero o Vigo Sporting negouse a xogar alegando que xa fora asinada a acta do partido onde a vitoria era outorgada \u00f3 club vigu\u00e9s."}
{"id": "323478", "revid": "22570", "url": "https://gl.wikipedia.org/wiki?curid=323478", "title": "Expedici\u00f3n Endurance", "text": "A expedici\u00f3n imperial transant\u00e1rtica (1914\u20131917), m\u00e1is co\u00f1ecida como expedici\u00f3n Endurance, foi a \u00faltima expedici\u00f3n importante da idade heroica da exploraci\u00f3n da Ant\u00e1rtida. Dese\u00f1ada por Sir Ernest Shackleton, aspiraba a ser a primeira en atravesar por terra o continente ant\u00e1rtico. Despois de que en 1911 a expedici\u00f3n Amundsen chegase \u00f3 Polo Sur, Shackleton dixo que a traves\u00eda do continente era o \"\u00fanico grande obxectivo principal das viaxes ant\u00e1rticas\". A expedici\u00f3n non conseguiu cumprir este prop\u00f3sito, pero \u00e9 lembrada como unha historia \u00e9pica de hero\u00edsmo e supervivencia.\nShackleton estivera no Ant\u00e1rtico entre 1901 e 1904 formando parte da expedici\u00f3n Discovery do Capit\u00e1n Scott, e liderara a expedici\u00f3n Nimrod entre 1907 e 1909. A nova expedici\u00f3n requir\u00eda, dunha banda, unha tripulaci\u00f3n principal que navegar\u00eda polo mar de Weddell e que desembarcar\u00eda na costa aproximadamente na latitude 78\u00b0S, preto da ba\u00eda de Vahsel, como preparaci\u00f3n para unha marcha transcontinental en direcci\u00f3n \u00f3 mar de Ross, atravesando o Polo Sur. Paralelamente, un grupo de apoio, o equipo do mar de Ross, viaxar\u00eda at\u00e9 o lado oposto do continente, estabelecer\u00eda un campamento no estreito McMurdo, e dende al\u00ed preparar\u00eda unha serie de dep\u00f3sitos de subministraci\u00f3n \u00f3 longo da barreira de xeo de Ross, \u00f3 p\u00e9 do glaciar Beardmore. Estes dep\u00f3sitos ser\u00edan esenciais para a supervivencia do equipo transcontinental, xa que non levar\u00edan provisi\u00f3ns de abondo para toda a traves\u00eda. A expedici\u00f3n dispo\u00f1\u00eda de dous barcos: o \"Endurance\", que levar\u00eda o equipo de Shackleton polo mar de Weddell, e o \"Aurora\", \u00e1s ordes do capit\u00e1n Aeneas Mackintosh, que levar\u00eda o equipo do mar de Ross at\u00e9 o estreito McMurdo.\nO \"Endurance\" quedou atrapado no xeo do mar de Weddell antes de chegar \u00e1 ba\u00eda de Vahsel, e malia os esforzos por ceibar o barco, foron \u00e1 deriva cara \u00f3 norte nun bloque de xeo durante o inverno ant\u00e1rtico de 1915. Finalmente, o bloque desf\u00edxose e afundiu o barco, deixando sobre o xeo os 28 homes da tripulaci\u00f3n, que se viron sometidos a unha serie de duras probas: meses de espera en campamentos improvisados sobre o xeo, unha viaxe en botes salvavides at\u00e9 a illa Elefante, unha segunda traves\u00eda de 1\u00a0300\u00a0km nun bote aberto, o \"James Caird\", e atravesar as monta\u00f1as de Xeorxia do Sur, para, finalmente, ser rescatados sen unha soa baixa. Namentres, o equipo do mar de Ross tivo que superar grandes dificultades para cumprir a s\u00faa misi\u00f3n, despois de que o \"Aurora\" fose arrincado das s\u00faas amarras durante un vendaval e non puidesen retornar. Os dep\u00f3sitos instal\u00e1ronse como estaba previsto, pero a operaci\u00f3n custou tres vidas."}
{"id": "323479", "revid": "23204", "url": "https://gl.wikipedia.org/wiki?curid=323479", "title": "Expedici\u00f3n imperial transant\u00e1rtica", "text": ""}
{"id": "323480", "revid": "23204", "url": "https://gl.wikipedia.org/wiki?curid=323480", "title": "Expedici\u00f3n Imperial Transant\u00e1rtica", "text": ""}
{"id": "323481", "revid": "89787", "url": "https://gl.wikipedia.org/wiki?curid=323481", "title": "Mast\u00e8re Sp\u00e9cialis\u00e9", "text": "Un Mast\u00e8re Sp\u00e9cialis\u00e9, abreviado MS (\"Advanced Master\" en ingl\u00e9s), \u00e9 un t\u00edtulo acad\u00e9mico de mestrado franc\u00e9s, e polo tanto de posgrao, en negocios ou enxe\u00f1ar\u00eda, creado en 1986 poa Conf\u00e9rence des Grandes \u00c9coles\nCaracter\u00edsticas.\nPolo xeral ten unha duraci\u00f3n dun a dous anos acad\u00e9micos e as escolas poden ofrecelo en formato tempo completo ou parcial para os profesionais que compatibilizan os estudos dos MS coa s\u00faa actividade profesional.\nPara os profesionais con m\u00e1is experiencia empresarial, hai unha modalidade denominada \"MS Executivo\" (\"Executive MS\", en ingl\u00e9s), que polo xeral \u00e9 un posgrao a tempo parcial.\nAlg\u00fans dos programas de MS permiten \u00f3s estudantes especializarse ou concentrarse nunha \u00e1rea (aeron\u00e1utica, finanzas, mercadotecnia, lox\u00edstica, negocios sustentables, recursos humanos, etc.)."}
{"id": "323482", "revid": "23204", "url": "https://gl.wikipedia.org/wiki?curid=323482", "title": "Expedici\u00f3n Amundsen", "text": "A primeira expedici\u00f3n en chegar ao polo Sur Xeogr\u00e1fico foi encabezada polo explorador noruegu\u00e9s Roald Amundsen. El e catro compa\u00f1eiros chegaron ao polo o 14 de decembro de 1911, cinco semanas antes que unha expedici\u00f3n brit\u00e1nica encabezada por Robert Falcon Scott chamada Expedici\u00f3 Terra Nova. Amundsen e o seu equipo retornaron de forma segura at\u00e9 a base, e m\u00e1is tarde, co\u00f1eceron que Scott e os seus catro compa\u00f1eiros morreran na viaxe de retorno.\nOs plans iniciais de Amundsen centr\u00e1banse no \u00c1rtico e na conquista do polo Norte por medio dun barco crebaxeos. Con este obxectivo obtivo o uso do barco de exploraci\u00f3n polar de Fridtjof Nansen, o \"Fram\", e emprendeu unha extensiva campa\u00f1a de recollida de fondos para a expedici\u00f3n. As preparaci\u00f3ns para esta expedici\u00f3n interromp\u00e9ronse cando, en 1909, os exploradores americanos Frederick Cook e Robert E. Peary afirmaran por separado que chegaran ao polo Norte. Ent\u00f3n, Amundsen mudou os seus plans e comezou a prepararse para a conquista do polo Sur. Inseguro de at\u00e9 que punto a opini\u00f3n p\u00fablica e os seus partidarios lle dar\u00edan apoio, gardou en segredo o cambio de plans. At\u00e9 o comezo da expedici\u00f3n, en xu\u00f1o de 1910, a maior\u00eda de membros da tripulaci\u00f3n cr\u00edan que se estaban a embarcar nunha expedici\u00f3n \u00e1rtica.\nAmundsen estabeleceu a s\u00faa base Ant\u00e1rtica, a \"Framheim\", na ba\u00eda das Baleas na barreira de xeo de Ross. Despois de meses de preparaci\u00f3n, de estabelecer dep\u00f3sitos de aprovisionamento e dunha sa\u00edda nula que case acabou en traxedia, el e a s\u00faa tripulaci\u00f3n partiron cara ao polo en outubro de 1911. Durante a viaxe descubriron o glaciar Axel Heiberg, que seguiron durante a ruta cara ao altiplano polar e finalmente cara ao polo Sur. O dominio dos membros da expedici\u00f3n do uso de esqu\u00eds e a s\u00faa habelencia cos cans de zorras aseguraron unha viaxe relativamente pouco problem\u00e1tica. Entre os outros \u00e9xitos da expedici\u00f3n c\u00f3ntanse a primeira exploraci\u00f3n da pen\u00ednsula de Eduardo VII e unha extensa exploraci\u00f3n oceanogr\u00e1fica.\nA\u00ednda que o \u00e9xito da expedici\u00f3n foi moi aclamado, a historia do fracaso heroico de Scott eclipsou a s\u00faa vitoria. Do mesmo xeito, alg\u00fans sectores criticaron moito a decisi\u00f3n de Amundsen de manter en segredo os seus aut\u00e9nticos plans. Por\u00e9n, os historiadores modernos reco\u00f1eceron sen reservas a habilidade e o valor da expedici\u00f3n de Amundsen. A base cient\u00edfica permanente no polo leva o seu nome, xunto co de Scott."}
{"id": "323483", "revid": "23204", "url": "https://gl.wikipedia.org/wiki?curid=323483", "title": "Expedici\u00f3n de Amundsen ao Polo Sur", "text": ""}
{"id": "323484", "revid": "5863", "url": "https://gl.wikipedia.org/wiki?curid=323484", "title": "Jaume Vicens Vives", "text": "Jaume Vicens i Vives, nado en Xirona o 6 de xu\u00f1o de 1910, e finado en Li\u00f3n o 28 de xu\u00f1o de 1960, foi un historiador, escritor, catedr\u00e1tico e editor catal\u00e1n. Vicens Vives foi un intelectual inquedo e viaxeiro con contactos co catalanismo interior e exterior, con Josep Pla e con Josep Tarradellas. Sen ser af\u00edn \u00f3 Opus Dei, ti\u00f1a amizade con alg\u00fans dos principais intelectuais que o integraban, e o seu nome chegou a soar para ocupar alg\u00fan cargo de responsabilidade en Madrid. \u00abEra un home importante\u00bb, sentenza o membro do IEC, Antoni Simon. Grazas a isto, Vives conseguiu levar cara a adiante a historiograf\u00eda contempor\u00e1nea. A s\u00faa obra de investigaci\u00f3n sobre a historia do s\u00e9culo XV na Coroa de Arag\u00f3n e sobre a figura de Fernando II de Arag\u00f3n est\u00e1 considerada de referencia obrigada.\nChegou \u00e1 pol\u00edtica a trav\u00e9s da historia, onde atopou a explicaci\u00f3n do seu presente. Segundo Pla, era \"se cadra o intelectual que se fixo unha idea m\u00e1is completa e directa\". En verbas do expresidente da Generalitat, Jordi Pujol, \"Vicens ti\u00f1a a idea dunha Espa\u00f1a aberta, moderna, esponxosa, quen de sumar vontades e de aceptar un intervencionismo de Catalu\u00f1a en Espa\u00f1a. Coa vontade de que Espa\u00f1a fose cara a adiante e se evitasen novos episodios traum\u00e1ticos\".\nO seu forte pragmatismo e unha visi\u00f3n integradora permit\u00edronlle acceder a figuras de diferentes ideolox\u00edas e ser un \"home-ponte\" entre sensibilidades catalanistas e o r\u00e9xime franquista. Esta ollada integradora explica as mensaxes de d\u00f3 de personaxes tan diversos como Juan de Borb\u00f3n y Battenberg, Josep Tarradellas ou o comit\u00e9 de Barcelona do prohibido PSUC.\nA s\u00faa morte puxo fin de s\u00fapeto a unha traxectoria pol\u00edtica que poder\u00eda ter xogado un rol transcendental na transici\u00f3n democr\u00e1tica espa\u00f1ola, optando mesmo a ser presidente da Generalitat."}
{"id": "323485", "revid": "98629", "url": "https://gl.wikipedia.org/wiki?curid=323485", "title": "Gran Premio do Brasil de 2015", "text": "O Gran Premio do Brasil de 2015, oficialmente Formula 1 Grande Pr\u00eamio Petrobras do Brasil 2015 foi a d\u00e9cimo oitava carreira da tempada de F\u00f3rmula Un de . Disputouse o 15 de novembro de 2015 no Aut\u00f3dromo Jos\u00e9 Carlos Pace en S\u00e3o Paulo, Brasil e foi o 44\u00ba Gran Premio do Gran Premio do Brasil.\nResumo.\nCualificaci\u00f3n.\nAs eliminatorias constaron de tres partes de 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada unha das d\u00faas primeiras quendas. Durante a primeira parte da cualificaci\u00f3n (Q1), todos os pilotos utilizaronn os pneum\u00e1ticos de composto m\u00e1is brando, polo menos, para a s\u00faa segunda serie de voltas cronometradas, inclu\u00edndo ambos Mercedes. O McLaren de Fernando Alonso rompeu debido a unha perda de potencia antes de que fora capaz de establecer un tempo, co seu compa\u00f1eiro Jenson Button igualmente eliminado. Ambos Manor Marussias tam\u00e9n quedaron fora, mentres que Pastor Maldonado no d\u00e9cimo quinto foi o \u00faltimo piloto en ser eliminado.\nDurante a segunda quenda (Q2), os pilotos de Mercedes s\u00f3 fixeron unha serie de voltas cronometradas, polo que salvaron os seus pneum\u00e1ticos para a carreira, ben lonxe da competencia. Lewis Hamilton foi o m\u00e1is r\u00e1pido, medio segundo por diante de Rosberg, con Sebastian Vettel entre os dous. Romain Grosjean foi eliminado logo dun trompo na curva seis. A el un\u00edronse ambos Sauber, Sergio P\u00e9rez e Carlos Sainz.\nCando os primeiros dez pilotos sa\u00edron \u00e1 pista para a terceira e \u00faltima quenda, Nico Rosberg venceu ao seu compa\u00f1eiro de equipo Hamilton na pole por apenas 78 mil\u00e9simas de segundo, asegurando a s\u00faa quinta pole consecutiva. Terceiro foi Sebastian Vettel, por diante de Bottas, que ser\u00eda atrasado tres lugares debido a unha sanci\u00f3n. Tras un erro na s\u00faa \u00faltima volta cronometrada, Kimi R\u00e4ikk\u00f6nen so logrou o quinto mellor tempo, por diante de Nico H\u00fclkenberg. Daniel Ricciardo cualificado m\u00e1is lento que o seu compa\u00f1eiro de equipo Daniil Kvyat, sufriu unha penalizaci\u00f3n de dez posici\u00f3ns por cambiar a unidade depotencia e quedou d\u00e9cimo noveno na grella.\nCarreira.\nNo seu cami\u00f1o \u00e1 grella de sa\u00edda, Carlos Sainz parouse na pista e tivo que ser levado de volta a r\u00faa de boxes, onde finalmente comezou, s\u00f3 para retirarse logo de s\u00f3 uns centos de metros. Ao principio, os dous pilotos de Mercedes sa\u00edron ben e Hamilton tratou de adiantar a Rosberg no liderado polo exterior da primeira curva, pero non puido facelo. Jenson Button fixo unha boa sa\u00edda, pasando do 16 ao 13, mentres que Marcus Ericsson pasou do 13 ao 18. Detr\u00e1s dos l\u00edderes, os Ferrari conservou o terceiro e cuarto lugar respetivamente. Outro que arrancou r\u00e1pido foi Bottas, quen subiu ao quinto posto. Hamilton foi capaz de seguir de cerca Rosberg nas primeiras voltas, mentres que Daniel Ricciardo foi o primeiro piloto en entrar en boxes para po\u00f1er pneum\u00e1ticos novos na cuarta volta. Unha volta m\u00e1is tarde, Grosjean adiantou a Felipe Nasr polo und\u00e9cimo posto. logo da parada en boxes, Ricciardo tivo que superar aos dous Manor Marussias na novena volta, ascendendo lentamente na orde.\nAs paradas regulares comezaron na volta once, Massa, Kvyat, P\u00e9rez e Grosjean foron os primeiros en entrar. Mentres tanto, Nico H\u00fclkenberg tam\u00e9n parou e sa\u00edu por diante de Massa e Kvyat, que estaban diante de el antes de que as s\u00faas respetivas paradas. Bottas parou unha volta m\u00e1is tarde e mantivo a posici\u00f3n. Kimi Raikkonen, que queix\u00e1rase de falta de agarre dos seus pneum\u00e1ticos dianteiros, entrou na volta 13, o l\u00edder da proba Rosberg parou a cambiar pneum\u00e1ticos na volta catorce anos, ao mesmo tempo que Vettel, mentres que Hamilton f\u00edxoo unha volta m\u00e1is tarde. Na volta 18, Nico H\u00fclkenberg, superou a Maldonado pola sexta posici\u00f3n. Ao redor da volta 20, Hamilton acheg\u00e1base a Rosberg, estivo en rango DRS durante varias voltas antes de informar ao garaxe que os seus pneum\u00e1ticos non durar\u00edan moito tempo. Na volta 22, Kvyat superou a Maldonado, agora era s\u00e9timo. Na volta 24 Massa adiantoua a Maldonado, mentres que Felipe Nasr superou a Button para o 14.\nDaniel Ricciardo foi o primeiro piloto en entrar en boxes por segunda vez na volta 30. Ao mesmo tempo, xurdira unha loita a tres bandas polo noveno lugar, con P\u00e9rez diante de Grosjean e Verstappen. Na volta 32, Verstappen superou a Grosjean e tomou outra posici\u00f3n a P\u00e9rez, quen \u00e1 s\u00faa vez perdeu outro lugar con Grosjean na mesma manobra. Vettel parou por segunda vez na volta 33, o que provocou que Rosberg fixera o mesmo unha volta m\u00e1is tarde. Hamilton sostivo brevemente o liderado, pero parou, e pouco despois, na volta 36 houbo unha colisi\u00f3n entre Pastor Maldonado e Marcus Ericsson, pero ambos pilotos foron capaces de continuar a carreira. Finalmente recibiu unha pena de cinco segundos pola s\u00faa participaci\u00f3n no incidente con Ericsson.\nNa volta 43, Romain Grosjean logrou superar a Verstappen para a d\u00e9cima posici\u00f3n, mentres que Hamilton comezou a perder terreo con Rosberg, a 3\u00b44 segundos na volta 44, s\u00f3 para achegarse unha vez m\u00e1is algunhas voltas m\u00e1is tarde. Kimi R\u00e4ikk\u00f6nen fixo a s\u00faa segunda parada na volta 47, seguido por Vettel s\u00f3 unha volta m\u00e1is tarde, Rosberg reaccionou e cambiou pneum\u00e1ticos tam\u00e9n. Hamilton cambiou pneum\u00e1ticos na volta 50, e chegou a establecer a volta r\u00e1pida da carreira unha volta m\u00e1is tarde. Na volta 53, Massa superou a Grosjean no oitavo lugar, pero xa estaba baixo investigaci\u00f3n pola temperatura dos pneum\u00e1ticos. Logo de cumprir a s\u00faa sanci\u00f3n, Maldonado logrou superar a Nasr no noveno lugar na volta 57. Nasr, que estaba nunha estratexia de d\u00faas paradas, tivo problemas cos seus pneum\u00e1ticos e caeu detr\u00e1s de Ricciardo na volta 61. O piloto de Red Bull ga\u00f1ou outra posici\u00f3n a expensas de P\u00e9rez, na volta 67, mentres que Verstappen moveuse ao d\u00e9cimo lugar unha volta m\u00e1is tarde, superando a Maldonado. Na parte dianteira, os pneum\u00e1ticos de Hamilton comezaron a desaparecer nas \u00faltimas voltas, permitindo Rosberg lograr a vitoria 7\u00b47 segundos por diante do seu compa\u00f1eiro de equipo.\nPost-carreira.\nLogo da carreira Felipe Massa foi descualificado despois de que se descubriu que os seus pneum\u00e1ticos estaban demasiado quentes no inicio da carreira. Pirelli non recomenda unha temperatura m\u00e1is alta de 110 grados, e os pneum\u00e1ticos de Massa resultaron estar a 137 grados. Isto provocou un gran debate, xa que se alegou que o equipo ti\u00f1a unha manta de pneum\u00e1ticos defectuosa."}
{"id": "323486", "revid": "89787", "url": "https://gl.wikipedia.org/wiki?curid=323486", "title": "Gran Premio de Abu Zabi de 2015", "text": "O Gran Premio de Abu Zabi de 2015 (oficialmente o Etihad Airways Gran Premio de Abu Zabi de F\u00f3rmula 1 de 2015) foi a d\u00e9cimo novena e \u00faltima proba da tempada de e o s\u00e9timo Gran Premio de Abu Zabi. Disputouse o 29 de novembro de 2015 no Circu\u00edto de Yas Marina na Illa Yas, unha illa nos arredores de Abu Zabi nos Emiratos \u00c1rabes Unidos."}
{"id": "323489", "revid": "1131", "url": "https://gl.wikipedia.org/wiki?curid=323489", "title": "Cemiterio de Santo Amaro da Coru\u00f1a", "text": "O cemiterio de Santo Amaro \u00e9 un camposanto situado na Coru\u00f1a, inaugurado en 1812.\nA superficie do cemiterio \u00e9 de m\u00e1is de 26\u00a0000 m\u00b2 e est\u00e1 composto por tres \u00e1reas, a relixiosa, a civil e a brit\u00e1nica. Esta \u00faltima est\u00e1 pechada e \u00e9 propiedade do Reino Unido.\nHistoria.\nOs primeiros enterramentos da zona datan de 1781.\nEn 1812 f\u00edxose efectiva na Coru\u00f1a a lei que prohib\u00eda os enterramentos nas igrexas e na s\u00faa contorna. Por ese motivo constru\u00eduse o cemiterio de Santo Amaro segundo o proxecto de Fernando Dom\u00ednguez Romay, que o dese\u00f1ou con forma cuadrangular e dividido en catro zonas, correspondentes \u00e1s catro parroquias da Coru\u00f1a nese tempo, Santa Mar\u00eda, Santiago, San Xurxo e San Nicolao. As obras tiveron lugar entre maio de 1812 e a s\u00faa inauguraci\u00f3n o 9 de novembro do mesmo ano.\nA capela neocl\u00e1sica da entrada do cemiterio levantouse en 1833, obra de Alejo Andrade Y\u00e1\u00f1ez, baseada no proxecto de Juan de Villanueva para o Cementerio General Norte de Madrid, que nunca se constru\u00edu. A capela xa estaba no proxecto inicial, mais non puido ser constru\u00edda por falta de fondos e s\u00f3 puido levantarse polo legado de Fernando Queipo de Llano.\nEn 1862 Faustino Dom\u00ednguez Dom\u00ednguez dese\u00f1ou o gabinete de autopsias.\nO cemiterio brit\u00e1nico constru\u00eduse a partir de 1867 nos terreos comprados polo c\u00f3nsul ingl\u00e9s na cidade Guillermo Congreve Cutliffe Brackerburry, que foi o primeiro en ser enterrado al\u00ed. Por\u00e9n, xa en 1836 se enterrara no lugar o cad\u00e1ver dun oficial do buque Endymion. O proxecto foi de Juan de Ci\u00f3rraga e ten un p\u00f3rtico de Faustino Dom\u00ednguez Coumes-Gay.\nO primeiro cemiterio civil apareceu na ampliaci\u00f3n de Juan de Ci\u00f3rraga de 1882, mais as malas condici\u00f3ns e o pouco espazo do lugar fixeron necesario crear un novo cemiterio. O proxecto encargado ao arquitecto municipal Pedro Mari\u00f1o foi aprobado en 1901. O primeiro enterro que tivo lugar no novo espazo foi o do avogado Arturo Casares Quiroga (1903). Coa chegada da Segunda Rep\u00fablica derrubouse o muro que separaba o cemiterio civil do relixioso.\nEn 1931 ampliouse novamente o cemiterio segundo o proxecto de Antonio Tenreiro.\nEn 1944 inaugurouse un mausoleo nazi que chegou a ter dezaseis sepulturas. Os corpos traslad\u00e1ronse ao cemiterio alem\u00e1n de Cuacos de Yuste en 1982 e s\u00f3 quedan alg\u00fans restos da construci\u00f3n.\nEn 2012 o cemiterio ingresou na Asociaci\u00f3n Europea de Cemiterios Significativos (ASCE) e no ano seguinte entrou na Rede de Cemiterios Europea.\nPersonaxes ilustres.\nEntre os persoeiros enterrados no cemiterio at\u00f3panse:\nDestacan tam\u00e9n os monumentos aos M\u00e1rtires da Liberdade, \u00e1s v\u00edtimas da folga xeral de 1901 e \u00e1s v\u00edtimas do accidente a\u00e9reo de Montrove de 1973."}
{"id": "323490", "revid": "27155", "url": "https://gl.wikipedia.org/wiki?curid=323490", "title": "Clonaci\u00f3n de xenes", "text": ""}
{"id": "323492", "revid": "27155", "url": "https://gl.wikipedia.org/wiki?curid=323492", "title": "Clonaci\u00f3n x\u00e9nica", "text": ""}
{"id": "323493", "revid": "1576", "url": "https://gl.wikipedia.org/wiki?curid=323493", "title": "Gran Premio de Brasil do 2015", "text": ""}
{"id": "323494", "revid": "1576", "url": "https://gl.wikipedia.org/wiki?curid=323494", "title": "Gran Premio de Brasil de 2015", "text": ""}
{"id": "323499", "revid": "1131", "url": "https://gl.wikipedia.org/wiki?curid=323499", "title": "Bullenhuser Damm", "text": "A escola de Bullenhuser Damm (en galego p\u00f3dese traducir como \u00abescola do dique de Bullenhuus\u00bb) foi unha escola inaugurada en 1910, situada no barrio de Rothenburgsort da cidade de Hamburgo (Alema\u00f1a). Entre os anos 1944 e 1945, o edificio transformouse nunha extensi\u00f3n do campo de concentraci\u00f3n de Neuengamme, e o 21 de abril de 1945 cometeuse nel un dos crimes m\u00e1is atroces do nazismo: s\u00f3 d\u00faas semanas antes da capitulaci\u00f3n da Alema\u00f1a nazi, nun crime da fase final, o unterscharf\u00fchrer Johann Frahm (1901 - 1946) e o m\u00e9dico da Schutzstaffel Alfred Trzebinski (1902-1946), baixo o comandamente da obersturmf\u00fchrer Arnold Strippel, asasinaron vinte nenos e nenas xudeus de cinco a doce anos -todos v\u00edtimas de experimentos pseudocient\u00edficos do m\u00e9dico das SS Kurt Heissmeyer\u2013, os seus catro coidadores e un m\u00ednimo de vinte e catro prisioneiros de guerra sovi\u00e9ticos. Supostamente, seguiran as ordes de Oswald Pohl, obergruppenf\u00fchrer en Berl\u00edn, ou, segundo outros testemu\u00f1os, do mesmo Heinrich Himmler, de asasinar e facer desaparecer todos os testemu\u00f1os dos crimes de guerra antes da chegada das forzas aliadas. Segundo outras fontes, foi o mesmo Heissmeyer quen dende Hohenlychen pediu \u00f3 seu amigo Pohl que dese a orde de liquidar o seu departamento experimental."}
{"id": "323500", "revid": "23204", "url": "https://gl.wikipedia.org/wiki?curid=323500", "title": "Escola de Bullenhuser Damm", "text": ""}
{"id": "323503", "revid": "56817", "url": "https://gl.wikipedia.org/wiki?curid=323503", "title": "Diplonema (x\u00e9nero)", "text": "Diplonema \u00e9 un x\u00e9nero de protistas de vida libre do grupo dos Euglenozoa. Dist\u00ednguese de \"Rhynchopus\" da clase Diplonemea pola ausencia dun estado dispersivo flaxelado completo.\nCaracter\u00edsticas.\n\"Diplonema\" presenta dous curtos flaxelos de igual lonxitude e d\u00faas aberturas subapicais. A maior\u00eda son de vida libre, pero informouse de casos de infecci\u00f3n en ameixas e a descomposici\u00f3n s\u00fabita de plantas de acuario nas que poden estar implicados estes microorganismos. Foi descrito inicialmente en 1914 e despois redescuberto na d\u00e9cada de 1960 e chamado \"Isonema\", clasific\u00e1ndoo incorrectamente entre os eugl\u00e9nidos (agora nos diplon\u00e9midos)."}
{"id": "323504", "revid": "56817", "url": "https://gl.wikipedia.org/wiki?curid=323504", "title": "Base J", "text": "A base J ou \u03b2--glicopiranosiloximetiluracilo \u00e9 unha base nitroxenada hipermodificada que se encontra no ADN de protozoos cinetopl\u00e1stidos, inclu\u00edndo o pat\u00f3xeno humano tripanosoma e nalg\u00fans flaxelados. Foi descuberta en 1993 en \"Trypanosoma brucei\" e foi a primeira nucleobase hipermodificada que se encontrou no ADN eucari\u00f3tico; desde ent\u00f3n atopouse noutros cinetopl\u00e1stidos, como \"Leishmania\" e nalg\u00fans flaxelados.\nNeses organismos a base J act\u00faa como terminador da transcrici\u00f3n para a ARN polimerase II, a s\u00faa eliminaci\u00f3n en c\u00e9lulas knockout vai acompa\u00f1ada dunha masiva lectura previa (\"read-through\") dos sitios de terminaci\u00f3n da ARN polimerase II, o que finalmente \u00e9 letal para a c\u00e9lula.\nA base J sintet\u00edzase por medio dunha hidroxilaci\u00f3n inicial da timidina, seguida da glicosilaci\u00f3n por unha glicosiltransferase que a\u00ednda non foi identificada"}
{"id": "323507", "revid": "85894", "url": "https://gl.wikipedia.org/wiki?curid=323507", "title": "Avia Veira", "text": "Avia Veira Gonz\u00e1lez, nada na Coru\u00f1a en 1986, \u00e9 unha fil\u00f3loga e pol\u00edtica galega do BNG.\nTraxectoria profesional.\nLicenciada en Filolox\u00eda Galega, cursou a \u00faltima convocatoria do Curso de Aptitude Pedag\u00f3xica. Na actualidade realiza un Mestrado en Traduci\u00f3n de Localizaci\u00f3n de Software e Produtos Multimedia.\nTraballou como t\u00e9cnica de Normalizaci\u00f3n Ling\u00fc\u00edstica durante dous anos.\nTraxectoria pol\u00edtica.\nCo gallo da cat\u00e1strofe do Prestige entrou, con 16 anos, formar parte do BNG a trav\u00e9s da organizaci\u00f3n xuvenil Galiza Nova.\nEn 2012 accede a unha das concellar\u00edas na oposici\u00f3n do BNG na cidade da Coru\u00f1a trala renuncia de Xo\u00e1n Mart\u00ednez Caxigal.\nAp\u00f3s as elecci\u00f3ns municipais de 2015 quedou f\u00f3ra das bancadas da oposici\u00f3n ao ir cuarta nas listas do seu partido, que s\u00f3 foi quen de acadar unha \u00fanica acta. A dimisi\u00f3n do cabeza de lista, Xos\u00e9 Manuel Carril, e as d\u00faas seguintes candidatas nas listas colocou a Avia Veira como \u00fanica concelleira representante do BNG no Palacio de Mar\u00eda Pita."}
{"id": "323508", "revid": "1410", "url": "https://gl.wikipedia.org/wiki?curid=323508", "title": "Oda Nobunaga", "text": ", nado en 1534 e finado en 1582, foi un destacado daimio (se\u00f1or feudal) do per\u00edodo Sengoku no per\u00edodo Azuchi-Momoyama da historia do Xap\u00f3n. Naceu o 23 de xullo de 1534 na Provincia de Owari, mais existen d\u00fabidas sobre o lugar exacto. A teor\u00eda m\u00e1is aceptada defende que naceu no Castelo de Hara (na actual cidade de Inazawa), malia que tam\u00e9n se fala do Castelo de Furano (en Nagoia). Fillo dun daimio menor da provincia de Owari, coa morte do seu pai loitou contra outros membros da s\u00faa familia polo control do clan, e matou a un dos seus irm\u00e1ns no proceso. En 1560, durante a batalla de Okehazama enfrontouse con s\u00f3 3\u00a0000 soldados contra un numeroso ex\u00e9rcito estimado en 40\u00a0000 samurais, comandado por Imagawa Yoshimoto. Grazas a un ataque sorpresa sa\u00edu vitorioso e situouse no cumio do poder militar do pa\u00eds.\nEn 1568, axudou Ashikaga Yoshiaki a ser nomeado \"sh\u014dgun\" polo emperador, entrando na capital Kioto co seu ex\u00e9rcito e tomando o control da cidade. Yoshiaki quer\u00eda nomealo \"Kanrei\" pero negouse e, no canto diso ditou unha serie de regulaci\u00f3ns, as cales limitaban a actividade do shogun a practicamente tan s\u00f3 a asuntos cerimoniais. Yoshiaki contactou ent\u00f3n con varios daimy\u014ds e monxes guerreiros para formar unha coalici\u00f3n contra Nobunaga, quen lles afrontou entre 1570 e 1573, ano en que a rivalidade entre o sh\u014dgun e Nobunaga se fixo p\u00fablica e aberta. Nobunaga afrontou Yoshiaki e derrotouno facilmente, po\u00f1endo fin \u00f3 shogunato Ashikaga."}
{"id": "323509", "revid": "98629", "url": "https://gl.wikipedia.org/wiki?curid=323509", "title": "Teo Fabi", "text": "Teodorico Fabi, nado en Mil\u00e1n o 9 de marzo de 1955, \u00e9 un expiloto italiano de carreiras, m\u00e1is co\u00f1ecido como Teo Fabi.\nParticipou na F\u00f3rmula Un e nas carreiras de coches deportivos, logrou a pole position no seu debut nas 500 Millas de Indian\u00e1polis. tam\u00e9n \u00e9 o irm\u00e1n m\u00e1is vello do expiloto de F\u00f3rmula Un Corrado Fabi.\nTraxectoria.\nFabi converteuse en Campi\u00f3n de Europa de Karting en 1975 e seguiu co t\u00edtulo Europeo da F\u00f3rmula Ford 1600 en 1977.\nCarreiras de rodas abertas.\nCarreiras de coches de F\u00f3rmula.\nF\u00f3rmula Tres europea.\nFabi competiu no Campionato Europeo de F\u00f3rmula 3 de 1978 no equipo Forti Corse cun March - Toyota. Fabi competiu en sete carreiras durante a tempada e logrou a vitoria en Zolder, Dijon-Prenois e Aut\u00f3dromo de Vallelunga Piero Taruffi. Fabi terminar\u00eda cuarto con 45 puntos.\nF\u00f3rmula D\u00faas europea.\nFabi pasou a competir na F\u00f3rmula D\u00faas europea en 1979 para March Racing Ltd. nun March 792 - BMW. Fabi obter\u00eda o mellor resultado cun segundo posto en Circu\u00edto Park Zandvoort. Fabi terminar\u00eda d\u00e9cimo con 13 puntos.\nFabi volver\u00eda \u00e1 serie en 1980 co ICI Roloil Racing Team nun March 802 - BMW. Fabi lograr\u00eda tres vitorias durante a tempada no Rennen de Jim Clark en Hockenheimring, o Eifelrennen en N\u00fcrburgring e Preis Baden -Wurttemberg en Hockenheimring. Fabi tam\u00e9n cualificou na pole position no Grote Prijs van Belgi\u00eb Formel 2 no Circu\u00edto de Zolder e no Preis Baden-W\u00fcrttemberg en Hockenheimring e lograr\u00eda a volta r\u00e1pida da carreira neste \u00faltimo no cami\u00f1o \u00e1 vitoria. Fabi terminar\u00eda a terceiro na tempada con 38 puntos.\nF\u00f3rmula Un.\nFabi empezou a competir na F\u00f3rmula Un en pilotando o coche n\u00ba 36 de Candy Toleman TG181C - Hart 415T. O equipo s\u00f3 cualificara d\u00faas veces a tempada anterior. A tempada tivo un comezo dif\u00edcil cando na carreira de apertura, o Gran Premio de Sur\u00e1frica foi interrompido por unha folga de pilotos. Fabi, baixo a presi\u00f3n do xerente de Toleman Alex Hawkinge, foi o \u00fanico piloto en romper a folga (Jochen Mass non tomou parte desde o principio). O seu posto estaba en perigo cando Candy cambiou o seu apoio a Tyrrell. O TG181C era pouco competitivo e o equipo centrouse en gran medida no piloto principal Derek Warwick. Isto deu lugar a que Fabi s\u00f3 cualificara en 7 carreiras dun m\u00e1ximo de 14. A tempada tivo un mal comezo para Fabi e non conseguiu a clasificaci\u00f3n no Gran Premio de Sur\u00e1frica, o Gran Premio do Brasil e Gran Premio do oeste dos Estados Unidos de 1982. Fabi arranxar\u00edallas para cualificar no Gran premio de San Marino, debido \u00e1 guerra FISA-FOCA, s\u00f3 catorce coches cualificaron para a carreira. Na carreira Fabi terminou s\u00e9timo, 8 voltas atr\u00e1s. Fabi non clasificou na carreira e non anotou ning\u00fan punto (Fabi ser\u00eda considerado como o sexto finalista se clasificase, debido \u00e1 descualificaci\u00f3n de Manfred Winkelhock). Fabi cualificou para o Gran Premio de B\u00e9lxica, sa\u00edndo e chegando 21\u00ba. Fabi non conseguiu a cualificaci\u00f3n no Gran Premio de M\u00f3naco. Fabi saltouse o Gran premio de Detroit e Gran Premio do Canad\u00e1. Cando Fabi regresou s\u00f3 non puido cualificarse no Gran Premio de Alema\u00f1a e Gran Premio de Las Vegas. O mellor resultado de Fabi nas carreiras restantes foi o vix\u00e9simo posto no Gran Premio de Austria. Fabi non estar\u00eda na clasificaci\u00f3n do campionato debido ao feito de que non anotou ning\u00fan punto.\nA tempada de 1983 que Fabi participou na Indy Car, reavivou o interese dos equipos de F1, e coa axuda da firma italiana de produtos l\u00e1cteos Parmalat que insistiu en ter un piloto italiano no equipo, uniuse a MRD Internacional para pilotar o # 2 MRD internacional Brabham BT53 - BMW M12 como o piloto n\u00famero dous do actual Campi\u00f3n do Mundo Nelson Piquet. Fabi continuou pilotando no Carro / PPG Serie Mundial de Forsythe Racing e perdeuse tres Grandes Premios. Nestas carreiras ao seu irm\u00e1n m\u00e1is novo Corrado Fabi pilotar\u00eda no seu lugar. O enfoque mixto levou a resultados decepcionantes en ambas categor\u00edas e a metade de tempada Fabi decidiu concentrarse unicamente na F\u00f3rmula Un. Antes do cambio o mellor resultado de Fabi foi un noveno posto no Gran Premio de Francia de 1984 e o seu mellor comezo foi un sexto lugar na grella no Gran Premio de Sur\u00e1frica. As s\u00faas actuaci\u00f3ns melloraron, inclu\u00edndo unha s\u00f3lida carreira en Gran Premio de Italia onde foi segundo detr\u00e1s de Piquet na primeira metade da carreira antes de retirarse cun fallo no motor, o principal pesadelo de Brabham durante o ano. Fabi anotou puntos en tres ocasi\u00f3ns, cun mellor resultado de terceiro no Gran Premio de Detroit e terminar\u00eda 12\u00ba con 9 puntos.\nBrabham deixou marchar a Fabi en que inicialmente tivo problemas para atopar un equipo. O seu perfil en Italia permitiulle fichar con Toleman (agora fortemente patrocinado polo Grupo Benetton) cando tardiamente un\u00edronse ao campionato no Gran Premio de M\u00f3naco. Fabi pilotar\u00eda o n\u00ba 19 de Toleman Motorsports group Toleman TG185 - Hart 415T. A tempada tivo un comezo tard\u00edo debido a que Toleman perdera o seu fornezo de pneum\u00e1ticos cando Michelin retirouse da F1 a finais de 1984. Non puideron obter un contrato de fornecemento con pneum\u00e1ticos Goodyear e Pirelli non quer\u00eda fornecelos xa que romperan o contrato coa empresa italiana a mediados de 1984 para marchar con Michelin. Benetton comprou os equipos Toleman e Spirit e trasladou o contrato de Pirelli de Spirit a Toleman. O inicio tard\u00edo significou que o TG185 nunca fora realmente fiable, pero a velocidade de Fabi logrou a pole position para o equipo no Gran Premio de Alema\u00f1a no novo N\u00fcrburgring. A carreira de Fabi quedou arruinada desde o principio cando o embrague comezou a patinarlle e finalmente tivo que abandonar. O equipo non puido anotar ning\u00fan punto e Fabi acabou soamente d\u00faas veces, incluso estas carreiras foron interrompidas por problemas mec\u00e1nicos. O Campi\u00f3n Mundial de Alan Jones, que tam\u00e9n se utilizaba o motor Hart no seu Haas Lola ao final da tempada describiuno como \"enviar un neno para facer o traballo dun home\" xa que loitaba con xigantes da F1 como Renault, Ferrari, BMW, Honda e TAG - Porsche). O mellor resultado de Fabi foi un 12\u00ba no Gran Premio de Italia e Fabi volver\u00eda a quedar fora da clasificaci\u00f3n debido a que non anotou ning\u00fan punto.\nFabi comezar\u00eda a pilotar para Benetton Formula no n\u00ba 19 Benetton Formula Benetton B186 - BMW M12 despois de que Toleman fora plenamente asumida antes da tempada para converterse en Benetton, con potentes motores (1,400\u00a0bhp (1,044\u00a0kW; 1,419 PS) en cualificaci\u00f3n), e o talentoso novo piloto austr\u00edaco Gerhard Berger a bordo. O Benetton era r\u00e1pido pero fr\u00e1xil cos dif\u00edciles pneum\u00e1ticos Pirelli e Fabi a mi\u00fado cualificaba mellor que corr\u00eda. Fabi ama\u00f1ouse para cualificar na pole no Gran Premio de Austria e Gran Premio de Italia. O mellor resultado de Fabi foi un quinto posto no Gran Premio espa\u00f1ol. Fabi ga\u00f1ar\u00eda a reputaci\u00f3n de ser m\u00e1is competitivo nos circu\u00edtos m\u00e1is r\u00e1pidos e loitador nos trazados m\u00e1is lentos, m\u00e1is t\u00e9cnicos. De feito as s\u00faas d\u00faas poles foron nos dous circu\u00edtos m\u00e1is r\u00e1pidos do calendario de 1986, en \u00d6sterreichring e Autodromo Nazionale Monza. Fabi terminar\u00eda a tempada no 15\u00ba posto con 2 puntos.\nFabi volver\u00eda con Benetton Formula en para pilotar o n\u00ba 19 Benetton Formula Benetton B187 - Ford Cosworth GBA V6 acompa\u00f1ado por Thierry Boutsen. A\u00ednda que o paquete non era tan r\u00e1pido era m\u00e1is consistente, permitindo a Fabi anotar puntos en cinco ocasi\u00f3ns. O Ford V6 sufriu de falta de fiabilidade a principios da tempada debido \u00e1 utilizaci\u00f3n dun turbo m\u00e1is grande, nun esforzo por manterse ao d\u00eda co motor Honda de Williams e Lotus e a co motor TAG de McLaren. Cando reduciuse a potencia ao redor de mediados de ano, regresou a fiabilidade pero sacrificando a velocidade. Fabi obter\u00eda o mellor resultado de terceiro no Gran Premio de Austria, que tivo lugar nunha das pistas favoritas de Fabi, en \u00d6sterreichring. Durante a tempada Benetton contratou a ao mozo italiano Alessandro Nannini para a tempada como compa\u00f1eiro de Boutsen. Na \u00faltima carreira na F\u00f3rmula Un de Fabi no Gran Premio de Australia, Fabi volcou a s\u00faa frustraci\u00f3n de non ser capaz de atopar unha unidade para 1988 sobre Boutsen, pasou moitas voltas bloqueando deliberadamente o seu compa\u00f1eiro de equipo e non deix\u00e1ndoo pasar malia as bandeiras azuis e as ordes do equipo para facelo. Cando Boutsen enfrontouse a Fabi logo da carreira, o italiano d\u00edxolle iradamente \"volve a verme cando logres unha pole position\" (Boutsen, quen terminou terceiro en Australia, terminar\u00eda a s\u00faa carreira logo da tempada de con tres vitorias e unha pole position). Fabi terminar\u00eda a tempada noveno a mellor posici\u00f3n da s\u00faa carreira e con 12 puntos.\nTeo Fabi participou na F\u00f3rmula Un en 71 Grandes Premios, comezou 64 carreiras entre 1982 e 1987. Logrou 3 poles, 2 voltas r\u00e1pidas e 2 podios (dous terceiros postos) na s\u00faa carreira e anotou un total de 23 puntos.\nCarreiras na Indy.\nChamp Car World Series.\nFabi empezou a competir nas CART/PPG World Series en 1983 para Forsythe Racing no coche n\u00ba 33 de Skoal Bandit March 83C-Cosworth DFX. Fabi far\u00eda o seu debut na Indy Car no Kraco Dixie 200 no Atlanta International Speedway. Fabi comezou noveno e terminou no posto 20\u00ba logo de retirarse logo de 41 voltas debido \u00e1 rotura da suspensi\u00f3n. No Indianapolis 500 Fabi cualificar\u00eda na pole position cunha velocidade r\u00e9cord de 333\u00b413\u00a0km/h durante catro voltas e unha velocidade a unha volta de 334\u00b474 quil\u00f3metros por hora, no proceso se converter\u00eda no primeiro novato en cualificar na pole position desde Walt Faulkner en 1950. Na carreira Fabi liderou 23 das primeiras 47 voltas antes de retirarse durante a s\u00faa segunda parada en boxes debido a un filtro de combustible roto que causou a perda de combustible do coche. Fabi conseguir\u00eda acreditar o 26\u00ba lugar e lograr\u00eda ser o Novato do Ano. Fabi cualificou na pole position no Dana Rex Mays Classic no Wisconsin State Fairgrounds Park Speedway e terminar\u00eda en cuarto lugar. Fabi conseguiu a s\u00faa primeira vitoria na Indy Car no Domino's Pizza 500 en Pocono International Raceway. Fabi conseguiu a s\u00faa segunda vitoria d\u00faas carreiras m\u00e1is tarde no Escort Radar Warnings 200 en Mid-Ohio Sports Car Course. Logo da vitoria de Mid-Ohio Fabi colocouse no segundo lugar na clasificaci\u00f3n por detr\u00e1s do veterano Al Unser, Sr.. Ent\u00f3n Fabi ga\u00f1ou o Cribari Wines 300K en Laguna Seca Raceway e estivo na a batalla polo campionato ata o final da tempada no Miller High Life 150 en Phoenix International Raceway (a brecha entre Unser e Fabi non foi m\u00e1is que os puntos outorgados nunha vitoria). En Phoenix Fabi clasificouse na pole position, liderou 138 de 150 voltas e ga\u00f1ou a carreira para obter 22 puntos. Unser puido acabar cuarto e obtivo 16 puntos e con iso o campionato. Fabi terminou segundo en puntos con 146 puntos e foi o novato do ano da serie.\nEn 1984 Fabi regresou con Forsythe Racing no coche n\u00ba 33 Skoal Bandit March 84C-Cosworth DFX. Fabi comezar\u00eda a tempada cualific\u00e1ndose terceiro no Toyota Grand Prix of Long Beach nas r\u00faas de Long Beach e segundo no Dana Jimmy Bryan 150 en Phoenix International Raceway. Nas carreiras Fabi terminar\u00eda 18\u00ba e 19\u00ba debido a un accidente en Long Beach e un motor roto en Phoenix. Na Indianapolis 500 Fabi cualificouse nun decepcionante 14\u00ba posto e retirar\u00edase no posto 24\u00ba debido a un fallo do sistema de combustible logo de 104 voltas e liderar durante 14 voltas. O mellor resultado de Fabi chegou no Stroh's/G.I. Joe's 200 en Portland International Raceway cun terceiro posto final. Logo de Budweiser Cleveland Grand Prix en Burke Lakefront Airport Fabi deixou as carreiras de autos Indy para concentrarse na s\u00faa tempada de F\u00f3rmula 1 de . Fabi terminar\u00eda a s\u00faa tempada parcial no posto 25\u00ba con 15 puntos (ocupaba o posto 18\u00ba no campionato logo de Cleveland).\nFabi regresar\u00eda \u00e1s carreiras de autos Indy en 1988 con Porsche Motorsports no coche n\u00ba 8 Quaker State March 88P-Porsche Indy V8. O motor de Porsche era menos competitivo que os motores Ilmor-Chevrolet e Cosworth. Malia os reveses Fabi obter\u00eda o mellor resultado, cuarto no Bosch Spark Plug Grand Prix en Pennsylvania International Raceway. O regreso de Fabi \u00e1 Indianapolis 500 tam\u00e9n foi decepcionante, Fabi cualificou 17\u00ba e terminou 30\u00ba logo de perder unha roda logo de 30 voltas. Fabi terminar\u00eda a tempada no posto 10\u00ba con 44 puntos.\nEn 1989 Fabi regresar\u00eda con Porsche Motorsports no coche n\u00ba 8 Quaker State March 89P-Porsche Indy V8. O motor e o equipo comezaron a competir regularmente polas vitorias con Fabi cualificando na pole position no Budweiser/G.I. Joe's 200 en Portland International Raceway e no Red Roof Inns 200 en Mid-Ohio Sports Car Course. En Mid-Ohio Fabi tam\u00e9n liderar\u00eda 71 das 84 voltas para conseguir a que ser\u00eda a s\u00faa \u00faltima vitoria na Indy. O motor tam\u00e9n comezou a ser competitivo nos \u00f3valos, como se viu cun segundo posto no Marlboro 500 en Michigan International Speedway e un terceiro lugar no Pocono 500 en Pocono International Raceway. No Indianapolis 500 Fabi cualificouse no 13\u00ba posto e de novo terminou no posto 30\u00ba logo de retirarse debido a problemas de encendido logo de 23 voltas. Logo da s\u00faa vitoria de Mid-Ohio Fabi colocouse no 3\u00ba lugar no campionato. Nas d\u00faas \u00faltimas carreiras da tempada, o Firestone Indy 225 ao Pennsylvania International Raceway e o Champion Spark Plug 300K en Laguna Seca Raceway, Fabi retirar\u00edase debido problemas de direcci\u00f3n en Nazaret e un accidente en Laguna Seca. Ao final da tempada Fabi terminou cuarto con 141 puntos.\nFabi volver\u00eda con Porsche Motorsports en 1990 para pilotar o coche n\u00ba 4 Foster's/Quaker State March 90P-Porsche Indy V8. Antes do inicio da tempada Porsche \u00eda constru\u00edr un chasis de fibra de carbono co seu construtor March Engineering. Os competidores de Porsche votaron en xaneiro en contra da utilizaci\u00f3n do coche e como resultado Porsche tivo que usar o vello chasis March 89P. Fabi lograr\u00eda cualificar s\u00e9timo no Toyota Grand Prix of Long Beach nas r\u00faas de Long Beach e terminar\u00eda d\u00e9cimo. Un novo March 90P foi utilizado no Indianapolis 500 Fabi comezar\u00edan no 23\u00ba lugar e retirarse no posto 18\u00ba debido a problemas de transmisi\u00f3n logo de 162 voltas. Fabi cualificou na pole position no Texaco/Havoline Grand Prix of Denver no Pepsi Center. Na carreira Fabi estrelouse logo de 7 voltas e terminou no lugar 27\u00ba e tam\u00e9n liderou unha volta. Fabi obter\u00eda o mellor resultado, terceiro, no Marlboro Grand Prix at the Meadowlands en Meadowlands Sports Complex. Fabi terminar\u00eda 14\u00ba na tempada con 33 puntos. Ao final da tempada Porsche retirouse das carreiras de autos Indy. Fabi trasladar\u00edase \u00f3 Campionato Mundial de Resistencia en 1991 e ga\u00f1ar\u00eda o campionato da serie.\nEn 1992 Fabi pilotou no ITT Automotive Grand Prix of Detroit en Belle Isle Park como substituto dun lesionado Mario Andretti, que perdeuse a carreira debido \u00e1s s\u00faas lesi\u00f3ns na Indianapolis 500. Fabi pilotar\u00eda un Newman-Haas Racing no coche n\u00ba 2 Texaco Havoline / K Mart Lola T92 / 00 - Ford Cosworth XB. Na carreira Fabi cualificou terceiro e terminou sexto. Fabi rematou 21\u00ba clasificado con 8 puntos (Fabi era 16\u00ba nos puntos logo da carreira).\nFabi unir\u00edase a Hall VDS Racing en 1993 no coche n\u00ba 8 Pennzoil Lola T93/00-Ilmor-Chevrolet Indy V8 265C. Fabi obter\u00eda un mellor resultado de cuarto no Toyota Grand Prix de Long Beach nas r\u00faas de Long Beach. Logo da carreira Fabi era terceiro no campionato, a 10 puntos do liderado, detr\u00e1s de Nigel Mansell e Mario Andretti. No Indianapolis 500 Fabi comezou 17\u00ba e terminou noveno. Logo do resultado de Long Beach Fabi acabou no sexto posto no Marlboro 500 no Michigan International Speedway. Durante o ano Fabi mirou coma se f\u00f3ra a terminar entre os dez primeiros no campionato. A ra\u00edz da Pioneer Electronics 200 no Mid-Ohio Sports Car Course Fabi caeuse dos dez primeiros no campionato. Ao final da tempada Fabi terminar\u00eda 11\u00ba con 64 puntos.\nPara 1994 Fabi pilotar\u00eda os reorganizados Hall Racing (VDS Racing retirouse do equipo trala tempada 1993) no coche n\u00ba 11 Pennzoil Reynard 94i-Ilmor Indy V8. Durante a tempada o mellor resultado de Fabi foi un tr\u00edo de terceiros lugares finais no ITT Automotive Grand Prix of Detroit en Belle Isle Park, o Marlboro 500 en Michigan International Speedway e o Texaco/Havoline 200 en Road America. No Indianapolis 500 Fabi cualificou 24\u00ba e terminou s\u00e9timo, ser\u00eda mellor resultado de Fabi na carreira. Fabi terminar\u00eda noveno con 79 puntos.\nEn 1995 Fabi regresou con Forsythe Racing e levar\u00eda o coche n\u00ba 33 Combustion Engineering/Indeck Reynard 95i-Ford Cosworth XB. Fabi obter\u00eda o mellor resultado, terceiro no Toyota Grand Prix of Long Beach nas r\u00faas de Long Beach. No Indianapolis 500 Fabi comezou 15\u00ba e terminou oitavo. Fabi cualificar\u00eda na pole position no Miller Genuine Draft 200 en Milwaukee Mile. Na carreira Fabi terminou en cuarto lugar, d\u00faas voltas atr\u00e1s, logo de liderar durante 27 voltas. No New England 200 en New Hampshire Motor Speedway Fabi cualificar\u00eda en segundo lugar e liderar\u00eda durante 42 voltas, s\u00f3 para terminar no lugar 12\u00ba, 4 voltas por detr\u00e1s. Fabi tam\u00e9n comezar\u00eda segundo no Marlboro 500 no Michigan International Speedway rematando cuarto. Ao final da tempada Fabi terminar\u00eda noveno con 83 puntos.\nFabi foi incapaz de conseguir un coche para participar en 1996, Forsythe Racing contratou ao piloto da Indy Lights Greg Moore. Fabi pilotou para PacWest Racing no seu coche n\u00ba 18 Motorola Reynard 96i - Ford Cosworth XD substitu\u00edndo ao lesionado Mark Blundell, que se lesionou na IndyCar Rio 400 no Aut\u00f3dromo de Jacarepagu\u00e1. Fabi conducir\u00eda no Toyota Grand Prix of Long Beach nas r\u00faas de Long Beach e o Bosch Spark Plug Grand Prix en Nazareth Speedway. En ambas carreiras Fabi cualificou 19\u00ba e terminou 18\u00ba en Long Beach e 16\u00ba en Nazaret, na primeira Fabi retirouse debido a problemas co embrague e quedou a 12 voltas na segunda. Blundell foi capaz de volver \u00e1 competici\u00f3n no U.S. 500 no Michigan International Speedway Fabi tivo que retirarse. Fabi por primeira vez na s\u00faa carreira non logrou puntuar e terminou no posto 36\u00ba.\nDeportes carreiras de coches.\nCan-Am.\nFabi empezar\u00eda a competir en Can-Am na tempada 1981 para Newman Freeman Racing no seu coche n\u00ba 6 Budweiser March 817-Chevrolet V8. Fabi logrou catro vitorias en Mosport Park (d\u00faas veces), Mid-Ohio Sports Car Course e Laguna Seca Raceway. Fabi terminar\u00eda segundo con 456 puntos.\nCampionato Mundial Sportscar.\nFabi comezar\u00eda competir no World Sportscar Championship en 1980 coa Scuderia Lancia Corse no coche n\u00ba 51 Lancia Beta Monte Carlo-Lancia 1.4L Turbo I4 na clase Grupo 5 nas 24 Horas de Le Mans con Hans Heyer e Bernard Darniche. Na carreira o coche comezou 26\u00ba e terminou 55\u00ba debido a s\u00faa retirada logo de 6 voltas cun fallo na bomba de aceite.\nFabi volver\u00eda \u00e1 serie en 1982 con Martini Racing no coche n\u00ba 51 Lancia LC1-Lancia 1.4L Turbo I4. Fabi ga\u00f1ar\u00eda os 1000 quil\u00f3metros de N\u00fcrburgring en N\u00fcrburgring con Michele Alboreto e Riccardo Patrese. Fabi tam\u00e9n competiu na clase Grupo 6 das 24 Horas de Le Mans no mesmo coche con Alboreto e Rolf Stommelen. O coche cualificar\u00eda cuarto e terminou 34\u00ba logo de retirarse no volta 92\u00aa debido a un fallo do motor. Fabi terminar\u00eda a tempada clasificado cuarto con 66 puntos.\nEn 1983 Fabi pilotar\u00eda o # 4 Martini Porsche 956 no #4 Lancia LC2-Ferrari 268C 2.6L Turbo V8. Fabi ga\u00f1ar\u00eda os 1000 quil\u00f3metros de Imola no Aut\u00f3dromo Dino Ferrari con Hans Heyer. O equipo eventualmente ter\u00eda a participaci\u00f3n de Lancia e o coche converteuse nun Lancia LC2- Lancia 268C 2.6L Turbo V8 e puido conducir este coche nas 24 Horas de Le Mans con Michele Alboreto e Alessandro Nannini na Clase C. O coche arrincou segundo e terminou 46\u00ba logo de retirarse despois de 27 voltas con problemas na caixa de cambios. Fabi pasou ent\u00f3n a pilotar o segundo coche do equipo, o n\u00famero 5. O segundo coche arrincou cuarto e terminou 36\u00ba despois de retirarse logo de 121 voltas debido a problemas de presi\u00f3n de combustible. A vitoria de Fabi en Imola non contou para o World Endurance Championship for Drivers e como resultado Fabi non entrou na clasificaci\u00f3n do campionato ao non lograr puntuar.\nLogo a 1990 IndyCar season resultou ser un paso atr\u00e1s e regresou \u00e1 serie en 1991 con Tom Walkinshaw Racing/Silk Cut Jaguar no coche 34 Jaguar XJR-12 e Jaguar XJR-14. Fabi ga\u00f1ar\u00eda a Castrol BRDC Empire Trophy no Circu\u00edto de Silverstone con Derek Warwick. Nas 24 Horas de Le Mans no equipo Jaguar XJR-12- Jaguar 7.4L V12 con Bob Wollek e Kenny Acheson para a clase C2. Na carreira o coche comezou 27\u00ba e terminou terceiro con 358 voltas completas. Fabi lograr\u00eda ga\u00f1ar o World Endurance Championship for Drivers con 86 puntos.\nFabi competir\u00eda s\u00f3 nas 24 Horas de Le Mans co Toyota do Equipo TOM no # 8 Toyota TS010 - Toyota RV10 3.5L V10 con Jan Lammers e Andy Wallace na clase C1. Na carreira o coche empezou cuarto e terminou oitavo con 331 voltas completas e foi quinto na s\u00faa clase. Fabi terminar\u00eda a tempada 27\u00ba con 8 puntos.\n24 Horas de Le Mans de 1993.\nAs 24 Horas de Le Mans de 1993 disput\u00e1ronse logo do colapso do World Sportscar Championship e como resultado a carreira celebrouse como un evento independente. Fabi pilotaba para Peugeot Talbot Sport no seu coche n\u00ba 1 Peugeot 905 Evo 1B-Peugeot SA35 3.5L V10 con Thierry Boutsen e Yannick Dalmas na clase C1. Na carreira o coche empezou terceiro e terminou segundo con 374 puntos e tam\u00e9n foi segundo na s\u00faa clase.\nResultados de carreiras.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "323510", "revid": "23204", "url": "https://gl.wikipedia.org/wiki?curid=323510", "title": "Invasi\u00f3ns xaponesas de Corea (1592 - 1598)", "text": "As invasi\u00f3ns xaponesas de Corea foron un confliteo b\u00e9lico desenvolvido entre 1592 e 1598 no que se viron implicados tres pa\u00edses asi\u00e1ticos: o Xap\u00f3n, a China e Corea. O rexente xapon\u00e9s Toyotomi Hideyoshi, un dos \u00abgrandes pacificadores do Xap\u00f3n\u00bb, decidiu conquistar a China, motivo polo cal pediu a asistencia da dinast\u00eda Joseon, as\u00ed como o libre tr\u00e1nsito a trav\u00e9s da pen\u00ednsula de Corea. Como Corea era un pa\u00eds vasalo da dinast\u00eda Ming, a petici\u00f3n foi rexeitada. Hideyoshi comezou a preparar as tropas e convocou os diferentes daimios (se\u00f1ores feudais) para a invasi\u00f3n do pa\u00eds, a cal comezou en 1592.\nDespois dun r\u00e1pido e eficaz avance das tropas xaponesas polo territorio coreano, a brillante campa\u00f1a naval do almirante coreano Yi atallar a subministraci\u00f3n de recursos dos invasores, feito que lles obrigou a deterse. A milicia coreana, xunto coa intervenci\u00f3n do ex\u00e9rcito chin\u00e9s, obrigou \u00f3 goberno xapon\u00e9s a estabelecer relaci\u00f3ns de paz coa China en 1593. Despois que as petici\u00f3ns de Hideyoshi foron denegadas, a guerra entrou nunha nova fase en 1597, cando se retomaron as hostilidades. O conflito culminou finalmente en 1598 coa retirada total das tropas invasores despois da morte de Hideyoshi.\nMalia que xeralmente se consideran como d\u00faas invasi\u00f3ns illadas, en realidade tam\u00e9n houbo presenza xaponesa durante o lapso entre estas d\u00faas invasi\u00f3ns masivas, motivo polo cal alg\u00fans historiadores consideran o confliteo como unha soa guerra.\nEste acontecemento foi o primeiro en Asia que involucrou ex\u00e9rcitos cun elevado n\u00famero de soldados levando armas modernas e representou un severo dano para Corea. Este pa\u00eds padeceu unha perda do 66% nas s\u00faas terras cultivables e a extracci\u00f3n de artes\u00e1ns e acad\u00e9micos que foron levados en contra da s\u00faa vontade \u00f3 Xap\u00f3n, minguando o desenvolvemento cient\u00edfico no pa\u00eds. Outra perda importante tivo lugar no eido hist\u00f3rico e cultural, xa que moitos rexistros foron queimados xunto con diversos pazos imperiais en Se\u00fal. China viu minguadas as s\u00faas finanzas e, por mor disto, a dinast\u00eda Ming quedou significativamente diminu\u00edda. Isto facilitar\u00eda o ascenso \u00f3 poder da dinast\u00eda Qing.\nEste conflito armado \u00e9 co\u00f1ecido por diversos nomes, entre eles: Invasi\u00f3n de Hideyoshi de Corea, Guerra dos sete anos, Guerra Renchen para defender a naci\u00f3n ou Guerra Imjin. O enfrontamento recibe este dous \u00faltimos nomes polo feito de que se desenvolveu durante o ano co\u00f1ecido como \"Renchen\" ou \"Imjin\" do cicle sexaxenario da China e Corea respectivamente."}
{"id": "323512", "revid": "89787", "url": "https://gl.wikipedia.org/wiki?curid=323512", "title": "For Today", "text": "For Today foi un grupo estadounidense de metalcore con orixe en Sioux City, Iowa, formado no 2005 e separado no ano 2016. O grupo publicou dous EP, \"Your Moment, Your Life, Your Time\" e \"Prevailer\", e seis \u00e1lbums de estudio. O primeiro titulado \"Ekklesia\" publicouse o 1 de abril de 2008, e o seguinte titulado \"Portraits\" publicouse o 9 de xu\u00f1o do 2009. O seu terceiro \u00e1lbum de estudio, \"Breaker\", anunciouse o 26 de maio de 2010 a trav\u00e9s do seu MySpace, e publicouse posteriormente o 31 de agosto de 2010. O cuarto \u00e1lbum de estudio \"Immortal\" publicouse o 29 de maio de 2012 e o quinto, \"Fight The Silence\" publicouse o 4 de febreiro de 2014. O seu derradeiro \u00e1lbum, \"Wake\" publicouse o 2 de outubro de 2015."}
{"id": "323515", "revid": "1093", "url": "https://gl.wikipedia.org/wiki?curid=323515", "title": "Carmen Mar\u00f3n Beltr\u00e1n", "text": ""}
{"id": "323517", "revid": "98629", "url": "https://gl.wikipedia.org/wiki?curid=323517", "title": "Ol\u00edmpico Rugby Club", "text": "O Ol\u00edmpico Rugby Club \u00e9 unha entidade deportiva adicada \u00f3 rugby con sede en Pozuelo de Alarc\u00f3n (Comunidade de Madrid). O equipo masculino compite na Divisi\u00f3n de Honra B e o equipo feminino \u00e9 o vixente campi\u00f3n da Divisi\u00f3n de Honra.\nHistoria.\nO club foi fundado en Madrid na tempada 1963/64, sendo bautizado como \"Ol\u00edmpico 64\" por mor dos Xogos Ol\u00edmpicos dese ano. En 1974 o Ol\u00edmpico deixou Madrid por Legan\u00e9s, e mudou de fogar novamente en 1976 para establecerse definitivamente en Pozuelo de Alarc\u00f3n. Na tempada 1976/77 participou por primeira vez na m\u00e1xima categor\u00eda do rugby espa\u00f1ol. En total foron seis tempadas na Divisi\u00f3n de Honra, con varios ascensos e descensos de categor\u00eda at\u00e9 a \u00faltima presenza do equipo na elite do rugby nacional na tempada 1990/91. O \u00e9xito m\u00e1is salientable do Ol\u00edmpico durante eses anos foi a vitoria na final da Copa do Rei na tempada 1986-87.\nO equipo feminino foi subcampi\u00f3n da Copa da Ra\u00ed\u00f1a tres anos seguidos entre 2005 e 2007. Despois dun novo subcampionato de liga na tempada 2012/13, o Ol\u00edmpico acadou por fin o campionato da Divisi\u00f3n de Honra feminina en 2013/14 derrotando na final \u00f3 CRAT de A Coru\u00f1a. A mesma final disputada en 2017 rematou co segundo t\u00edtulo de liga para o conxunto de Pozuelo."}
{"id": "323518", "revid": "23562", "url": "https://gl.wikipedia.org/wiki?curid=323518", "title": "Ol\u00edmpico RC", "text": ""}
{"id": "323520", "revid": "137307", "url": "https://gl.wikipedia.org/wiki?curid=323520", "title": "Campionato de Galicia de f\u00fatbol 1916/17", "text": "O Campionato de Galicia 1916/17 foi a terceira edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en febreiro de 1917 e rematou en abril do mesmo ano. O primeiro posto do torneo outorgaba a clasificaci\u00f3n para a Copa de Espa\u00f1a.\nInscrib\u00edronse o Fortuna de Vigo, o Vigo Sporting Club, o Real Club Coru\u00f1a e o Deportivo Aut\u00e9ntico. O torneo foi disputado en forma de liga a d\u00faas voltas, a\u00ednda que o calendario fixado intercalou os encontros de \u00e1mbalas d\u00faas. Proclamouse campi\u00f3n o Vigo Sporting.\nCalendario.\n(1) \n(2) "}
{"id": "323524", "revid": "52344", "url": "https://gl.wikipedia.org/wiki?curid=323524", "title": "Jes\u00fas Neira", "text": ""}
{"id": "323527", "revid": "1131", "url": "https://gl.wikipedia.org/wiki?curid=323527", "title": "Julio Flores", "text": "Julio Antonio Flores P\u00e9rez, nado na Coru\u00f1a en 1962, \u00e9 un pol\u00edtico galego.\nTraxectoria.\nConcelleiro na oposici\u00f3n entre 2007 e 2011, chegou ao Goberno Municipal na Coru\u00f1a como n\u00famero 3 da lista do PPdeG ap\u00f3s as elecci\u00f3ns municipais de 2011, nas que o seu partido acadaba a maior\u00eda absoluta.\nMan dereita de Carlos Negreira, f\u00f3ronlle encomendadas as tarefas de Primeiro Tenente de Alcalde, as \u00e1reas de Seguridade e Mobilidade e voceiro do grupo popular na Corporaci\u00f3n Municipal. Froito desta \u00faltima actividade viuse envolto en fortes pol\u00e9micas cos l\u00edderes da oposici\u00f3n polo uso dunha linguaxe agresiva.\nNon se presentou \u00e1s seguintes elecci\u00f3ns municipais de 2015 ao ser obxecto das investigaci\u00f3ns xudiciais da Operaci\u00f3n Pokemon, se ben a causa se arquivou en 2023."}
{"id": "323531", "revid": "98629", "url": "https://gl.wikipedia.org/wiki?curid=323531", "title": "Xiao Varela", "text": "Xiao Varela G\u00f3mez, nado na Coru\u00f1a en 1978, \u00e9 un arquitecto e pol\u00edtico galego.\nTraxectoria.\nArquitecto pola Escola T\u00e9cnica Superior de Arquitectura da Coru\u00f1a, dedicouse \u00e1 arquitectura, ao urbanismo e \u00e1 intervenci\u00f3n comunitaria desde a Cooperativa H\u00e1bitat Social, da que foi socio fundador e da que causou baixa antes da s\u00faa incorporaci\u00f3n ao goberno municipal coru\u00f1\u00e9s no ano 2015.\nDentro do seu \u00e1mbito profesional realizou diversos traballos, desde o urbanismo participativo at\u00e9 a construci\u00f3n natural, investigando, divulgando e promovendo o uso de materiais naturais e a recuperaci\u00f3n das t\u00e9cnicas tradicionais na construci\u00f3n moderna.\nActivista social, participou de diferentes iniciativas vencelladas ao urbanismo cr\u00edtico, denunciando a especulaci\u00f3n urban\u00edstica e traballando para dar soluci\u00f3n aos asentamentos precarios da cidade da Coru\u00f1a.\nNa \u00f3rbita do Bloque Nacionalista Galego durante o per\u00edodo 2007-2011, en 2014, participou activamente na creaci\u00f3n do espazo cidad\u00e1n de confluencia, Marea Atl\u00e1ntica, que terminou por constitu\u00edrse nun partido instrumental para presentarse \u00e1s elecci\u00f3ns municipais do ano 2015. Nese mesmo ano chegou ao goberno municipal da Coru\u00f1a tras ir como n\u00famero tres da candidatura. \nDentro do goberno municipal, foi nomeado segundo tenente de alcalde, responsable da \u00c1rea de Rexeneraci\u00f3n Urbana, Dereito \u00e1 Vivenda e Mobilidade Sostible, e representante do concello como conselleiro na Autoridade Portuaria da Coru\u00f1a, dende a que loitou pola defensa da titularidade p\u00fablica dos terreos dos peiraos interiores da cidade. \nDespois de que a Marea Atl\u00e1ntica perdese o goberno da cidade no ano 2019, continuou exercendo como concelleiro da oposici\u00f3n, at\u00e9 que en setembro de 2020 anunciou a s\u00faa intenci\u00f3n de renunciar \u00e1 s\u00faa acta, e solicitou a s\u00faa baixa da Marea Atl\u00e1ntica, que se fixo efectiva en novembro dese mesmo ano."}
{"id": "323534", "revid": "5863", "url": "https://gl.wikipedia.org/wiki?curid=323534", "title": "Mar\u00eda Garc\u00eda G\u00f3mez", "text": "Mar\u00eda Garc\u00eda G\u00f3mez, nada na Coru\u00f1a en 1978, \u00e9 unha t\u00e9cnico e educadora mediomabiental e pol\u00edtica galega.\nTraxectoria.\nEstudou Ciencias Medioambientais en Le\u00f3n, Planificaci\u00f3n e Desenvolvemento Local na Coru\u00f1a e Medio Ambiente e Formaci\u00f3n en Alema\u00f1a. Fala ingl\u00e9s, franc\u00e9s e alem\u00e1n.\nTraballou como educadora medioambiental en diversos programas, entre eles na planta municipal de tratamento de lixo de Nosti\u00e1n. Foi t\u00e9cnico municipal de Medio Ambiente en Carnota, onde xestionou o dispositivo de crise da marea negra do Prestige.\nDurante oito anos en Alema\u00f1a participou en proxectos de desenvolvemento urbano sustent\u00e1bel baseados na participaci\u00f3n cidad\u00e1 e a autoorganizaci\u00f3n. Desde o centro cultural da ufaFabrik (Best-Practice do programa H\u00e1bitat da ONU) desenvolveu proxectos europeos de transferencia do co\u00f1ecemento con escolas de FP de Galiza, Alema\u00f1a, Portugal, Francia, Dinamarca e Letonia. Participou tam\u00e9n en colectivos de defensa ambiental e de activismo cidad\u00e1n.\nAp\u00f3s as elecci\u00f3ns municipais de 2015 foi elixida Primeira Tenente de Alcalde e Concelleira de Medio Ambiente e Mobilidade Sostible no Goberno Municipal formado pola Marea Atl\u00e1ntica."}
{"id": "323537", "revid": "88628", "url": "https://gl.wikipedia.org/wiki?curid=323537", "title": "Fernando Rodr\u00edguez Corcoba", "text": "Fernando Rodr\u00edguez Corcoba, nado na Coru\u00f1a o 21 de marzo de 1948 e finado o 24 de xullo de 2018 na mesma cidade, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago, funcionario, avogado en exercicio (entre 1988 e 1991) e asesor xur\u00eddico de empresas, Fernando Rodr\u00edguez foi en 1984 presidente da Xunta Reitora do \"Padroado Provincial para a Mellora da Vivenda Rural\", dependente da Consellar\u00eda de Presidencia e en 1986 asumiu o cargo de secretario xeral t\u00e9cnico da Consellar\u00eda de Educaci\u00f3n. En 1991 foi nomeado delegado provincial de Traballo e Servizos Sociais na Coru\u00f1a, cargo que ocupou s\u00f3 dous anos (entre 1991 e 1993), xa que logo pasou a ser delegado provincial de Xustiza, Interior e Relaci\u00f3ns Laborais. Despois de acceder \u00f3 Goberno Civil da Coru\u00f1a en 1996, foi Subdelegado do Goberno na s\u00faa provincia natal. Foi deputado do PP no Parlamento de Galicia.\nPresentouse como n\u00famero un das listas do Partido Popular na Coru\u00f1a nas elecci\u00f3ns municipais de 2003. Malia mellorar os resultados do seu predecesor, Antonio Erias, non conseguiu rachar con outra maior\u00eda absoluta consecutiva de Francisco V\u00e1zquez e na poxa polo liderado local do partido perder\u00eda fronte a Carlos Negreira.\nAp\u00f3s esta dobre derrota decidiu abandonar, xunto con outros dous concelleiros electos, o PP en xu\u00f1o de 2006 e crear un partido independente chamado COR.CO.BA. (Coru\u00f1eses Con Buenos Argumentos), que ficar\u00eda f\u00f3ra da corporaci\u00f3n municipal de 2007 e que se retirou da loita en plena campa\u00f1a das elecci\u00f3ns municipais de 2011 ante a previs\u00edbel maior\u00eda absoluta do Partido Popular."}
{"id": "323543", "revid": "23204", "url": "https://gl.wikipedia.org/wiki?curid=323543", "title": "Invasi\u00f3n de Hideyoshi de Corea", "text": ""}
{"id": "323544", "revid": "23204", "url": "https://gl.wikipedia.org/wiki?curid=323544", "title": "Guerra Renchen para defender a naci\u00f3n", "text": ""}
{"id": "323545", "revid": "23204", "url": "https://gl.wikipedia.org/wiki?curid=323545", "title": "Guerra Imjin", "text": ""}
{"id": "323546", "revid": "5863", "url": "https://gl.wikipedia.org/wiki?curid=323546", "title": "Obdulia Taboadela", "text": "Obdulia Taboadela \u00c1lvarez, nada en Madrid o 22 de novembro de 1964, \u00e9 unha profesora universitaria e pol\u00edtica coru\u00f1esa.\nTraxectoria.\nLicenciada en Ciencias Pol\u00edticas e Sociolox\u00eda pola Universidade Complutense de Madrid (UCM) e doutora en Sociolox\u00eda. Dende 1995 \u00e9 profesora Titular de Sociolox\u00eda no Departamento de Sociolox\u00eda, Ciencia Pol\u00edtica e da Administraci\u00f3n da Universidade da Coru\u00f1a e profesora titora no centro asociado da UNED en Pontevedra dende 1999.\nDesde 2004 ata a s\u00faa incorporaci\u00f3n ao Goberno municipal no 2007 desempe\u00f1ou o cargo de Subdelegada do Goberno na Coru\u00f1a. At\u00e9 2009 foi concelleira delegada de Interior, Persoal e Inform\u00e1tica. De 2009 a 2011 ocupou a concellar\u00eda de Urbanismo.\nEn xullo de 2011 regresou \u00e1 Universidade para se ocupar de Sociolox\u00eda Econ\u00f3mica do Grao de ADE na UDC, a coordinaci\u00f3n do Mestrado Oficial en Migraci\u00f3ns Internacionais, e o inicio de novos proxectos de investigaci\u00f3n vinculados aos cambios sociais nos pa\u00edses de econom\u00edas emerxentes."}
{"id": "323561", "revid": "23204", "url": "https://gl.wikipedia.org/wiki?curid=323561", "title": "Zarapata", "text": ""}
{"id": "323562", "revid": "31997", "url": "https://gl.wikipedia.org/wiki?curid=323562", "title": "Obxectivos de Desenvolvemento Sost\u00edbel", "text": "Os Obxectivos de Desenvolvemento Sost\u00edbel (ODS) son un grupo de obxectivos relativos \u00f3 desenvolvemento internacional futuro. Foron creados polas Naci\u00f3ns Unidas e promovidos coma Obxectivos Globais para o Desenvolvemento Sost\u00edbel. Substitu\u00edron \u00f3s Obxectivos de Desenvolvemento do Milenio que caducaron na fin de 2015. Os ODS abarcan de 2015 a 2030. Hai 17 obxectivos e 169 metas espec\u00edficas para estes obxectivos.\nObxectivos.\nEn agosto de 2015, 193 pa\u00edses acordaron os seguintes 17 obxectivos:"}
{"id": "323563", "revid": "15490", "url": "https://gl.wikipedia.org/wiki?curid=323563", "title": "Guerra italiana de 1521-1526", "text": "A guerra italiana de 1521\u20131526, tam\u00e9n co\u00f1ecida como Guerra dos Catro Anos, forma parte das Guerras italianas. O conflito desenvolveuse entre 1521 e 1526 e loitaron Francisco I de Francia e a Rep\u00fablica de Venecia contra o emperados do Sacro Imperio Romano Xerm\u00e1nico Carlos V, Henrique VIII de Inglaterra e os Estados Pontificios. Entre as causas do conflito est\u00e1 a escolla en 1519\u20131520 de Carlos I como emperador do Sacro Imperio Romano Xerm\u00e1nico e a necesidade do papa Le\u00f3n X de aliarse con Carlos para combater a Marti\u00f1o Lutero.\nA guerra estourou en Europa occidental en 1521, cando Francia envadiu os Pa\u00edses Baixos e intentou axudar a Henrique II de Navarra a recuperar o seu reino. As forzas imperiais repeleron a invasi\u00f3n e atacaron o norte de Francia, onde os franceses detiveron o seu avance. Por isto, o emperador, o papa e Henrique VIII asinaron unha alianza formal contra Francia e as hostilidades comezaron na pen\u00ednsula It\u00e1lica. Na batalla de Bicoca, os ex\u00e9rcitos imperial e papal derrotaron o ex\u00e9rcito franc\u00e9s e expuls\u00e1rono do Milanesado. Despois da batalla, a loita trasladouse \u00f3 territorio franc\u00e8s, mentres que Venecia asinaba a paz por separado. O ex\u00e9rcito ingl\u00e9s invadiu Francia en 1523, mentres que Carlos de Borb\u00f3n, anoxado polos intentos de Francisco de apoderarse da s\u00faa herdanza, traiz\u00f3ao e al\u00edase con Carlos I. En 1524, fracasou unha tentativa francesa de recuperar o Ducado de Mil\u00e1n, cousa que concedeu \u00f3 Borb\u00f3n a oportunidade de invadir a Provenza \u00e1 fronte dun ex\u00e9rcito espa\u00f1ol.\nO mesmo Francisco dirixiu un segundo ataque contra o Ducado de Mil\u00e1n (a actual Lombard\u00eda) en 1525. A s\u00faa desastrosa derrota na batalla de Pavia, na cal foi capturado e na que a maior\u00eda dos seus principais nobres morreron, conduciu \u00f3 fin da guerra. Mentres estaba preso en Espa\u00f1a, Francisco asinou o tratado de Madrid, no cal renunciaba \u00e1s s\u00faas aspiraci\u00f3ns a Italia, Borgo\u00f1a e Flandres. Por\u00e9n, unhas semanas despois da s\u00faa liberaci\u00f3n, rexeitou as condici\u00f3ns do tratado, comezando deste xeito a guerra da Liga de Cognac. Malia que as Guerras de Italia continuaron durante tres d\u00e9cadas m\u00e1is, estas remataron sen que Francia puidese recuperar ning\u00fan territorio substancial en Italia."}
{"id": "323564", "revid": "23204", "url": "https://gl.wikipedia.org/wiki?curid=323564", "title": "Guerra dos Catro Anos", "text": ""}
{"id": "323578", "revid": "23204", "url": "https://gl.wikipedia.org/wiki?curid=323578", "title": "Anjou", "text": "Anjou foi unha rexi\u00f3n hist\u00f3rica e cultural francesa que se corresponde coa antiga provincia do mesmo nome e cuxa capital \u00e9 Angers. A\u00ednda que xa hai ben tempo que desapareceu o ducado, o termo \u00ab Anjou \u00bb a\u00ednda se utiliza para definir o territorio do Maine e Loira. O logo do departamento retoma o termo \u00abAnjou\u00bb. O territorio do Anjou corresp\u00f3ndese co actual departamento de Maine e Loira, as\u00ed como con outros territorios integrados en diversas divisi\u00f3ns administrativas.\nHistoria.\nAnjou aparece na Antig\u00fcidade como entidade territorial co pobo dos andecavos. O seu territorio, centrado en Angers (daquela Andegavum), corresp\u00f3ndese en parte cos l\u00edmites do futuro Maine e Loira. Ap\u00f3s a ocupaci\u00f3n romana, o Anjou enc\u00f3ntrase m\u00e1is tarde no centro de varias influencias e rivalidades, sobre todo entre os francos e os bret\u00f3ns. Sendo xa condado, conv\u00e9rtese no coraz\u00f3n do imperio Plantagen\u00eat, ou \u00abimperio anxevino\u00bb no s\u00e9culo XIII.\nAnjou conserva a s\u00faa independencia fronte aos reis de Francia at\u00e9 1259, data do Tratado de Par\u00eds, que o vincula \u00e1 coroa de Francia. Dado en herdanza tras a morte de Lu\u00eds VIII de Francia, pasou a ser ducado en 1360. O Anjou anexionouse definitivamente ao Reino de Francia en 1481.\nCulturalmente, as\u00f3cianse ao Anjou os seus vi\u00f1edos, o r\u00edo Loira, os seus materiais de construci\u00f3n (lousa e tufa calcaria), as\u00ed como a s\u00faa gran concentraci\u00f3n de trogloditas.\nO poeta Joachim du Bellay inmortalizou Anjou na s\u00faa obra \"Les Regrets\", publicada en 1558."}
{"id": "323579", "revid": "37081", "url": "https://gl.wikipedia.org/wiki?curid=323579", "title": "Poitou", "text": "Poitou (en poitevino\u00a0\"Poetou\") era unha\u00a0provincia francesa\u00a0que abrangu\u00eda os actuais\u00a0departamentos da\u00a0Vend\u00e9e (Baixo Poitou), Deux-S\u00e8vres e Vienne (Alto Poitou), as\u00ed como o norte da\u00a0Charente e unha parte do oeste de\u00a0Haute-Vienne. A s\u00faa capital era\u00a0Poitiers. \nA antiga provincia deulle o seu nome \u00e1\u00a0Marisma poitevina, situada no antigo golfo dos Pict\u00f3ns, na costa occidental de\u00a0Francia, e que representa a segunda zona h\u00famida m\u00e1is grande de Francia en termos de superficie despois da\u00a0Camarga\u00a0; a marisma est\u00e9ndese desde o Atl\u00e1ntico at\u00e9 as portas de Niort e desde o sur da\u00a0Vend\u00e9e at\u00e9 o norte de\u00a0La Rochelle."}
{"id": "323589", "revid": "1131", "url": "https://gl.wikipedia.org/wiki?curid=323589", "title": "Rafael B\u00e1rez", "text": "Rafael B\u00e1rez V\u00e1zquez, nado en Sigr\u00e1s (Cambre) o 30 de decembro de 1945 e finado na Coru\u00f1a o 6 de maio de 1996, foi un avogado e pol\u00edtico coru\u00f1\u00e9s.\nTraxectoria.\nEstudou Dereito na Universidade de Santiago de Compostela. Participou na revolta estudantil de 1968, motivo polo que foi detido en varias ocasi\u00f3ns e desterrado das aulas. Ao finalizar ese ano, formou parte da delegaci\u00f3n que viaxou clandestinamente a Par\u00eds para participar no acto de constituci\u00f3n do Partido Comunista de Galicia.\nIniciou a s\u00faa carreira como avogado laboralista en Ferrol e na Coru\u00f1a. Foi procesado polos sucesos de marzo de 1972 na cidade departamental, pasou nove meses no c\u00e1rcere. Exerceu a avogac\u00eda na Coru\u00f1a, ligado ao movemento sindical, e en abril de 1979 sa\u00edu elixido concelleiro no municipio coru\u00f1\u00e9s nas listas do Partido Comunista. Ocupou unha tenencia de alcald\u00eda e foi respons\u00e1bel de Urbanismo, promovendo o primeiro PXOM.\nFinalizada en 1983 a lexislatura, abandonou a pol\u00edtica activa para exercer a s\u00faa profesi\u00f3n nun despacho colectivo na cidade como destacado experto en Dereito Administrativo.\nCasado e pai dun fillo, fundou a asociaci\u00f3n de xuristas Xusticia e Sociedade, da que ser\u00eda secretario xeral at\u00e9 a s\u00faa morte na Coru\u00f1a o 6 de maio de 1996.\nReco\u00f1ecementos.\nEn 1992 recibiu o Premio Fundaci\u00f3n 10 de Marzo pola s\u00faa contribuci\u00f3n \u00e1 loita polas liberdades e a democracia. Poucos d\u00edas despois da s\u00faa morte, celebrouse en Ferrol unha homenaxe na s\u00faa memoria organizado pola Asosiaci\u00f3n Xusticia e Sociedade, CC.OO., UGT, PSOE, EU-EG Ferrol e un colectivo de cidad\u00e1ns co apoio institucional dos concellos da Coru\u00f1a, Ares, Pontedeume, Oleiros e Nar\u00f3n, ademais de entidades culturais e os Colexios de Avogados de Ourense e Ferrol.\nEn 1996 conced\u00e9uselle a t\u00edtulo p\u00f3stumo o Premio Xusticia e Sociedade, que pasou desde ese ano a denominarse \"Premio Rafael B\u00e1rez\". Ese mesmo ano, o Concello de Ferrol dedicoulle unha praza e o de Nar\u00f3n puxo o seu nome a unha r\u00faa pola s\u00faa dedicaci\u00f3n \u00e1 causa dos traballadores de Ferrolterra durante a ditadura e pola s\u00faa defensa dos dereitos e liberdades dos cidad\u00e1ns.\nEn 1997, en v\u00e9spera do D\u00eda da Clase Obreira Galega, o Concello de Oleiros instalou, dentro do parque Jos\u00e9 Mart\u00ed, un busto de Rafael B\u00e1rez, obra do escultor Manuel Ferreiro Bad\u00eda.\nEn maio de 2001, un colectivo de compa\u00f1eiros de profesi\u00f3n e amigos organizou un acto na s\u00faa memoria no F\u00f3rum Metropolitano da Coru\u00f1a no quince aniversario do seu falecemento, no que intervi\u00f1eron Xes\u00fas Alonso Montero, Cristina Almeida, Manuel Rivas, Jos\u00e9 Mar\u00eda Riob\u00f3 e Ant\u00f3n Luaces, entre outros. Uns d\u00edas despois, inaugurouse unha r\u00faa co seu nome na Urbanizaci\u00f3n Soto, na Coru\u00f1a, nun acto presidido polo alcalde Francisco V\u00e1zquez.\nO 9 de marzo de 2017, presentouse no Teatro Rosal\u00eda de Castro da Coru\u00f1a un libro que recolle os poemas in\u00e9ditos escritos por Rafael B\u00e1rez na s\u00faa estad\u00eda no c\u00e1rcere coru\u00f1\u00e9s. Unha edici\u00f3n ao coidado de Xes\u00fas Alonso Montero, Toya Fern\u00e1ndez e Manuel Rivas, co dese\u00f1o gr\u00e1fico de Pepe Barro e editado por Alvarellos Editora. O acto, que congregou m\u00e1is de cincocentas persoas, contou coa presenza do alcalde Xulio Ferreiro.\nEn decembro de 2021 o concello da Coru\u00f1a inaugurou un mon\u00f3lito na s\u00faa homenaxe na r\u00faa hom\u00f3nima."}
{"id": "323590", "revid": "85894", "url": "https://gl.wikipedia.org/wiki?curid=323590", "title": "Mart\u00edn Fern\u00e1ndez Prado", "text": "Mart\u00edn Fern\u00e1ndez Prado, nado na Coru\u00f1a o 18 de xullo de 1966 \u00e9 un arquitecto, profesor e pol\u00edtico galego do Partido Popular (PP).\nTraxectoria profesional.\nMart\u00edn Fern\u00e1ndez Prado \u00e9 arquitecto coas especialidades de Urbanismo e Edificaci\u00f3n pola Universidade de Navarra. Doutorouse en 2010 pola Universidade da Coru\u00f1a.\nDesde 1995 \u00e9 arquitecto aut\u00f3nomo do COAG (delegaci\u00f3n de Lugo) e desde 1998 co-propietario de HFP Arquitectura &amp; Urbanismo SL. Profesor contratado en diversos cursos de grao e posgrao na ETS de Arquitectura da Universidade da Coru\u00f1a desde 1998.\nTraxectoria pol\u00edtica.\nColaborador xa da formaci\u00f3n conservadora desde os tempos de Alianza Popular colaborou tam\u00e9n desde 2003 cos equipos de Alberto N\u00fa\u00f1ez Feij\u00f3o: foi Director Xeral de Planificaci\u00f3n da Xunta de Galicia (2003-2005) e \u00e9 presidente da Comisi\u00f3n Territorial do Eixo Atlantico (formada por 32 cidades de Galiza e Norte de Portugal).\nNomeado tenente de alcalde e concelleiro de Medio Ambiente, Territorio e Infraestruturas ap\u00f3s a maior\u00eda absoluta acadada nas elecci\u00f3ns municipais de 2011 na Coru\u00f1a e posteriormente concelleiro de Urbanismo, Vivenda e Rehabilitaci\u00f3n, Infraestruturas e Servizos P\u00fablicos. Permaneceu no cargo at\u00e9 2015, cando pasou \u00e1s bancadas da oposici\u00f3n.\nEn agosto de 2016 anunciouse a s\u00faa presenza como n\u00famero 12 nas listas do PP pola provincia da Coru\u00f1a para as elecci\u00f3ns ao Parlamento de Galicia dese ano, resultando elixido deputado para a X lexislatura. No parlamento presidiu a comisi\u00f3n non permanente sobre Seguridade Viaria e exerceu asemade como voceiro do grupo popular na Comisi\u00f3n 2\u00aa, Ordenaci\u00f3n Territorial, Obras P\u00fablicas, Medio Ambiente e Servizos, e na \u00e1rea de Universidades.\nEn 2020 ocupou o terceiro posto na lista do PP pola Coru\u00f1a nas elecci\u00f3ns ao Parlamento de Galicia. En decembro dese ano foi nomeado presidente da Autoridade Portuaria da Coru\u00f1a. "}
{"id": "323591", "revid": "124656", "url": "https://gl.wikipedia.org/wiki?curid=323591", "title": "Roc\u00edo Fraga S\u00e1enz", "text": "Roc\u00edo Fraga S\u00e1enz, nada na Coru\u00f1a en 1976 \u00e9 unha soci\u00f3loga e pol\u00edtica galega.\nTraxectoria.\nLicenciada en Sociolox\u00eda pola Universidade da Coru\u00f1a, experta en Investigaci\u00f3n e Acci\u00f3n Participativa, as\u00ed como en Igualdade e Emprego.\nEstivo vinculada a diferentes movementos sociais, desde o ecoloxismo, o estudantil ou o feminismo. Concorreu como n\u00famero 7 nas listas de Esquerda de Galicia - Os Verdes \u00e1s elecci\u00f3ns municipais de 1999 para a cidade da Coru\u00f1a.\nAp\u00f3s as elecci\u00f3ns municipais de 2015 sa\u00edu elixida concelleira pola Marea Atl\u00e1ntica e foi nomeada respons\u00e1bel de Igualdade e Diversidade. Foi tam\u00e9n deputada provincial. Nas municipais de 2019 non volveu a concorrer na candidatura de Marea Atl\u00e1ntica e abandonou as s\u00faas responsabilidades pol\u00edticas \u00f3 final do mandato."}
{"id": "323594", "revid": "85894", "url": "https://gl.wikipedia.org/wiki?curid=323594", "title": "Yoya Neira", "text": "Eudoxia Mar\u00eda Neira Fern\u00e1ndez, alcumada 'Yoya', nada na Coru\u00f1a en 1975 \u00e9 unha pol\u00edtica coru\u00f1esa do PSdeG-PSOE.\nTraxectoria.\nAvogada. Afiliouse ao PSdeG-PSOE en 1996, foi asesora do Concello da Coru\u00f1a e ap\u00f3s a renuncia de Mar Barc\u00f3n \u00e1 s\u00faa acta de concelleira, asumiu a concellar\u00eda de Transportes e Mobilidade en febreiro de 2009, cargo que ocupar\u00eda at\u00e9 o ano 2011.\nDesde ent\u00f3n ocupa as bancadas da oposici\u00f3n na corporaci\u00f3n municipal tras ser elixida tanto nas elecci\u00f3ns municipais de 2011 coma nas de 2015. Dende decembro de 2018, \u00e9 a voceira do grupo socialista no Concello coru\u00f1\u00e9s.\nPertenceu a distintos \u00f3rganos de direcci\u00f3n do PSOE no \u00e1mbito local e auton\u00f3mico. \nCasada e nai de tres fillos.\nCompaxina a actividade pol\u00edtica coa s\u00faa profesi\u00f3n de avogada en exercicio."}
{"id": "323595", "revid": "124656", "url": "https://gl.wikipedia.org/wiki?curid=323595", "title": "Luis Braga\u00f1a Neira", "text": "Luis Braga\u00f1a Neira, nado na Corna (Boqueix\u00f3n) en 1927 e finado en Pousada o 15 de setembro de 2013, foi un pol\u00edtico galego\nTraxectoria.\nFoi o primeiro alcalde elixido democraticamente pola cidadan\u00eda boqueixonesa despois da ditadura de Franco en 1979, pola formaci\u00f3n Candidatura Democr\u00e1tica Independente. O seu mandato s\u00f3 durou ata o ano 1983, sendo sucedido \u00e1 fronte dos independentes e da alcald\u00eda polo seu n\u00famero 2 Secundino Torres V\u00e1zquez. No seu curto per\u00edodo na alcald\u00eda de Boqueix\u00f3n, traballou pola mellora das comunicaci\u00f3ns do concello e dos centros deportivos e escolares, a parte de que en 1981 iniciou as obras de acondicionamento da Casa do Concello."}
{"id": "323599", "revid": "27155", "url": "https://gl.wikipedia.org/wiki?curid=323599", "title": "Vespa velutina", "text": ""}
{"id": "323600", "revid": "23204", "url": "https://gl.wikipedia.org/wiki?curid=323600", "title": "Liga ACB 2015-16", "text": "A tempada 2015-16 da Liga ACB, tam\u00e9n chamada Liga Endesa por motivos de patrocinio, foi a 33\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. A liga regular comezou o 10 de outubro de 2015, e rematou o 22 de maio de 2016. Os playoffs disput\u00e1ronse entre o 26 de maio de 2016 e o 26 de xu\u00f1o de 2016.\nPlayoffs.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Cada eliminatoria dos cuartos de final decid\u00edronse \u00f3 mellor de 3 encontros, mentres que as semifinais e a final disput\u00e1ronse \u00f3 mellor de 5 encontros. As\u00ed foron os emparellamentos das eliminatorias finais polo t\u00edtulo:"}
{"id": "323601", "revid": "98629", "url": "https://gl.wikipedia.org/wiki?curid=323601", "title": "Mar de pl\u00e1stico", "text": "Mar de pl\u00e1stico \u00e9 unha serie de televisi\u00f3n espa\u00f1ola producida por Boomerang TV para Antena 3. A s\u00faa estrea foi o 22 de setembro de 2015 de maneira simult\u00e1nea en Antena 3, Neox, Nova e Mega.\nSinopse.\nTodo comeza nunha noite calorosa. A moza Ainhoa S\u00e1nchez Almunia (Mara L\u00f3pez), filla da alcaldesa da localidade almeriense de Campoamargo onde conviven un amplo crisol de culturas, acode a unha cita nos pl\u00e1sticos. As luces da comarca ap\u00e1ganse e a nova \u00e9 brutalmente atacada en plena escuridade. \u00c1 ma\u00f1\u00e1 seguinte, os cultivos r\u00e9ganse con sangue e ningu\u00e9n sabe nada da moza desaparecida. Ese mesmo d\u00eda chega ao pobo H\u00e9ctor Aguirre (Rodolfo Sancho), sarxento da Garda Civil e xefe da Polic\u00eda Xudicial.\nH\u00e9ctor \u00e9 un excombatente de Afganist\u00e1n que arrastra un tortuoso pasado tanto no persoal como no profesional. Para el comeza a investigaci\u00f3n m\u00e1is dif\u00edcil e perigosa da s\u00faa carreira, e descifrar os motivos que levaron ao asasino a perpetrar o crime converterase na s\u00faa principal inquietude. Algu\u00e9n matou a Ainhoa e calquera poder\u00eda ser o autor deste estra\u00f1o crime. Moitos te\u00f1en motivos, moi poucos coartada. Todos na vila son sospeitosos, pero s\u00f3 un \u00e9 o culpable."}
{"id": "323602", "revid": "1131", "url": "https://gl.wikipedia.org/wiki?curid=323602", "title": "Parque Nacional Bayerischer Wald", "text": "O Parque nacional Bayerischer Wald, ou Parque Nacional da Foresta B\u00e1vara en traduci\u00f3n \u00f3 galego, at\u00f3pase na rexi\u00f3n Baviera, no sur de Alema\u00f1a.\nCaracter\u00edsticas.\nO parque foi declarado no 1970 e conta cunha superficie de 13.500 hect\u00e1reas. O h\u00e1bitat predominante \u00e9 o bosque e a alta monta\u00f1a. \u00c9 col\u00eddante co Parque Nacional de Sumava, localizado nos montes de Bohemia, na Rep\u00fablica Checa. Os bosques situados nas partes m\u00e1is elevadas te\u00f1en sido moi afectados pola choiva \u00e1cida.\nVexetaci\u00f3n e fauna.\nAs \u00e1rbores predominantes son as faias e os abies alba. Tam\u00e9n est\u00e1n presentes as especies arbustivas coma o sorbus aucuparia e o viburnum opulus. A fauna presente consta do Moucho de Tengmalm, a pita do monte, o cervo, o xabaril, o corzo e o lince boreal."}
{"id": "323603", "revid": "89787", "url": "https://gl.wikipedia.org/wiki?curid=323603", "title": "England expects that every man will do his duty", "text": "England expects that every man will do his duty (en ) foi un sinal enviado polo Almirante Horatio Nelson, 1\u00ba Bar\u00f3n Nelson dende o seu buque insignia HMS \"Victory\" cando a Batalla de Trafalgar estaba a piques de comezar o d\u00eda 21 de outubro de 1805. Trafalgar foi o combate naval decisivo das Guerras Napole\u00f3nicas. Outorgou \u00f3 Reino Unido de Gran Breta\u00f1a e Irlanda o control do mar, evitando calquera posibilidade de que o Primeiro Imperio Franc\u00e9s invadise e conquerise Gran Breta\u00f1a. Malia que houbo unha gran confusi\u00f3n no tocante \u00e1s verbas exactas do sinal despois da batalla, a importancia da vitoria e a morte de Nelson durante a batalla fixeron que a frase ficase gravada na consciencia brit\u00e1nica, e foise citada, parafraseada e referenciada en m\u00faltiples ocasi\u00f3ns at\u00e9 a actualidade."}
{"id": "323604", "revid": "23204", "url": "https://gl.wikipedia.org/wiki?curid=323604", "title": "Inglaterra agarda que cada home cumpra co seu deber", "text": ""}
{"id": "323605", "revid": "5863", "url": "https://gl.wikipedia.org/wiki?curid=323605", "title": "Xos\u00e9 Antonio Perozo Ruiz", "text": ""}
{"id": "323606", "revid": "5863", "url": "https://gl.wikipedia.org/wiki?curid=323606", "title": "Editorial Ir Indo", "text": ""}
{"id": "323608", "revid": "5132", "url": "https://gl.wikipedia.org/wiki?curid=323608", "title": "Nilan Bisons Loimaa", "text": ""}
{"id": "323609", "revid": "5132", "url": "https://gl.wikipedia.org/wiki?curid=323609", "title": "BC Zenit Saint Petersburg", "text": ""}
{"id": "323610", "revid": "55340", "url": "https://gl.wikipedia.org/wiki?curid=323610", "title": "Christophe Plantin", "text": "Christophe Plantin, tam\u00e9n co\u00f1ecido como Christoffel Plantijn en neerland\u00e9s, Christophorus Plantinus en lat\u00edn, nado en Saint-Avertin, ca. 1520 e finado en Antuerpen o 1 de xullo de 1589, foi o principal impresor e editor europeo da segunda metade do s\u00e9culo XVI, e iniciador do \"Officina Plantiniana\" ou \"Comp\u00e1s de Ouro\", empresa familiar que se mantivo at\u00e9 o s\u00e9culo XIX.\nXenial empresario, Plantin foi produto da situaci\u00f3n pol\u00edtica coa que sempre se mantivo esc\u00e9ptico. En todo momento, soubo adaptarse \u00e1s circunstancias, \u00f3 mesmo tempo padecendo as consecuencias e aproveit\u00e1ndose delas. Dende o punto de vista t\u00e9cnico e est\u00e9tico foi o m\u00e1ximo expo\u00f1ente do renacemento flamengo na arte da imprenta, cumio das correntes alem\u00e1 e francesa en tipograf\u00eda, no gravado ilustrativo e no acabado art\u00edstico do libro.\nPlantin, dende as s\u00faas orixes humildes, expandiu o seu negocio por Europa: instalou unha filial en Par\u00eds en 1567; Franciscus Raphelengius, o seu xenro, continuou a imprenta que Plantin instalou en 1583 en Leiden; mantivo un axente en Espa\u00f1a; e posteriormente creou unha filial en Salamanca. Tam\u00e9n mantivo intensas relaci\u00f3ns comerciais con libreiros de Holanda, Flandres, Brabante, Inglaterra, Escocia, Francia, Alema\u00f1a, Su\u00edza, Italia, Portugal e Espa\u00f1a.\nHome do seu tempo, e relacionado con numerosos intelectuais e eruditos, Plantin escribiu uns cantos poemas en franc\u00e9s de gran calidade, entre os cales destaca o soneto \"Le Bonheur de ce Monde\"; e prologou algunhas das s\u00faas edici\u00f3ns con dedicatorias a personaxes eminentes, poemas en lat\u00edn cun estilo correcto pero demasiado formal."}
{"id": "323611", "revid": "23204", "url": "https://gl.wikipedia.org/wiki?curid=323611", "title": "Christoffel Plantijn", "text": ""}
{"id": "323612", "revid": "23204", "url": "https://gl.wikipedia.org/wiki?curid=323612", "title": "Christophorus Plantinus", "text": ""}
{"id": "323614", "revid": "5863", "url": "https://gl.wikipedia.org/wiki?curid=323614", "title": "X. M. Garc\u00eda Iglesias", "text": ""}
{"id": "323615", "revid": "5863", "url": "https://gl.wikipedia.org/wiki?curid=323615", "title": "\u00c1lvaro X. L\u00f3pez Mira", "text": ""}
{"id": "323616", "revid": "5863", "url": "https://gl.wikipedia.org/wiki?curid=323616", "title": "Forzas Armadas", "text": ""}
{"id": "323617", "revid": "5863", "url": "https://gl.wikipedia.org/wiki?curid=323617", "title": "Blanca Roig Rechou", "text": ""}
{"id": "323619", "revid": "5863", "url": "https://gl.wikipedia.org/wiki?curid=323619", "title": "Simbolox\u00eda", "text": ""}
{"id": "323622", "revid": "1888", "url": "https://gl.wikipedia.org/wiki?curid=323622", "title": "Premio xornal\u00edstico Manuel Reim\u00f3ndez Portela", "text": "O Premio Xornal\u00edstico Manuel Reim\u00f3ndez Portela \u00e9 un galard\u00f3n creado en homenaxe ao m\u00e9dico, escritor e alcalde da Estrada Manuel Reim\u00f3ndez Portela. Out\u00f3rgase anualmente na Estrada ao mellor traballo ou serie de traballos publicados en lingua galega, en calquera dos medios de comunicaci\u00f3n escritos."}
{"id": "323625", "revid": "85894", "url": "https://gl.wikipedia.org/wiki?curid=323625", "title": "Eugenia Vieito", "text": "Eugenia Vieito Blanco, nada na Coru\u00f1a o 27 de marzo de 1970, \u00e9 unha pol\u00edtica galega.\nTraxectoria.\nLicenciada en Dereito pola Universidade da Coru\u00f1a ten un mestrado oficial en Xesti\u00f3n de Pol\u00edticas P\u00fablicas, pendente do traballo final. Ten tam\u00e9n iniciado un mestrado oficial en Dereito da Uni\u00f3n Europea.\nTraballou como persoal de servizos xerais no Servizo Galego de Sa\u00fade e como PAS na Universidade da Coru\u00f1a.\nAp\u00f3s as elecci\u00f3ns municipais de 2015, nas que se presentaba como candidata polas listas da Marea Atl\u00e1ntica, foi elixida concelleira e nomeada respons\u00e1bel de Facenda e Administraci\u00f3n dentro do goberno encabezado por Xulio Ferreiro."}
{"id": "323626", "revid": "5863", "url": "https://gl.wikipedia.org/wiki?curid=323626", "title": "Rosa Gallego", "text": "Rosa Mar\u00eda Gallego Neira, \u00e9 unha funcionaria e pol\u00edtica galega do PPdeG.\nTraxectoria.\nFuncionaria da Xunta de Galicia. Foi respons\u00e1bel da concellar\u00eda de Econom\u00eda e Facenda do goberno municipal presidido por Carlos Negreira de 2011 a 2015. Ap\u00f3s as elecci\u00f3ns municipais de 2015, \u00e1s que se presentou como n\u00famero dous nas listas do Partido Popular de Galicia, pasar\u00eda \u00e1s bancadas da oposici\u00f3n.\nEn febreiro de 2016 foi elixida por unanimidade polos seus compa\u00f1eiros da agrupaci\u00f3n local como nova portavoz do PPdeG no Concello da Coru\u00f1a ap\u00f3s a renuncia de Carlos Negreira. Un mes m\u00e1is tarde, sa\u00edu elixida como secretar\u00eda xeral do PPdeG para a provincia da Coru\u00f1a."}
{"id": "323627", "revid": "88215", "url": "https://gl.wikipedia.org/wiki?curid=323627", "title": "Eduardo Lamas", "text": "Eduardo Lamas S\u00e1nchez, nado na Coru\u00f1a o 24 de xaneiro de 1955, \u00e9 un dirixente e pol\u00edtico galego do Partido Popular.\nTraxectoria persoal e profesional.\nLicenciado en Educaci\u00f3n F\u00edsica polo I.N.E.F. de Barcelona. Adestrador Nacional de H\u00f3ckey sobre Pat\u00edns. Mestr\u00eda en F\u00fatbol (I.N.E.F.) Foi profesor de Educaci\u00f3n F\u00edsica en diferentes centros de Catalu\u00f1a, en Preescolar, EXB e BUP. Colaborador na estruturaci\u00f3n e organizaci\u00f3n dos Servizos Deportivos de diferentes Concellos de Catalu\u00f1a. Profesor do departamento de Educaci\u00f3n F\u00edsica da Universidade Aut\u00f3noma de Barcelona. Profesor de Educaci\u00f3n F\u00edsica dos Centros de Iniciaci\u00f3n T\u00e9cnico-Deportivo (C.I.T.D.) da Secretar\u00eda Xeral para o Deporte da Generalitat de Catalu\u00f1a. Funcionario de Carreira, en Comisi\u00f3n de Servizos, do corpo de Profesores Agregados de Bacharelato. Funcionario de Carreira, en excedencia, do Corpo de Profesores en Formaci\u00f3n Profesional.\nFoi o cuarto presidente do HC Liceo da Coru\u00f1a, entre os anos 2003 e 2018. Durante a s\u00faa presidencia o club ga\u00f1ou un t\u00edtulo da OK Liga, d\u00faas Supercopas de Espa\u00f1a, d\u00faas Copas de Europa, unha Copa CERS, unha Copa Continental e unha Copa Intercontinental.\nTraxectoria pol\u00edtica.\nLamas ten sido coordinador do \u00c1rea de Deportes da Deputaci\u00f3n da Coru\u00f1a de 1987 a 1989. Subdirector Xeral de Deportes da Secretar\u00eda Xeral para o Deporte da Xunta de Galicia. Vicepresidente da Comisi\u00f3n Nacional de Deportes do Partido Popular, desde o mes de marzo de 1994. Membro da Comisi\u00f3n Directiva do Consello Superior de Deportes desde 1999. Foi Secretario Xeral para o Deporte da Xunta de Galicia de 1991 a 2003. En 1998 foille concedida a \"Medalla de Prata \u00f3 M\u00e9rito Deportivo\".\nConcelleiro polo Partido Popular no Concello da Coru\u00f1a en 2003, foi o seu portavoz trala marcha de Fernando Rodr\u00edguez Corcoba do grupo municipal, sendo relevado en 2007 por Carlos Negreira.\nFamilia.\n\u00c9 pai dos hist\u00f3ricos xogadores do HC Liceo Josep e Eduard Lamas."}
{"id": "323629", "revid": "6939", "url": "https://gl.wikipedia.org/wiki?curid=323629", "title": "Premio Manuel Reim\u00f3ndez Portela", "text": ""}
{"id": "323641", "revid": "5132", "url": "https://gl.wikipedia.org/wiki?curid=323641", "title": "RS Bosnia e Hercegovina", "text": ""}
{"id": "323643", "revid": "23204", "url": "https://gl.wikipedia.org/wiki?curid=323643", "title": "Bandeira do Reino de Galiza", "text": ""}
{"id": "323644", "revid": "5863", "url": "https://gl.wikipedia.org/wiki?curid=323644", "title": "Parador de Turismo Conde de Gondomar", "text": ""}
{"id": "323645", "revid": "5863", "url": "https://gl.wikipedia.org/wiki?curid=323645", "title": "S. D. Compostela", "text": ""}
{"id": "323646", "revid": "5863", "url": "https://gl.wikipedia.org/wiki?curid=323646", "title": "Campo de Pasar\u00f3n", "text": ""}
{"id": "323650", "revid": "51526", "url": "https://gl.wikipedia.org/wiki?curid=323650", "title": "Libro das cavernas", "text": "O Libro das cavernas \u00e9 un libro funerario do Antigo Exipto da \u00e9poca do Imperio Novo Como o resto dos libros funerarios exipcios est\u00e1 presente no interior das tumbas reais para proveito do defunto. O texto describe a viaxe do deus do sol Ra ao longo das seis cavernas do inframundo, centr\u00e1ndose na interacci\u00f3n entre o deus do sol e os habitantes do abismo, recompensando os xustos e castigando aos que fracasaron no seu xu\u00edzo no al\u00e9n e que son por tanto inimigos da orde do mundo. O Libro das cavernas \u00e9 un das mellores fontes de informaci\u00f3n sobre a concepci\u00f3n exipcia do inferno.\nA s\u00faa orixe est\u00e1 no s\u00e9culo XIII a.C. durante o Imperio Novo, a versi\u00f3n m\u00e1is antiga das co\u00f1ecidas local\u00edzase no Osireion en Abidos, con posterioridade aparece na tumba de Rams\u00e9s IV no Val dos Reis.\nContido.\nComo o m\u00e1is antigo dos libros do inframundo, o \"Libro das cavernas\" principia describindo o percorrido do deus Ra desde o horizonte occidental ata o horizonte oriental a trav\u00e9s do submundo, as criaturas divinas coas que se encontra, e mesmo varias manifestaci\u00f3ns s\u00faas, e as relaci\u00f3ns que establece con elas. Durante toda a viaxe Ra pasa polas cavernas do inferno, no que os inimigos da orde do mundo, isto \u00e9 de Ra e Osiris, quedan reducidos ao nada. Eixos importantes nesta viaxe son as cavernas dos finados xustos (agora criaturas divinas), a caverna onde est\u00e1 o corpo de Osiris e a sa\u00edda do inframundo coa luzada do d\u00eda.\nO \"Libro das cavernas\" tam\u00e9n recolle a estrutura topogr\u00e1fica que os antigos exipcios imaxinaban que ter\u00eda o al\u00e9n mundo.\nEstrutura.\nO \"Libro de cavernas\" non \u00e9 o nome co que o co\u00f1ec\u00edan os antigos exipcios, e non divide a noite en horas como \u00e9 corrente noutros libros do inframundo. Pola contra, o libro cont\u00e9n sete grandes t\u00e1boas con aproximadamente 80 escenas diferentes. Div\u00eddese en d\u00faas partes con tres t\u00e1boas cada un, m\u00e1is unha t\u00e1boa final. O \"Libro das cavernas\" \u00e9 moito m\u00e1is literario que outros textos funerarios da \u00e9poca como o \"Amduat\" ou o \"Libro das portas\" e non ten tantas imaxes como os outros libros, mais cont\u00e9n moito m\u00e1is texto.\nHistoria.\nA versi\u00f3n m\u00e1is antiga atopouse no Osireion, case completa, tan s\u00f3 o rexistro superior presenta estragos e atop\u00e1rona os arque\u00f3logos Flinders Petrie e Margaret Murray mentres realizaban escavaci\u00f3ns na campa\u00f1a 1902/1903. Visible desde a entrada, at\u00f3pase no muro esquerdo, enfronte do \"Libro das portas\". O primeiro en utilizar o \"Libro das cavernas\" na s\u00faa tumba foi Rams\u00e9s IV. A primeira (e \u00fanica) copia case completa no Val dos Reis \u00e9 a versi\u00f3n que se localiza no primeiro corredor da tumba de Rams\u00e9s VI. Aqu\u00ed aparece no lado oposto do \"Libro das portas\" na fronte da tumba, nunha disposici\u00f3n semellante \u00e1 do Osireion. As pasaxes do libro escribr\u00edronse cubrindo todo o muro sur con texto.\nCo\u00f1\u00e9cense 13 textos do Libro das cavernas\nTraduci\u00f3ns.\nA primeira traduci\u00f3n, fragmentaria, do \"Libro das cavernas\" realizouna Ippolito Rosellini en 1836 segundo a versi\u00f3n da tumba de Rams\u00e9s VI. Pouco despois Jean Fran\u00e7ois Champollion escribiu tam\u00e9n sobre este texto, realizando tam\u00e9n algunhas traduci\u00f3ns fragmentarias. Pero polo xeral os exipt\u00f3logos non se interesaron no libro ata un s\u00e9culo m\u00e1is tarde ao se descubrir a segunda versi\u00f3n completa no Osireion; base\u00e1ndose nesta versi\u00f3n en 1933 Henri Frankfort publicou a primeira traduci\u00f3n completa do libro coa colaboraci\u00f3n de Adriaan de Buck. Entre 1942 e 1945, Alexandre Piankoff publicou unha traduci\u00f3n ao franc\u00e9s, e en 1972 Erik Hornung traduciuno ao alem\u00e1n. E a traduci\u00f3n m\u00e1is recente publicouna o alem\u00e1n Daniel Werning en 2011, base\u00e1ndose nunha nova edici\u00f3n cr\u00edtica do texto."}
{"id": "323652", "revid": "47401", "url": "https://gl.wikipedia.org/wiki?curid=323652", "title": "Eduardo lamas", "text": ""}
{"id": "323654", "revid": "1410", "url": "https://gl.wikipedia.org/wiki?curid=323654", "title": "Sant'Angelo Lodigiano", "text": "Sant'Angelo Lodigiano (\"Sant'\u00c0ngel\" en dialecto lodigiano) \u00e9 un concello de 12.870 habitantes, na provincia de Lodi, na rexi\u00f3n da Lombard\u00eda (Italia). Fica a 30 quil\u00f3metros ao sur de Mil\u00e1n.\nPor moito tempo foi chamado s\u00f3 Sant'Angelo. En 1864 levou o nome oficial de Sant'Angelo Lodigiano, para diferencialo dos outros lugares co mesmo nome"}
{"id": "323655", "revid": "89787", "url": "https://gl.wikipedia.org/wiki?curid=323655", "title": "Boban Marjanovi\u0107", "text": "Boban Marjanovi\u0107, nado o 15 de agosto de 1988 en Zaje\u010dar, \u00e9 un xogador profesional de baloncesto serbio que xoga para os Houston Rockets da National Basketball Association (NBA). Cunha estatura de 2,23 metros xoga na posici\u00f3n de pivote.\nTraxectoria profesional.\nMarjanovi\u0107 comezou a xogar \u00f3 baloncesto nas categor\u00edas inferiores do Rtanj, equipo de Boljevac. \u00d3s 14 anos, cunha altura xa de 2.09 metros, fichou polo KK Hemofarm, e chegou \u00f3 seu primeiro equipo na segunda parte da tempada 2005-06. En xaneiro de 2007 foi cedido \u00f3 Swisslion Takovo.\nNo ver\u00e1n de 2010, Marjanovi\u0107 asinou un contrato de tres anos co CSKA Moscova. O 31 de decembro de 2010, foi cedido \u00f3 \u017dalgiris Kaunas ata final da tempada 2010-11.\nEn xullo de 2011, fichou polo Nizhny Novgorod ruso, onde estivo media tempada. En xaneiro de 2012 volveu a Serbia, e xogou a segunda metade da tempada 2011-12 co Radni\u010dki Kragujevac.\nEn xullo de 2012, asinou un contrato dun ano co Mega Vizura serbio. \u00d3 remate da tempada, foi nomeado mellor xoga da liga serbia.\nO 2 de xullo de 2013, Marjanovi\u0107 asinou un contrato de dous anos co Crvena zvezda. A finais da tempada, foi inclu\u00eddo no mellor quinteto da tempada 2013-14 da ABA Liga. Na tempada 2014-15, foi inclu\u00eddo no mellor quinteto da Euroliga, e foi elixido mellor xogador da liga serbia e das Finais da ABA Liga.\nO 17 de xullo de 2015, deu o salto \u00e1 NBA tras asinar un contrato dun ano cos San Antonio Spurs.\nO 29 de xaneiro de 2018, Marjanovi\u0107 foi traspasado \u00f3s Los Angeles Clippers xunto a Avery Bradley, Tobias Harris e d\u00faas futuras elecci\u00f3ns do Draft, a cambio de Blake Griffin, Willie Reed e Brice Johnson.\nO 6 de febreiro de 2019, Marjanovi\u0107 foi traspasado xunto a Mike Scott e Tobias Harris \u00f3s Philadelphia 76ers a cambio de Mike Muscala, Wilson Chandler, Landry Shamet e unha futura elecci\u00f3n do Draft.\nO 24 de xu\u00f1o de 2022, Marjanovi\u0107 foi traspasado xunto a Trey Burke, Marquese Chriss, Sterling Brown e os dereitos do Draft de Wendell Moore \u00f3s Houston Rockets, a cambio de Christian Wood."}
{"id": "323657", "revid": "5132", "url": "https://gl.wikipedia.org/wiki?curid=323657", "title": "YUBA Liga (1992-2006)", "text": ""}
{"id": "323658", "revid": "5132", "url": "https://gl.wikipedia.org/wiki?curid=323658", "title": "YUBA liga (1991-2006)", "text": ""}
{"id": "323659", "revid": "89787", "url": "https://gl.wikipedia.org/wiki?curid=323659", "title": "Batalla de Sekigahara", "text": "A batalla de Sekigahara (\u95a2\u30f6\u539f\u306e\u6226\u3044, \"Sekigahara no tatakai\") foi unha batalla decisiva na historia do Xap\u00f3n que tivo lugar o 21 de outubro de 1600 (\"Keich\u014d\" 5, d\u00e9cimo quinto d\u00eda do noveno mes segundo o antigo calendario) en Sekigahara (actual prefectura de Gifu). Durante este conflito enfront\u00e1ronse os ex\u00e9rcitos das d\u00faas principais facci\u00f3ns do pa\u00eds: os seguidores de Toyotomi Hideyori (Ex\u00e9rcito do Oeste) e os de Tokugawa Ieyasu (Ex\u00e9rcito do Leste). Hab\u00eda quen consideraba que Toyotomi Hideyori, fillo de Toyotomi Hideyoshi, un dos grandes unificadores do Xap\u00f3n, era quen ti\u00f1a que converterse no dirixente do pa\u00eds; tam\u00e9n hab\u00eda os que daban o seu apoio a Tokugawa Ieyasu, un dos daimios ou se\u00f1ores feudais m\u00e1is prominentes do pa\u00eds, para que se convertese no dirixente.\nA vitoria do \u00abEx\u00e9rcito do Leste\u00bb de Ieyasu f\u00edxolle pasar \u00e1 historia como o \u00abderradeiro dos grandes unificadores do Xap\u00f3n\u00bb xunto con Oda Nobunaga e Toyotomi Hideyoshi. Ademais, despexou o cami\u00f1o para que obtivese o de t\u00edtulo \"shogun\", a m\u00e1xima autoridade pol\u00edtica e militar do Xap\u00f3n daquela. Como resultado da batalla, estabeleceuse o shogunato Tokugawa, o derradeiro shogunato da historia, que se estender\u00eda durante m\u00e1is de 250 anos \u00e1 fronte do goberno.\nA importancia desta batalla, que foi o derradeiro episodio de toda unha campa\u00f1a militar, reside en que permitiu rematar cunha \u00e9poca de constantes conflitos e loites internas. Posteriormente, estabelecer\u00edase unha paz case absoluta \u00f3 longo e amplo do arquip\u00e9lago, s\u00f3 interrompida por revoltas menores, que durar\u00eda at\u00e9 o retorno do emperador do Xap\u00f3n como m\u00e1xima autoridade durante a Restauraci\u00f3n Meiji (1866-1869).\nMalia que non se soubo con exactitude a cifra dos soldados presentes no campo de batalla, a maior\u00eda dos especialistas aseguran que aquel d\u00eda se deron cita entre 170\u00a0000 e 200\u00a0000 guerreiros, e mesmo alg\u00fans afirman que esta batalla foi a meirande ocorrida en chan xapon\u00e9s en toda a s\u00faa historia."}
{"id": "323660", "revid": "22570", "url": "https://gl.wikipedia.org/wiki?curid=323660", "title": "Zona Franca de Barcelona", "text": "A Zona Franca ou Pol\u00edgono Industrial da Zona Franca, \u00e9 unha zona industrial e lox\u00edstica que se atopa na \u00e1rea administrativa Zona Franca - Port do distrito de Sants-Montju\u00efc, na cidade de Barcelona. Est\u00e1 a car\u00f3n da autov\u00eda C-31, e preto de La Marina de Sants, El Prat de Llobregat e de L'Hospitalet de Llobregat. Est\u00e1 nunha situaci\u00f3n moi estrat\u00e9xica, entre o Porto de Barcelona e o Aeroporto de Barcelona.\nHai un Centro de internamento de estranxeiros do Estado Espa\u00f1ol do que moitas entidades pediron o peche por considerar que non se trataba aos internos correctamente."}
{"id": "323661", "revid": "1888", "url": "https://gl.wikipedia.org/wiki?curid=323661", "title": "Francisco Rozados Rivas", "text": ""}
{"id": "323662", "revid": "10599", "url": "https://gl.wikipedia.org/wiki?curid=323662", "title": "Santa Creu d'Olorda", "text": "A Santa Creu d'Olorda \u00e9 unha ermida e tam\u00e9n recibe este nome o enclave onde est\u00e1 constru\u00edda, pertencente ao distrito de Sarri\u00e0-Sant Gervasi da cidade de Barcelona, a\u00ednda que est\u00e1 lixeiramente separado do resto do termo municipal. \nA paraxe at\u00f3pase en plena Serra de Collserola, rodeado dalg\u00fans dos seus cumios como o Puig d'Olorda, o Tur\u00f3 Rod\u00f3 e o Tur\u00f3 del Xai. No enclave tam\u00e9n hai o Castelo de Olorda e a Pedrera dels Ocells.\nHistoria.\nA ermida at\u00f3pase no terzo sur do enclave. A\u00ednda que non hai suficiente informaci\u00f3n para aseguralo, os elementos prerrom\u00e1nicos da igrexa, centrados na \u00e1bsida, datan de finais do primeiro milenio. Esta tese corrob\u00f3rana documentos conservados dos anos 1032 e 1066. Da \u00e1bsida orixinal (s\u00e9culos VIII-IX) parte toda a evoluci\u00f3n arquitect\u00f3nica: o cruceiro elevado de estilo carolinxio (s\u00e9culos IX-X), o campanario de espadana (s\u00e9culo XIV e reformado a partir de 1619), a porta renacentista actual (s\u00e9culo XVI), a reitor\u00eda e as diversas dependencias modificadas ao longo dos s\u00e9culos. Todo iso queimouse en 1936 e posteriormente foi restaurado polo grupo excursionista Els Blaus de Sarri\u00e0.\nA igrexa formaba parte do antigo municipio de Santa Creu d'Olorda. Ao desaparecer este en 1916, o seu territorio dividiuse entre os municipios de Molins de Rei, Sant Feliu de Llobregat e Sarri\u00e0. A ermida e o seu territorio circundante pasaron a Sarri\u00e0 e posteriormente a Barcelona. Actualmente o territorio e o veci\u00f1o de Pe\u00e7a de Can Mallol forman os dous enclaves que ten o concello de Barcelona.\nEn xaneiro de 2014 o Concello de Molins de Rei aprobou unha moci\u00f3n onde se reclamaba que Santa Creu d'Olorda formara parte do seu termo municipal. Esta moci\u00f3n argumentaba os v\u00ednculos hist\u00f3ricos entre este territorio e o municipio. En maio dese ano inici\u00e1ronse os tr\u00e1mites oficiais para facelo efectivo."}
{"id": "323668", "revid": "89787", "url": "https://gl.wikipedia.org/wiki?curid=323668", "title": "Mario Beccaria", "text": "Mario Beccaria, nado en Sant'Angelo Lodigiano o 18 de xu\u00f1o de 1920 e finado o 22 de novembro de 2003, foi un pol\u00edtico italiano de DC.\nTraxectoria.\nFoi un amante da m\u00fasica en xeral: de feito, nos anos 50 formou parte da xunta directiva da organizaci\u00f3n ben\u00e9fica \"Amundis\", que ti\u00f1a a tarefa de po\u00f1er en valor os cantantes e m\u00fasicos locais.\nFoi alcalde da s\u00faa cidade natal en 1960-1964. Foi elixido deputado na V Lexislatura (1964-1972) e na VI Lexislatura (1972-1976) e vicepresidente da Comisi\u00f3n de traballo p\u00fablico.\nDedic\u00f3uselle unha estrada en Sant'Angelo Lodigiano."}
{"id": "323669", "revid": "37081", "url": "https://gl.wikipedia.org/wiki?curid=323669", "title": "Saintonge", "text": "Saintonge\u00a0\u00e9 unha antiga provincia francesa cuxos l\u00edmites foron mudando co paso do tempo. Duntante a Antig\u00fcidade\u00a0foi parte da\u00a0provincia romana de Aquitania, sendo\u00a0Saintes a primeira capital deste vasto territorio. M\u00e1is tarde integrouse sucesivamente no patrimonio dos\u00a0reis e duques da Aquitania, dos condes do Anjou\u00a0e dos condes de Poitiers, para se acabar integrando de novo no\u00a0Ducado da Aquitania\u00a0durante varios s\u00e9culos. No\u00a0s\u00e9culo XIV, Saintonge constitu\u00edu un condado de seu (condado de Saintonge). Durante a Baixa Idade Media\u00a0constit\u00fae unha marca fronteiriza entre os dominios dos Capetos e os Plantagenet, sendo o escenario de enfrontamentos recorrentes entre ambas as casas entre\u00a01152 e\u00a01451. A mi\u00fado,\u00a0os se\u00f1ores de Saintonge dubidaban entre os seus v\u00ednculos anglo-aquitanos e a s\u00faa ligaz\u00f3n con Par\u00eds. A influencia anglo-aquitana foi predominante at\u00e9 a metade do\u00a0s\u00e9culo XIV. Os erros de Henry de Grosmont, conde de Derby (cabalgada de 1346), e do\u00a0Pr\u00edncipe Negro\u00a0debilitaron o poder anglo-aquitano e a provincia pasa a der controlada definitivamente polo Reino de Francia en 1451 (toma de Montguyon).\nXeograf\u00eda.\nSaintonge cobre hoxe\u00a0cinco departamentos, o Charente Mar\u00edtimo (ag\u00e1s a s\u00faa parte noroeste, que pertenc\u00eda \u00e1 provincia de\u00a0Aunis e \u00e1 comarca de\u00a0Aulnay, no\u00a0Poitou), un cuarto do oeste do\u00a0Charente (cant\u00f3ns Cognac-Nord, Cognac-Sud, Jarnac\u00a0e\u00a0Ch\u00e2teauneuf), o extremo sur de\u00a0Deux-S\u00e8vres (Frontenay-Rohan-Rohan e at\u00e9 a bisbarra sur de\u00a0Niort) et da\u00a0Vend\u00e9e (inclu\u00eda unha parte da\u00a0Marisma poitevina). No norte da\u00a0Xironda, a Gavachar\u00eda, de fala\u00a0santonxesa, depend\u00eda da\u00a0Gu\u00efena."}
{"id": "323674", "revid": "5132", "url": "https://gl.wikipedia.org/wiki?curid=323674", "title": "BC Lokomotiv-Kuban", "text": ""}
{"id": "323675", "revid": "5132", "url": "https://gl.wikipedia.org/wiki?curid=323675", "title": "B.C. Zenit San Petersburgo", "text": ""}
{"id": "323676", "revid": "5132", "url": "https://gl.wikipedia.org/wiki?curid=323676", "title": "CB OAR Ferrol", "text": ""}
{"id": "323677", "revid": "5132", "url": "https://gl.wikipedia.org/wiki?curid=323677", "title": "B\u00e1squet Coru\u00f1a", "text": ""}
{"id": "323678", "revid": "98629", "url": "https://gl.wikipedia.org/wiki?curid=323678", "title": "Siempre supe que volver\u00eda a verte, Aurora Lee", "text": "Siempre supe que volver\u00eda a verte, Aurora Lee \u00e9 unha novela escrita polo autor espa\u00f1ol Eduardo Lago publicada en 2013. Tr\u00e1tase da segunda novela do autor, logo de \"Ll\u00e1mame Brooklyn\" e foi traducida a varias linguas.\nSinopse.\nA un escritor pantasma enc\u00e1rganlle \u00f3 mesmo tempo escribir a biograf\u00eda dun millonario e facer un informe que descubra a novela que se agocha tras \"The Original of Laura\" de Nabokov. Tr\u00e1tase de mergullarse nun texto incompleto e inzado de incertezas que o fillo do escritor, contradicindo os desexos deste, acabou publicando en 2009. O narrador, que acaba de abandonar o xornalismo, s\u00e9ntese abraiado polo texto -en realidade, un conxunto de 138 fichas, moitas delas esquem\u00e1ticas ou incomprensibles- e busca un \"escritor pantasma\" para que lle axude a \"desenguedellar a matriz\" da novela, o que, coma nas obras anteriores de Lago, constit\u00fae unha indagaci\u00f3n sobre un texto literario."}
{"id": "323680", "revid": "23204", "url": "https://gl.wikipedia.org/wiki?curid=323680", "title": "Colton Ford", "text": "Glenn Soukesian, co\u00f1ecido como Colton Ford, nado o 12 de outubro de 1962 en Pasadena (California), \u00e9 un antigo actor pornogr\u00e1fico gay e na actualidade actor e cantante estadounidense. Na actualidade reside en Nova York.\nCarreira.\nCarreira pornogr\u00e1fica.\nColton Ford aparece nunha ducia de filmes pornogr\u00e1ficos. As actuaci\u00f3ns m\u00e1is destacabeis son \"Conquered\" que o levou a un nomeamento nos \"Grabby Awards\" de 2002 na categor\u00eda \"Mellor Escena de Sexo en grupo\", \"Gang Bang Caf\u00e9\" cun nomeamento dos \"GayVN Awards\" de 2003 como \"Mellor actor\" e o seu papel protagonista en \"Colton\" que o levou a ser nomeado e ga\u00f1ador do \"Actor gai do ano\" nos \"GayVN Awards\".\nCarreira musical.\nFord lanzou a s\u00faa carreira musical de estilo electr\u00f3nico co sinxelo \u00abEverything\u00bb e o cover de Stevie Wonder \u00abSigned, sealed, delivered i'm yours\u00bb. Ademais de compor e escribir as s\u00faas propias pezas musicais, colaborou co cantante Pepper Mashey. A canci\u00f3n acadou o posto 9 na lista \"Hot Dance Club Play\" e o posto 25 no \"Hot Dance Singles Sales\".\nLanzou o seu primeiro \u00e1lbum, \"Tug of War\", dixitalmente no 2008, e formou parte do True Colors Tour 2008. O seu segundo \u00e1lbum, Under the Covers lanzouse no 2009."}
{"id": "323682", "revid": "5863", "url": "https://gl.wikipedia.org/wiki?curid=323682", "title": "Obra viva", "text": "Obra viva \u00e9 un libro de ensaio escrito por Ant\u00f3n Avil\u00e9s de Taramancos, publicado en 1992 pola editorial Laiovento.\nCaracter\u00edsticas.\nA obra constit\u00faea unha escolma ordenada cronoloxicamente, desde 1959 at\u00e9 1991, inclu\u00edndo gran cantidade de artigos escritos no xornal \"Barbanza\" (1988\u20131989). No libro amosa o seu pensamento pol\u00edtico e inquedanzas.\nO libro incl\u00fae un pr\u00f3logo de Xos\u00e9 Agrelo. Traduciuno ao castel\u00e1n en 2005 Ana Villar Chao e publicouno Laiovento, na colecci\u00f3n Endovelia."}
{"id": "323685", "revid": "1131", "url": "https://gl.wikipedia.org/wiki?curid=323685", "title": "Antonio Agust\u00edn", "text": "Antonio Agust\u00edn Albanell, nado en Zaragoza o 26 de febreiro de 1517, e finado en Tarragona o 31 de maio de 1586, foi un eclesi\u00e1stico e humanista aragon\u00e9s.\nTraxectoria.\nEstudoso do dereito e as humanidades, proveniente dunha familia que ocupou importantes postos na administraci\u00f3n p\u00fablica e na carreira eclesi\u00e1stica, o seu \"cursus honorum\" comezou no eido civil e rematou no eclesi\u00e1stico. Foi auditor do Tribunal da Rota Romana, nuncio do Papa en Inglaterra e no Sacro Imperio, participou no Concilio de Trento, e foi sucesivamente bispo de Alife, de Lleida e arcebispo de Tarragona.\nEspecialista en historia do dereito, tanto civil coma eclesi\u00e1stico, con importantes achegas na tarefa de fixar os textos orixinais, destacou na historia do dereito can\u00f3nico, onde os seus estudos foron moi valorados no seu tempo. Foi dos primeiros estudosos en considerar a numism\u00e1tica e a epigraf\u00eda como auxiliares da historia. Para realizar as edici\u00f3ns cr\u00edticas das compilaci\u00f3ns de dereito civil romano e dereito eclesi\u00e1stico, formou unha importante colecci\u00f3n de manuscritos, tanto gregos como latinos, convert\u00e9ndose nun destacado bibli\u00f3filo, posuidor dunha completa biblioteca human\u00edstica que puxo a disposici\u00f3n doutros humanistas."}
{"id": "323686", "revid": "23204", "url": "https://gl.wikipedia.org/wiki?curid=323686", "title": "Antonio Agust\u00edn Albanell", "text": ""}
{"id": "323687", "revid": "1131", "url": "https://gl.wikipedia.org/wiki?curid=323687", "title": "Campo de rugby Valle de las Ca\u00f1as", "text": "O campo de rugby Valle de las Ca\u00f1as \u00e9 un recinto que forma parte da Cidade Deportiva Valle de las Ca\u00f1as en Pozuelo de Alarc\u00f3n (Comunidade de Madrid). Ten un terreo de xogo de herba artificial, e unha tribuna lateral con capacidade para 735 persoas sentadas. Neste campo xogan os seus encontros como locais os equipos do C.R.C. Pozuelo e do Ol\u00edmpico R.C."}
{"id": "323689", "revid": "55340", "url": "https://gl.wikipedia.org/wiki?curid=323689", "title": "T\u00e1rtago", "text": ""}
{"id": "323690", "revid": "1093", "url": "https://gl.wikipedia.org/wiki?curid=323690", "title": "Eudoxia Neira Fern\u00e1ndez", "text": ""}
{"id": "323694", "revid": "23204", "url": "https://gl.wikipedia.org/wiki?curid=323694", "title": "Distrito de Fulda", "text": "O distrito de Fulda \u00e9 unha subdivisi\u00f3n administrativa do Regierungsbezirk de Kassel que se atopa no leste do estado de Hessen, en Alema\u00f1a.\nXeograf\u00eda.\nAt\u00f3pase entre as monta\u00f1as Rh\u00f6n e Vogelsberg. O r\u00edo principal do distrito \u00e9 o Fulda.\nPol\u00edtica.\nO distrito de Fulda \u00e9 un basti\u00f3n tradicional da CDU, algo que tam\u00e9n se reflicte na actual composici\u00f3n do consello do distrito. O consello do distrito componse de 81 membros e as elecci\u00f3ns municipais celebradas o 27 de marzo de 2011 deron como resultado a seguinte composici\u00f3n do consello (ao seu car\u00f3n ofr\u00e9cense os datos das elecci\u00f3ns do 26 de marzo de 2006)."}
{"id": "323697", "revid": "1888", "url": "https://gl.wikipedia.org/wiki?curid=323697", "title": "Carlos Gonz\u00e1lez Meixide", "text": ""}
{"id": "323698", "revid": "23204", "url": "https://gl.wikipedia.org/wiki?curid=323698", "title": "Kung Fury", "text": "Kung Fury \u00e9 un filme sueco de comedia e artes marciais escrito, dirixido e protagonizado por David Sandberg. \u00c9 unha homenxe \u00f3s filmes de artes marciais e de polic\u00edas da d\u00e9cada de 1980. O filme foi financiado a trav\u00e9s de micromecenado con Kickstarter dende decembro de 2013 at\u00e9 xaneiro de 2014, chegando a recadar US$630\u00a0019, superando o orzamento obxectivo de $200\u00a0000, pero quedando curto do preciso para facer un filme de longa duraci\u00f3n, para o cal era preciso $1 mill\u00f3n. Foi seleccionado na secci\u00f3n Directors' Fortnight do Festival de Cine de Cannes de 2015, perdendo fronte a \"Rate Me\"."}
{"id": "323706", "revid": "12452", "url": "https://gl.wikipedia.org/wiki?curid=323706", "title": "SSA Trefl", "text": ""}
{"id": "323708", "revid": "12452", "url": "https://gl.wikipedia.org/wiki?curid=323708", "title": "Panellinios AC", "text": ""}
{"id": "323709", "revid": "5132", "url": "https://gl.wikipedia.org/wiki?curid=323709", "title": "Fortitudo Bolo\u00f1a", "text": ""}
{"id": "323710", "revid": "56817", "url": "https://gl.wikipedia.org/wiki?curid=323710", "title": "Acci\u00f3 (grupo musical)", "text": "Acci\u00f3 \u00e9 un grupo de m\u00fasica catal\u00e1n de pop rock con trazos de reggae que foi fundado no 2008 en Torroella de Montgr\u00ed. O grupo est\u00e1 formado por Aleix Cansell (teclado e voz), Pau Feliu (baixo el\u00e9ctrico e voz), Jordi Pareta (voz principal e guitarra), Lucas Hope (bater\u00eda), Eduard Frigola (saxof\u00f3n), Aniol Alabau (trompeta) e Marc Foix (guitarra el\u00e9ctrica)."}
{"id": "323714", "revid": "15490", "url": "https://gl.wikipedia.org/wiki?curid=323714", "title": "Selahattin Demirta\u015f", "text": "Selahattin Demirta\u015f, nado en Palu o 10 de abril de 1973, \u00e9 un pol\u00edtico kurdo, col\u00edder do prokurdo Partido Democr\u00e1tico dos Pobos, xunto con Figen Y\u00fcksekda\u011f. Foi o candidato presidencial da s\u00faa formaci\u00f3n nas elecci\u00f3ns de 2014, quedando no terceiro lugar co 9.77% do voto.\nTraxectoria.\nSelahattin naceu nunha familia de lingua zaza na provincia de Elaz\u0131\u011f e al\u00ed completou os seus estudos primarios e secundarios. Logo estudou comercio e administraci\u00f3n mar\u00edtima na Universidade de Dokuz Eyl\u00fcl mais por problemas pol\u00edticos non puido completar a carreira e principiou a estudar dereito na Universidade de Ancara, tras de licenciarse traballou como avogado antes de entrar na secci\u00f3n de Diyarbak\u0131r da Asociaci\u00f3n de Dereitos Humanos (IHD), onde substitu\u00edu en 2004 ao presidente local, Osman Baydemir, elixido alcalde de Diyarbak\u0131r. Durante o seu mandato, a asociaci\u00f3n centrouse na cuesti\u00f3n dos asasinatos pol\u00edticos sen resolver en Turqu\u00eda.\nCarreira pol\u00edtica.\nDemirta\u015f comezou a s\u00faa carreira pol\u00edtica como membro do Partido da Sociedade Democr\u00e1tica (DTP) en 2007 e nas elecci\u00f3ns resultou elixido para o parlamento e foi o xefe do seu grupo parlamentario. O Tribunal Supremo ordenou en 2009 a ilegalizaci\u00f3n do DTP e os seus deputados integr\u00e1ronse no Partido da Paz e da Democracia (BDP). O BDP celebrou o seu primeiro congreso en 2010 e elixiu a Selahattin Demirta\u015f e G\u00fcltan K\u0131\u015fanak como os seus dirixentes. Reelixido nas elecci\u00f3ns de 2011 como parte da lista \"Traballo, Democracia e Liberdade\" que apoiaba o BDP e outras 18 organizaci\u00f3ns pol\u00edticas democr\u00e1ticas. En 2014 formouse o HDP no que se integrou o BDP e que elixiu a Demirta\u015f, e Figen Y\u00fcksekda\u011f como os seus l\u00edderes, presentando ao primeiro como o seu candidato \u00e1s elecci\u00f3ns presidenciais de 2014. Nas elecci\u00f3ns parlamentarias de xu\u00f1o de 2015, o HDP logrou o 13.12% do votos e 80 escanos dun total de 550 asentos."}
{"id": "323715", "revid": "98629", "url": "https://gl.wikipedia.org/wiki?curid=323715", "title": "Carga parcial", "text": "Unha carga parcial \u00e9 unha carga el\u00e9ctrica sobre un \u00e1tomo, que ten un valor que non \u00e9 un n\u00famero enteiro cando se mide en unidades de carga elemental. A carga parcial denom\u00ednase tam\u00e9n carga at\u00f3mica neta. Aparece entre \u00e1tomos de elementos que te\u00f1en diferentes electronegatividades. Repres\u00e9ntase pola letra grega delta mai\u00fascula cun signo como super\u00edndice positivo ou negativo segundo o signo da carga, \u00e9 dicir, \u03b4\u2212 ou \u03b4+.\nAs cargas parciais cr\u00e9anse debido \u00e1 distribuci\u00f3n asim\u00e9trica dos electr\u00f3ns nos enlaces qu\u00edmicos. Por exemplo, nun enlace covalente polar como o do HCl, o electr\u00f3n compartido oscila entre os dous \u00e1tomos enlazados. As cargas parciais resultantes son unha propiedade s\u00f3 de certas zonas dentro da distribuci\u00f3n, e non de todo o conxunto. Por exemplo, os qu\u00edmicos a mi\u00edudo elixen fixarse nun pequeno espazo que rodea o n\u00facleo dun \u00e1tomo. Cando un \u00e1tomo electricamente neutro se enlaza covalentemente con outro \u00e1tomo neutro que \u00e9 m\u00e1is electronegativo, os seus electr\u00f3ns son parcialmente arrastrados ao outro \u00e1tomo. Isto deixa a rexi\u00f3n pr\u00f3xima ao n\u00facleo dese \u00e1tomo cunha carga parcial positiva, e crea unha carga parcial negativa no outro \u00e1tomo.\nNunha situaci\u00f3n como esa, as cargas distribu\u00eddas tomadas en grupo sempre suman un n\u00famero enteiro de unidades de carga elementais. Non obstante, podemos fixarnos en zonas do conxunto onde hai menos dunha carga completa (non \u00e9 un n\u00famero enteiro), como a \u00e1rea que rodea o n\u00facleo do \u00e1tomo. Isto \u00e9 posible en parte porque as part\u00edculas non son como puntos matem\u00e1ticos, os cales deben estar ou dentro dunha zona ou f\u00f3ra, sen\u00f3n que est\u00e1n \"espallados\" ou estendidos debido ao principio de incerteza da mec\u00e1nica cu\u00e1ntica. Debido a este efecto de \"espallamento\", se definimos unha zona o suficientemente pequena, unha part\u00edcula fundamental pode estar tanto parcialmente dentro coma parcialmente f\u00f3ra dela.\nUsos.\nAs cargas at\u00f3micas parciais util\u00edzanse en campos de forza de mec\u00e1nica molecular para computar a enerx\u00eda de interacci\u00f3n electrost\u00e1tica usando a lei de Coulomb. Son tam\u00e9n utilizados para a comprensi\u00f3n cualitativa da estrutura e reactividade de mol\u00e9culas.\nDeterminaci\u00f3n de cargas at\u00f3micas parciais.\nAs cargas at\u00f3micas parciais poden usarse para cuantificar o grao en que un enlace \u00e9 ionico ou covalente en calquera composto. Fanse estas cuantificaci\u00f3ns, por exemplo, para computar en simulaci\u00f3ns moleculares as propiedades de superficie e volume nun experimento, e explicar as cargas. As cargas at\u00f3micas dun determinado composto poden obterse de moitas maneiras, como son:\nA discusi\u00f3n de compostos individuais en traballos previos mostraron unha converxencia nos valores das cargas at\u00f3micas, \u00e9 dicir, un alto nivel de consistencia entre o grao asignado de polaridade e as propiedades f\u00edsico-qu\u00edmicas mencionadas antes. A incerteza resultante nas cargas at\u00f3micas \u00e9 de \u00b10.1e a \u00b10.2e para compostos altamente cargados, e &lt;10% para compostos con cargas at\u00f3micas menores de \u00b11.0e. A mi\u00fado, a aplicaci\u00f3n dun ou dous dos conceptos mencionados antes xa fai que se obte\u00f1an valores moi bos, especialmente tendo en conta a crecente biblioteca de compostos de referencia experimentais e compostos con campos de forza comprobados.\nO m\u00e9todo de mec\u00e1nica cu\u00e1ntica m\u00e1is equivalente para derivar as cargas at\u00f3micas de simulaci\u00f3ns moleculares son as computaci\u00f3ns de densidade de electr\u00f3ns cun alto nivel te\u00f3rico en combinaci\u00f3n coa partici\u00f3n de Hirshfeld da densidade de carga en cuncas at\u00f3micas aproximadamente esf\u00e9ricas. Este enfoque pode xerar valores de momentos dipolares e contribuci\u00f3ns de Coulomb \u00e1s enerx\u00edas de clivaxe e tensi\u00f3ns superficiais que est\u00e1n en concordancia coas obtidas nas medidas. O m\u00e9todo Hirshfeld \u00e9 tam\u00e9n un m\u00e9todo com\u00fan para a partici\u00f3n de densidades de deformaci\u00f3n de electr\u00f3ns a partir de medidas de laboratorio en estudos cristalogr\u00e1ficos. Non obstante, a exactitude de todas as densidades de electr\u00f3ns calculadas por m\u00e9todos de mec\u00e1nica cu\u00e1ntica parece ser menor que a dos experimentos. Os m\u00e9todos de mec\u00e1nica cu\u00e1ntica tam\u00e9n requiren a consideraci\u00f3n do estado de agregaci\u00f3n correcto, e aparecen dificultades para as densidades electr\u00f3nicas de elementos con electr\u00f3ns d e f. Como as cargas at\u00f3micas xeralmente reflicten unha diferenza menor na densidade de electr\u00f3ns total, poden ocorrer derivaci\u00f3ns de ata m\u00faltiplos con respecto ao sistema real. Ademais, diferentes esquemas de partici\u00f3n como os de Mulliken ou Bader poden orixinar unha sobreestimaci\u00f3n adicional na carga at\u00f3mica dun 30% comparados coas cargas de Hirshfeld. Tam\u00e9n se informaron de incertezas de ata o 100% para cargas de L\u00f6wdin, cargas MP2/CHELPG, e cargas derivadas de M06. As cargas at\u00f3micas inesperadas son moi dif\u00edciles de explicar e invalidan o campo de forza completo se \u00e9 aceptado. En conxunto, os estudos ab-initio suxiren hoxe cargas at\u00f3micas con incertezas de ata m\u00faltiplos, mentres que as medidas de laboratorio dispo\u00f1ibles desde a d\u00e9cada de 1950 cuantifican cargas at\u00f3micas que son concordantes coas propiedades f\u00edsicas co\u00f1ecidas no rango de \u00b15-10%. A posible alta incerteza e limitada correlaci\u00f3n das cargas derivadas da mec\u00e1nica cu\u00e1ntica coas propiedades observables son a principal raz\u00f3n para favorecer as medidas experimentais e a informaci\u00f3n facilmente dispo\u00f1ible sobre a cuantificaci\u00f3n do car\u00e1cter covalente fronte o i\u00f3nico dun enlace a trav\u00e9s da t\u00e1boa peri\u00f3dica para a asignaci\u00f3n de cargas at\u00f3micas, inclu\u00edndo o ciclo termodin\u00e1mico de Born estendido e o co\u00f1ecemento qu\u00edmico.\nNon \u00e9 sorprendente que os enfoques da cuesti\u00f3n baseados na mec\u00e1nica cu\u00e1ntica cuestionasen o concepto de carga at\u00f3mica parcial, consider\u00e1ndoo un pouco arbitrario. Os resultados dependen da estimaci\u00f3n inicial da funci\u00f3n de onda e do m\u00e9todo utilizado para delimitar a fronteira entre un \u00e1tomo e o seguinte, relacionada coa continuidade espacial da densidade de electr\u00f3ns. A pesar de que os datos experimentais que mostran cales son as fronteiras entre \u00e1tomos e os cambios na densidade electr\u00f3nica est\u00e1n xeralmente suficientemente ben definidos, desenvolv\u00e9ronse moitos procedementos de mec\u00e1nica cu\u00e1ntica para estimar as cargas parciais, a\u00ednda que se recomendan con precauci\u00f3n debido ao amplo grao de asunci\u00f3ns e dispersi\u00f3n. Segundo Cramer (2002), estas clasificaci\u00f3ns iniciais de m\u00e9todos comprenden as seguintes catro clases:\nOutros m\u00e9todos.\nA seguinte lista presenta diversos m\u00e9todos usados anteriormente, parcialmente baseado en Meister e Schwarz (1994)."}
{"id": "323717", "revid": "23204", "url": "https://gl.wikipedia.org/wiki?curid=323717", "title": "Hofbieber", "text": "Hofbieber \u00e9 un concello alem\u00e1n que se atopa no distrito de Fulda, no estado de Hessen. Forma parte do Parque Natural Hessische Rh\u00f6n. A s\u00faa econom\u00eda sust\u00e9ntase principalmente no sector primario e o turismo.\nXeograf\u00eda.\nAsentamentos.\nO concello de Hofbieber presenta unha poboaci\u00f3n dispersa en diversos asentamentos. A s\u00faa poboaci\u00f3n am\u00f3sase entre par\u00e9ntese segundo datos do 31 de decembro de 2013."}
{"id": "323718", "revid": "22570", "url": "https://gl.wikipedia.org/wiki?curid=323718", "title": "Ruta da R\u00eda", "text": "A Ruta da R\u00eda \u00e9 unha ruta circular que empeza na parroquia de Ove (Ribadeo), a car\u00f3n da igrexa, e contin\u00faa por distintos lugares da parroquia que se atopan preto da r\u00eda de Ribadeo. Ten unha lonxitude aproximada de 8\u00a0km. Est\u00e1 encadrada no conxunto de rutas peon\u00eds dese\u00f1adas no concello na primeira d\u00e9cada do s\u00e9culo XXI.\nDebido a que a ruta non \u00e9 moi longa, unha vez rematada, se se baixa ata a r\u00eda, p\u00f3dese visitar ademais o mu\u00ed\u00f1o de mareas das Aceas. A facilidade da ruta permite asemade facela en bicicleta ou a cabalo.\nLugares de interese.\nAo longo do percorrido poden observarse diversos puntos de interese. Entre eles:\nSituada na orixe da marcha, a igrexa de Ove \u00e9 do s\u00e9culo XVII, con elementos propios do rococ\u00f3 no seu interior. Sufriu varias reformas posteriores.\nO mu\u00ed\u00f1o de Ignacia \u00e9 un mu\u00ed\u00f1o de r\u00edo rehabilitado recentemente, situado no leito do r\u00edo Ramos, no monte de Ove. Est\u00e1 situado a pouco m\u00e1is de 1\u00a0km da sa\u00edda.\nA Gra\u00f1a \u00e9 case o punto m\u00e1is alto da ruta. Ten vistas sobre a r\u00eda, e al\u00ed est\u00e1 a Capela de Santo Estevo, de arquitectura barroca.\nO Vilar \u00e9 o punto m\u00e1is alto da ruta. Nel hai un miradoiro, dende o que se poden observar as excelentes vistas da R\u00eda, a Ponte dos Santos, as\u00ed como Ribadeo e as vilas do outro lado da R\u00eda (Castropol e as Figueiras).\nFlora e fauna.\nDurante a ruta, p\u00f3dense observar numerosas especies aut\u00f3ctonas de \u00e1rbores, como o carballo, o pi\u00f1eiro, o acivro etc.\nN\u00f3tase como, moitos dos lugares onde antes hab\u00eda estas \u00e1rbores, agora est\u00e1n ocupadas por un elevado n\u00famero de eucaliptos.\nNa zona da Gra\u00f1a hai un gran n\u00famero de casti\u00f1eiros, as\u00ed como por toda a ruta podemos atopar moitas outras clases de plantas, como toxos, fentos e flores silvestres como os dentes de le\u00f3n, margaridas, cardos, fresas de bosque etc.\nNa \u00e9poca estival, p\u00f3dense atopar moras nas silvas que hai durante case toda a ruta.\nSe se realiza a ruta sen facer moito ru\u00eddo, \u00e9 posible ver animais como coellos, corzos, xabar\u00eds ou raposos.\nTam\u00e9n se poden observar gran cantidade de aves, por exemplo, aguias, pegas, corvos, paxaros carpinteiros, etc.; as\u00ed como animais dom\u00e9sticos como cabalos, vacas etc.\nNa primavera e o ver\u00e1n, hai variedade de bolboretas de moitas cores, as\u00ed como lib\u00e9lulas e outros insectos, como xoani\u00f1as."}
{"id": "323722", "revid": "83328", "url": "https://gl.wikipedia.org/wiki?curid=323722", "title": "Polaridade (electricidade)", "text": "En enxe\u00f1ar\u00eda el\u00e9ctrica denom\u00ednase polaridade \u00e1 calidade que permite distinguir cada un dos terminais dunha pila, bater\u00eda ou outras m\u00e1quinas el\u00e9ctricas de corrente continua. Cada un destes terminais chamados polos, pode ser negativo ou positivo. Antes do descubrimento de que a corrente el\u00e9ctrica \u00e9 un fluxo de portadores de carga el\u00e9ctrica, que nos metais son electr\u00f3ns e circulan desde o polo negativo ou c\u00e1todo ao positivo ou \u00e1nodo, esta definiuse como un fluxo de cargas positivas e fixouse o sentido convencional da corrente como un fluxo de cargas desde o polo positivo ao negativo.\nImportancia.\nCo\u00f1ecer a polaridade da subministraci\u00f3n de alimentaci\u00f3n \u00e9 sumamente importante xa que, na maior\u00eda dos casos, os pequenos dispositivos de corrente continua non adoitan incorporar protecci\u00f3ns fronte a un eventual cambio de polaridade na s\u00faa alimentaci\u00f3n, o que pode carrexar danos irreversibles no aparello. Para evitar isto, e dado que xeralmente a causa do problema \u00e9 a colocaci\u00f3n inadecuada das bater\u00edas, \u00e9 com\u00fan que estes aparellos incorporen un diagrama que mostre como deben colocarse. As\u00ed mesmo, os contactos dist\u00ednguense empreg\u00e1ndose, convencionalmente, un peirao met\u00e1lico para o polo negativo e unha placa para o polo positivo ou ben contactos en forma de corchetes que s\u00f3 permiten o seu abrochado no sentido correcto.\nDo mesmo xeito, nos aparellos con bater\u00edas recargable, o transformador ten unha sa\u00edda tal que a conexi\u00f3n co aparello alimentado s\u00f3 pode facerse dunha maneira impedindo as\u00ed o investimento da polaridade. Cando se trata de instalaci\u00f3n de grande envergadura, por exemplo centrais telef\u00f3nicas ou outros equipos de telecomunicaci\u00f3n, onde existe unha distribuci\u00f3n centralizada de corrente continua para toda a sala de equipos, empr\u00e9gase elementos de conexi\u00f3n e protecci\u00f3n adecuados para evitar un cambio err\u00f3neo de polaridade."}
{"id": "323727", "revid": "23204", "url": "https://gl.wikipedia.org/wiki?curid=323727", "title": "Alcaldes da Estrada", "text": "Esta \u00e9 unha lista completa dos alcaldes da Estrada, tomando como punto de arranque a fusi\u00f3n entre os Coutos de Vega e Oca, Viso, Codeseda e Vea co Concello de Tabeir\u00f3s, producido o 1 de xaneiro de 1837, mudando o novo concello ao nome de Concello de Cereixo. O 23 de xaneiro de 1841 mudou o nome ao actual da Estrada.\nA principais fontes de informaci\u00f3n empregadas son a obra de Pedro Varela Castro, \"\"La Estrada\" (1923) e a de Mar\u00eda Jesusa Fern\u00e1ndez Bascuas, \"Alcaldes estradenses\"\" (2004).\nReinado de Isabel II.\nRexencia de Mar\u00eda Cristina de Borb\u00f3n (29/09/1833 - 17/10/1840)\nRexencia de Espartero (17/10/1840 - 23/07/1843)\nMaior\u00eda de Idade (23/07/1843 - 03/05/1844)\nD\u00e9cada Moderada (03/05/1844 - 18/07/1854)\nBienio Progresista (18/07/1854 - 14/07/1856)\nBienio Moderado (14/07/1856 - 30/06/1858)\nGobernos da Uni\u00f3n Liberal (30/06/1858 - 02/03/1863)\nCrise Final (02/03/1863 - 19/09/1868)\nGoberno Provisional.\nPer\u00edodo que se estende entre o 19 de setembro de 1868 e o 2 de xaneiro de 1871.\nReinado de Amadeu I.\nPer\u00edodo que se estende entre o 2 de xaneiro de 1871 e o 11 de febreiro de 1873.\nRestauraci\u00f3n borb\u00f3nica.\nReinado de Alfonso XII (1874 - 1885)\nRexencia de Mar\u00eda Cristina (1885 - 1902)\nReinado de Alfonso XIII (1902 - 1923)\nDitadura de Miguel Primo de Rivera (1923 - 1930)"}
{"id": "323728", "revid": "89787", "url": "https://gl.wikipedia.org/wiki?curid=323728", "title": "Nguy\u1ec5n T\u1ea5n D\u0169ng", "text": "Nguy\u1ec5n T\u1ea5n D\u0169ng, nado en C\u00e0 Mau o 17 de novembro de 1949, \u00e9 un antigo militar e pol\u00edtico vietnamita, primeiro ministro do seu pa\u00eds desde o 27 de xu\u00f1o de 2006 .\nTraxectoria.\nNaceu no sur de Vietnam, uniuse ao Vietcong con doce anos, realizando tarefas de enlace de comunicaci\u00f3ns. Entrou no ex\u00e9rcito en 1961, ferido catro veces durante a Guerra de Vietnam. Estudou na escola do partido Nguyen Ai Quoc, admit\u00edndoo o Partido Comunista de Vietnam como militante o 10 de xu\u00f1o de 1967, co grao de tenente foi comisario pol\u00edtico xefe do batall\u00f3n de infanter\u00eda 207 e xa como capit\u00e1n xefe pol\u00edtico do Rexemento de Infantar\u00eda 152. Ascendido a maior dirixiu a oficina de persoal do comando militar da provincia de Ken Gian.\nCarreira pol\u00edtica.\nProtexido tanto polo conservador L\u00ea \u0110\u1ee9c Anh como polo reformista V\u00f5 V\u0103n Ki\u1ec7t, converteuse no membro m\u00e1is novo do Politbur\u00f3 en 1996. Serviu como viceprimeiro ministro desde o 29 de setembro de 1997 ata o 27 de xu\u00f1o de 2006 e foi tam\u00e9n gobernador do Banco Estatal de Vietnam entre 1998 e 1999."}
{"id": "323729", "revid": "55340", "url": "https://gl.wikipedia.org/wiki?curid=323729", "title": "Ca Mau", "text": ""}
{"id": "323730", "revid": "55340", "url": "https://gl.wikipedia.org/wiki?curid=323730", "title": "Aeroporto de Ca Mau", "text": ""}
{"id": "323732", "revid": "25871", "url": "https://gl.wikipedia.org/wiki?curid=323732", "title": "Claude Lelouch", "text": "Claude Barruck Joseph Lelouch ([l\u0259lu\u0283]), nado en Par\u00eds o 30 de outubro de 1937 \u00e9 un director, actor, produtor e director de fotograf\u00eda franc\u00e9s.\nTraxectoria.\nLelouch naceu en Par\u00eds, fillo de Charlotte Abeilard e Simon Lelouch. O seu pai naceu nunha familia xud\u00eda alxeriana e a s\u00faa nai converteuse ao xuda\u00edsmo. O seu pai deulle unha c\u00e1mara para que tivese un novo comezo tralo fracaso no bacharelato. Comezou a s\u00faa carreira facendo reportaxes, unha das primeiras consistiu en filmar a vida diaria na Uni\u00f3n Sovi\u00e9tica, coa c\u00e1mara oculta baixo o abrigo durante unha viaxe persoal. Tam\u00e9n filmou acontecementos deportivos.\nA s\u00faa primeira longametraxe como director, \"Le Propre de l'homme\", recibiu malas cr\u00edticas. \"La femme spectacle\" (1963), que segu\u00eda prostitutas, mulleres de compras e operaci\u00f3ns est\u00e9ticas de nariz, foi censurado pola s\u00faa misoxinia. \"Un homme et une femme\" cambiou a s\u00faa sorte e recibiu o favor mesmo dos cr\u00edticos de \"Cahiers du cin\u00e9ma\". Con este filme ga\u00f1ou a Palma de Ouro no Festival Internacional de Cine de Cannes e o \u00d3scar ao mellor gui\u00f3n orixinal. Neste filme a m\u00fasica \u00e9 do seu compositor habitual Francis Lai.\nNos \u00faltimos anos o p\u00fablico e a cr\u00edtica estivo menos interesado nos seus filmes como director."}
{"id": "323738", "revid": "89787", "url": "https://gl.wikipedia.org/wiki?curid=323738", "title": "\u00d3scar Xuvenil", "text": "O \u00d3scar xuvenil (Academy Juvenile Award ou Juvenile Oscar) foi un \u00d3scar honor\u00edfico entregado pola Academia das Artes e das Ciencias Cinematogr\u00e1ficas segundo decisi\u00f3n da Xunta de Gobernadores para reco\u00f1ecer actores de menos de dezaoito anos pola s\u00faa \"importante contribuci\u00f3n ao entretemento\".\nO trofeo era unha estatua en miniatura dun \u00d3scar que med\u00eda aproximadamente sete polgadas de alto. O premio entregouse entre 1935 e 1961.\nHistoria.\nO primeiro neno actor candidato ao \u00d3scar foi Jackie Cooper, de nove anos, candidato en 1931 polo seu traballo en \"Skippy\". Reco\u00f1ecendo que os rapaces pod\u00edan ter desvantaxes entre os votantes nas categor\u00edas de mellor actor ou actriz e a non existencia das categor\u00edas para actores secundarios, a Academia decidiu crear un premio especial honor\u00edfico para reco\u00f1ecer o traballo de actores de menos de dezaoito anos.\nO 27 de febreiro de 1935, na 7\u00aa edici\u00f3n dos \u00d3scar, entregouse o primeiro premio xuvenil.\nNos seguintes vinte e cinco anos entregouse intermitentemente a doce actores. Por\u00e9n, varios int\u00e9rpretes xuven\u00eds foron candidatos nas categor\u00edas de mellor actor secundario ou mellor actriz secundaria en categor\u00edas competitivas, como Bonita Granville (con catorce anos), Brandon deWilde (con once), Sal Mineo con dezasete. e Patty McCormack (con once). Ning\u00fan deles ga\u00f1ou.\nO 17 de abril de 1961, na 33\u00aa edici\u00f3n dos \u00d3scar entregouse o \u00faltimo \u00d3scar Xuvenil.\nAnos seguintes.\nEn 1962, Patty Duke, de dezaseis anos, ga\u00f1ou o \u00d3scar \u00e1 mellor actriz secundaria por \"O milagre de Anna Sullivan\", convert\u00e9ndose na m\u00e1is nova ga\u00f1adora dun Oscar. Tras ela tam\u00e9n ga\u00f1aron na mesma categor\u00eda Anna Paquin, con once anos, por \"The Piano\" (1993), e Tatum O'Neal, con dez, por \"L\u00faa de papel\" (1974)."}
{"id": "323739", "revid": "12452", "url": "https://gl.wikipedia.org/wiki?curid=323739", "title": "Oscar xuvenil", "text": ""}
{"id": "323741", "revid": "1987", "url": "https://gl.wikipedia.org/wiki?curid=323741", "title": "Constipado", "text": ""}
{"id": "323742", "revid": "1987", "url": "https://gl.wikipedia.org/wiki?curid=323742", "title": "Arrefriado com\u00fan", "text": ""}
{"id": "323746", "revid": "35560", "url": "https://gl.wikipedia.org/wiki?curid=323746", "title": "StatCounter", "text": "StatCounter \u00e9 unha ferramenta de an\u00e1lise do tr\u00e1fico web realizada pola compa\u00f1\u00eda do mesmo nome e que ten a s\u00faa sede en Dubl\u00edn e que fundou Aodhan Cullen. O seu uso \u00e9 de balde para os servizos b\u00e1sicos mentres que para os avanzados hai que pagar unha cota mensual. Empr\u00e9gano o 3% de todos os sitios web. e as s\u00faas estat\u00edsticas serven tam\u00e9n para establecer a proporci\u00f3n de uso dos diferentes navegadores.\nAs estat\u00edsticas de StatCounter derivan dos impactos, e non de visitantes \u00fanicos, e non se realizan ponderaci\u00f3ns artificiais para corrixir os nesgos de mostraxe, polo que os n\u00fameros na estat\u00edstica non se poden considerar representativos."}
{"id": "323762", "revid": "111977", "url": "https://gl.wikipedia.org/wiki?curid=323762", "title": "Paulino de York", "text": "San Paulino, (nome secular: Paulinus Eboricensis) nado en Roma no \u00faltimo terzo do s\u00e9culo VI e finado en Rochester o 10 de outubro de 644 ou 645, foi un membro da misi\u00f3n gregoriana enviada en 601 polo papa Gregorio I para converter os anglosax\u00f3ns do seu paganismo, e o primeiro bispo de York. \u00c9 venerado coma un santo por diversas confesi\u00f3ns cristianas.\nPaulino chegou a Inglaterra en 604. Co\u00f1\u00e9cese pouca cousa das s\u00faas actividades durante as d\u00faas d\u00e9cadas posteriores. Despois de pasar uns anos no Reino de Kent, posiblemente no ano 625, Paulino foi consagrado como bispo. Conseguiu converter o rei Edwin de Northumbria, as\u00ed como moitos dos seus s\u00fabditos. Despois da morte deste rei en 633, Paulino regresou a Kent, onde se converteu en bispo de Rochester."}
{"id": "323763", "revid": "23204", "url": "https://gl.wikipedia.org/wiki?curid=323763", "title": "Paulinus Eboricensis", "text": ""}
{"id": "323764", "revid": "1131", "url": "https://gl.wikipedia.org/wiki?curid=323764", "title": "Castelo Bieberstein", "text": "O castelo Bieberstein () \u00e9 un castelo barroco constru\u00eddo a comezos do s\u00e9culo XVIII polo arquitecto xerm\u00e1nico Johann Dientzenhofer. At\u00f3pase no cume dun outeiro que domina o concello de Hofbieber, a 16\u00a0km de Fulda, a principal cidade do distrito hom\u00f3nimo.\nEscola Hermann Lietz.\nEn 1904, o pedagogo alem\u00e1n Hermann Lietz mercou o castelo e converteuno nun internado segundo as ideas da Escola nova. Conseguiu defender o seu proxecto de escola a pesar de ser obxecto de hostilidades, especialmente da Igrexa cat\u00f3lica de Fulda. O castelo Bieberstein acolle hoxe en d\u00eda os \u00faltimos niveis educativos das escolas Hermann Lietz. En 1967 un lume destru\u00edu parte do faiado, pero axi\u00f1a foi reparado."}
{"id": "323766", "revid": "89787", "url": "https://gl.wikipedia.org/wiki?curid=323766", "title": "Cronolox\u00eda das guerras entre os Jin e os Song", "text": "As campa\u00f1as das guerras entre os Jin e os Song tiveron lugar na dinast\u00eda Jin (jurchens) e a dinast\u00eda Song durante os s\u00e9culos XII e XIII. Os jurchens eran unha confederaci\u00f3n tribal de fala tung\u00fa nativa de Manchuria que derrocaran \u00f3s khitan (dinast\u00eda Liao) en 1222 e declararon o estabelecemento dunha nova dinast\u00eda, a Jin. As relaci\u00f3ns diplom\u00e1ticas entre a dinast\u00eda Jin e a Song empeoraron at\u00e9 o punto de que os jurchens declararon a guerra \u00e1 dinast\u00eda Song en novembro de 1125.\nOs jurchens enviaron dous ex\u00e9rcitos contra os Song: un deles capturou a capital provincial, Taiyuan, mentres o outro asediou a capital Song, Kaifeng. Os jurchens retir\u00e1ronse cando os Song prometeran pagar unha indemnizaci\u00f3n anual. Mentres a dinast\u00eda Song se volv\u00eda cada vez m\u00e1is feble, o ex\u00e9rcito Jin levou a cabo un segundo asedio contra Kaifeng, a cal foi capturada e saqueada; o emperador da dinast\u00eda Song, Qinzong, foi apresado e levado \u00f3 norte cara a Manchuria como ref\u00e9n. A parte restante da corte dos Song retirouse cara o sur da China e comezou o per\u00edodo do Song do sur da historia chinesa. Os Jin estabeleceron dous gobernos monicreques \u2013primeiro a dinast\u00eda Da Chu e m\u00e1is tarde o estado de Qi\u2013 como estado colch\u00f3n entre os Song e Manchuria.\nOs jurchens dirix\u00edronse cara \u00f3 sur co obxectivo de conquistar o Song do sur, pero as contraofensivas dos xenerais chineses con Yue Fei detiveron o seu avance. Negociouse un acordo de paz, o tratado de Shaoxing, ratificado en 1142, que estabeleceu o r\u00edo Huai como fronteira entre os dous imperios. A paz entre os Song e os Jin foi interrompida d\u00faas veces. O emperador Jin Hailingwang envadiu o Song do sur no ano 1161, mentres que os vingadores Song intentaron sen \u00e9xito recuperar o norte da China no ano 1204.\nAs guerras contra os Song foron notables polo feito de xurdir novas innovaci\u00f3ns tecnol\u00f3xicas. No asedio de De'an de 1132 empregouse por primeira vez a lanza de fogo, unha arma de p\u00f3lvora primitiva, antecesora da arma de fogo. O \"huopao\", unha bomba incendiaria, empregouse en diversas batallas e as bombas de p\u00f3lvora feitas de ferro fundido foron usadas nun asedio do ano 1221. Os jurchens migraron cara \u00f3 sur e estabelec\u00e9ronse \u00f3 norte da China, onde adoptaron a lingua e a cultura confucionista dos habitantes locais. O goberno da dinast\u00eda Jin evolucionou cara a unha burocracia imperial centralizada estruturada da mesma maneira que as dinast\u00edas chinesas anteriores. Tanto esta dinast\u00eda coma a dinast\u00eda Song atoparon a s\u00faa fin durante o s\u00e9culo XIII, cando o Imperio Mongol se expandiu por todo o continente asi\u00e1tico."}
{"id": "323767", "revid": "5863", "url": "https://gl.wikipedia.org/wiki?curid=323767", "title": "Consello de Contas de Galicia", "text": "O Consello de Contas de Galicia \u00e9 unha instituci\u00f3n da Xunta de Galicia que depende organicamente do Parlamento de Galicia, segundo a Lei Org\u00e1nica 1/1981, do 6 de abril, do Estatuto de Autonom\u00eda. O Consello de Contas \u00e9 o organismo encargado de fiscalizar a xesti\u00f3n econ\u00f3mica, financeira e orzamentaria do sector p\u00fablico galego, e de control de eficiencia da Xunta. O inicio das s\u00faas actividades produciuse o 1 de marzo de 1991, ao tomaren posesi\u00f3n dos seu cargo os cinco conselleiros designados polo Parlamento de Galicia. A s\u00faa sede at\u00f3pase en Santiago de Compostela.\nA funci\u00f3n fiscalizadora do Consello de Contas, que opera con plena independencia do poder pol\u00edtico, pode ser exercida directamente, tanto de oficio como por pedimento, no Parlamento Galego; tam\u00e9n, por outra banda, pode delegar as s\u00faas funci\u00f3ns ao Tribunal de Cuentas do Estado espa\u00f1ol, ou aos \u00f3rganos de control externo da Comunidade Econ\u00f3mica Europea, de conformidade coa lexislaci\u00f3n que fose aplicable.\nO seu presidente \u00e9 Jos\u00e9 Antonio Redondo L\u00f3pez."}
{"id": "323768", "revid": "2635", "url": "https://gl.wikipedia.org/wiki?curid=323768", "title": "Criptoan\u00e1lise", "text": ""}
{"id": "323769", "revid": "27155", "url": "https://gl.wikipedia.org/wiki?curid=323769", "title": "Transduci\u00f3n (xen\u00e9tica)", "text": ""}
{"id": "323770", "revid": "624", "url": "https://gl.wikipedia.org/wiki?curid=323770", "title": "Leandro Lamas Ermida", "text": ""}
{"id": "323771", "revid": "23204", "url": "https://gl.wikipedia.org/wiki?curid=323771", "title": "Caspar Friedrich Wolff", "text": "Caspar Friedrich Wolff, nado en Berl\u00edn o 18 de xaneiro de 1734 e finado en San Petersburgo o 22 de febreiro de 1794, foi un precursor da embriolox\u00eda.\nTraxectoria.\nFillo dun mestre xastre procedente de Prenzlau, Johann Wolff, e da s\u00faa muller, Anna Sophie. Da s\u00faa infancia e xuventude non se sabe nada, ata que en 1753 visita o Colexio m\u00e9dico cir\u00farxico de Berl\u00edn, o lugar de adestramento m\u00e9dico castrense da Real Academia de Ciencias. Al\u00ed recibe instruci\u00f3n de diferentes disciplinas m\u00e9dicas, dende bot\u00e1nica ata microscop\u00eda ou anatom\u00eda e co\u00f1ece a numerosos cient\u00edficos da \u00e9poca. Desta escola fora director Maupertuis, quen xa escribira contra as teses preformacionistas e os seus escritos estaban daquela en boca de moitos estudantes, polo que se sup\u00f3n que ser\u00eda unha das m\u00e1is importantes influencias que o levar\u00eda a defender as teses epixenetistas.\nEn 1759, Wolff leu na Universidade de Halle a tese titulada \"Theoria Generationis\", unha das s\u00faas principais obras.\nExerceu como m\u00e9dico castrense do ex\u00e9rcito prusiano durante a Guerra franco-prusiana. \u00c1 volta da guerra non se incorporou de inmediato \u00e1 vida acad\u00e9mica, soamente o conseguiu en 1767 por mediaci\u00f3n do matem\u00e1tico Leonhard Euler, que ti\u00f1a moita influencia na Academia de Ciencias de San Petersburgo, onde obtivo a c\u00e1tedra de anatom\u00eda. Destacou no estudo dos embri\u00f3ns animais, consider\u00e1ndose o pai da embriolox\u00eda cient\u00edfica, e na bot\u00e1nica, estudando tam\u00e9n o seu desenvolvemento.\nObra.\nNa s\u00faa obra Theoria Generationis (1759), Wolff defende a teor\u00eda epixen\u00e9tica seguindo a Arist\u00f3teles e Harvey, opo\u00f1\u00e9ndose \u00e1 teor\u00eda predominante na \u00e9poca: o preformacionismo, de connotaci\u00f3ns mecanicistas por non admitir ning\u00fan fen\u00f3meno vital non estudable, e tam\u00e9n cunha ambivalencia m\u00edstica por supo\u00f1er mundos previos e futuros nos que os seres ser\u00edan eternos, como o preformacionismo do tard\u00edo Bonnet.\n\u00c9 precursor da morfolox\u00eda de Goethe, pois Wolff defend\u00eda na s\u00faa tese que gran parte das plantas poden explicarse pola metamorfose das follas noutras estruturas especializadas noutras funci\u00f3ns, fundamentalmente a reproduci\u00f3n en forma de flores e outras estruturas.Para el e os epixenetistas, un flu\u00eddo homox\u00e9neo dar\u00eda lugar a un conxunto de \u00f3rganos diferenciados, o cal apoiaba por estudos embriol\u00f3xicos: ante el aparec\u00edan vasos sangu\u00edneos no blastoderma do polo, despois de repetidas observaci\u00f3ns. Tam\u00e9n anticipou a futura teor\u00eda das capas xerminativas mediante a descrici\u00f3n da aparici\u00f3n de follas embrionarias que se repregaban en t\u00fabulos e diversos \u00f3rganos.\nA forza que daba forma a estes \u00f3rganos diferenciados segu\u00eda sendo un misterio, e chamouna \"vis essentialis\", algo que entraba en contradici\u00f3n filos\u00f3fica co mecanicismo imperante e que non foi completamente asimilado no mecanicismo aplicado \u00e1 vida ata o descubrimento do ADN como depositario da informaci\u00f3n xen\u00e9tica, xa no s\u00e9culo XX.\nInfluencia.\nA s\u00faa obra tivo moito impacto a finais do s\u00e9culo XVIII e primeira metade do s\u00e9culo XIX tanto en ciencia como en filosof\u00eda. Blumenbach, Herder e Goethe foron destacados intelectuais que empregaron os seus descubrimentos para desenvolver as s\u00faas propias ideas. Goethe incluso reeditar\u00e1 a s\u00faa obra m\u00e1is destacada en 1817. Karl Erns von Baer dixo dos seus traballos que eran \"a maoir obra mestra da observaci\u00f3n cient\u00edfica\".\nAlg\u00fans dos seus puntos de vista non foron ben recibidos, especialmente por Albrecht von Haller.\nLegado.\nTaxonom\u00eda bot\u00e1nica.\nA abreviatura C.F.Wolff empr\u00e9gase para indicar a Caspar Friedrich Wolff como autoridade na taxonom\u00eda cient\u00edfica das plantas."}
{"id": "323772", "revid": "23204", "url": "https://gl.wikipedia.org/wiki?curid=323772", "title": "Leandro Lamas", "text": "Leandro Lamas Ermida, nado en Nar\u00f3n o 14 de xaneiro de 1973, \u00e9 un pintor, ilustrador, actor e director teatral galego.\nTraxectoria.\nA s\u00faa primeira exposici\u00f3n tivo lugar en Ferrol no ano 1998. Desde ent\u00f3n expuxo en varias outras cidades de Espa\u00f1a e Portugal. O seu estilo \u00e9 na\u00eff e caracter\u00edzase polo emprego da cor."}
{"id": "323774", "revid": "1131", "url": "https://gl.wikipedia.org/wiki?curid=323774", "title": "Coral Polif\u00f3nica de Ribadeo", "text": "A Coral Polif\u00f3nica de Ribadeo foi fundada en 1955. \u00c9 a decana da provincia de Lugo.\nDesde o d\u00eda da s\u00faa presentaci\u00f3n o 20 de xullo de 1955 no cine-Teatro de Ribadeo, estivo dirixida por Carlos \u00c1lvarez Fern\u00e1ndez-Cid, ata 1983, un ano antes do seu falecemento. A partir desa data a direcci\u00f3n pasou a mans de Mar\u00eda del Carmen Rodr\u00edguez Cancelo, mestra e profesora de m\u00fasica, titulada polo Real Conservatorio de M\u00fasica de Madrid\nDescrici\u00f3n.\nA coral conta cun amplo repertorio no que se incl\u00faen obras cl\u00e1sicas, relixiosas e populares, tanto espa\u00f1olas como doutros pa\u00edses. Conta cunhas 55 voces mixtas, dende tenores, soprenos, contraltos e baixos.\nRealizou actuaci\u00f3ns en numerosas vilas e cidades de Galicia e Asturias, e tam\u00e9n en Astorga, Donostia, Barcelona, Sabadell, Ja\u00e9n, Marbella, Laredo, Los Corrales de Buelna, Madrid, Valladolid, Logro\u00f1o, Le\u00f3n, Boadilla del Monte, Medina del Campo e Portugal.\nEn decembro de 2002 presentou o CD \"Nos mares da m\u00fasica\".\nEn diversas ocasi\u00f3ns actuou conxuntamente con agrupaci\u00f3ns instrumentais da vila: Banda Municipal, Grupo de Gaitas, Rondalla... Colabora habitualmente coa Coral a pianista Carmen \u00c1lvarez Lebredo.\nO concello concedeulle a Medalla de Ouro de Ribadeo no ano 2006 con motivo do seu 50\u00ba aniversario. Ademais, a Asociaci\u00f3n de Radio e Televisi\u00f3n de Lugo outorgoulle o premio Lucense do ano, 2006.\nEn 2009 a Fundaci\u00f3n Iniciativas reco\u00f1eceu o labor de direcci\u00f3n de Mar\u00eda del Carmen Rodr\u00edguez Candelo pol.\nV\u00e9xase tam\u00e9n.\nLigaz\u00f3ns externas.\nhttp://coralderibadeo.blogspot.com.es/"}
{"id": "323775", "revid": "5863", "url": "https://gl.wikipedia.org/wiki?curid=323775", "title": "Teatro Rosal\u00eda de Castro da Coru\u00f1a", "text": ""}
{"id": "323777", "revid": "1131", "url": "https://gl.wikipedia.org/wiki?curid=323777", "title": "Teatro Rosal\u00eda de Castro de Vigo", "text": "O Teatro Rosal\u00eda de Castro de Vigo, inaugurado en 1900 e desaparecido nun incendio en 1910, foi o mellor de Galicia do seu tempo.\nHistoria.\nO proxecto \u2014que inicialmente levou o nome de Teatro Romea e despois, Teatro Cervantes\u2014 asinouno en setembro de 1881 Alejandro Rodr\u00edguez-Sesmero co visto e prace de seu pai, Domingo Esteban Rodr\u00edguez Sesmero . A distribuci\u00f3n interior foi cousa de Benito G\u00f3mez Rom\u00e1n e a escultura de Manuel G\u00f3mez Rom\u00e1n.\nLogo do incendio que o destru\u00edu o 8 de febreiro de 1910, as sobri\u00f1as herdeiras de Xos\u00e9 Garc\u00eda Barb\u00f3n mandaron constru\u00edr no mesmo terreo o Teatro Garc\u00eda Barb\u00f3n, obra do arquitecto Antonio Palacios Ramilo."}
{"id": "323785", "revid": "56817", "url": "https://gl.wikipedia.org/wiki?curid=323785", "title": "\u00c1nodo", "text": "O \u00e1nodo \u00e9 un el\u00e9ctrodo no que se produce unha reacci\u00f3n de oxidaci\u00f3n, mediante a cal un material, ao perder electr\u00f3ns, incrementa o seu estado de oxidaci\u00f3n.\nEtimolox\u00eda.\nMichael Faraday (na serie VII das \"Experimental Researches in Electricity\") utilizou por primeira vez o termo, co significado de \"cami\u00f1o ascendente\" ou \"de entrada\" [do grego \u03b1\u03bd\u03ac (an\u00e1): cara a arriba, e \u03bf\u03b4\u03cc\u03c2 (od\u00f3s): cami\u00f1o], pero referido exclusivamente ao electr\u00f3lito dunha cela electroqu\u00edmica.\nA s\u00faa vinculaci\u00f3n ao polo positivo do correspondente xerador implica o tr\u00e1nsito da corrente el\u00e9ctrica polo circu\u00edto exterior dende o polo positivo ata o negativo; \u00e9 dicir, transportada por cargas positivas.\nA polaridade do \u00e1nodo, positiva ou negativa, depende do tipo de dispositivo e, \u00e1s veces, do modo como opera, pois se establece segundo a direcci\u00f3n da corrente el\u00e9ctrica, atendendo \u00e1 definici\u00f3n universal deste fen\u00f3meno.\nParecer\u00eda l\u00f3xico definir o sentido da corrente el\u00e9ctrica como o sentido do movemento das cargas ceibes. Por\u00e9n, se o condutor non \u00e9 met\u00e1lico, tam\u00e9n hai cargas positivas en movemento polo condutor externo (o electr\u00f3lito da cela), e calquera que sexa o sentido conveniente existir\u00edan cargas mov\u00e9ndose en sentidos opostos. Polo tanto ad\u00f3ptase o convenio de que a s\u00faa definici\u00f3n do sentido da corrente sexa \"o percorrido polas cargas positivas (cati\u00f3ns), e que en consecuencia \u00e9 do positivo ao negativo: \u00e1nodo \u2192 c\u00e1todo.\nNo caso de v\u00e1lvulas termoi\u00f3nicas, fontes el\u00e9ctricas, pilas etc\u00e9tera, o \u00e1nodo \u00e9 o el\u00e9ctrodo ou terminal de maior potencial. Nunha reacci\u00f3n redox corresponde ao elemento que se oxidar\u00e1.\nV\u00e1lvulas termoi\u00f3nicas.\nO \u00e1nodo das v\u00e1lvulas termoi\u00f3nicas recibe a maior parte dos electr\u00f3ns emitidos polo c\u00e1todo. Cando se trata de tubos amplificadores (tr\u00edodos, t\u00e9trodos ou p\u00e9ntodos) e sobre todo se son v\u00e1lvulas de potencia, este el\u00e9ctrodo xera a calor que ocorre no tubo, a cal debe disiparse. Para iso existen dous procedementos, segundo os casos de: \nA orixe desta calor est\u00e1 na enerx\u00eda que adquiren os electr\u00f3ns ao seren sometidos \u00e1 diferenza de tensi\u00f3n entre ambos os el\u00e9ctrodos. Ao impactaren contra o \u00e1nodo c\u00e9denlle a este a s\u00faa enerx\u00eda, que se disipa por calor.\n\u00c1nodos especiais.\nCertas v\u00e1lvulas conte\u00f1en \u00e1nodos epeciais, como no caso dos tubos de raios X (tubo R\u00f6ntgen). Os raios X x\u00e9ranse ao incidiren electr\u00f3ns de grande enerx\u00eda contra os \u00e1tomos do \u00e1nodo, comunmente de volframio ou de molibdeno. A enerx\u00eda destes electr\u00f3ns, ademais de emitirse en forma de raios X, quenta enormemente o \u00e1nodo. Por iso est\u00e1 provido de disipadores, por aire ou por auga. Adoitan ser rotatorios, cun motor que os impulsa para repartir a incidencia dos electr\u00f3ns por unha superficie vasta.\nNos tubos de raios cat\u00f3dicos o \u00e1nodo envolve a pantalla. Est\u00e1 conetado a ela por unha fina capa de aluminio depositada sobre o tubo. O \u00e1nodo dos magnetr\u00f3ns adoita adoptar forma de cavidades resoantes \u00e1 frecuencia de funcionamento."}
{"id": "323794", "revid": "1131", "url": "https://gl.wikipedia.org/wiki?curid=323794", "title": "Premio de Teatro Mome Varela Bux\u00e1n", "text": "O Premio MOME de Teatro Varela Bux\u00e1n \u00e9 un certame literario convocado anualmente polo Museo do Moble e a Madeira da Estrada. Foi creado en 2011 co prop\u00f3sito de preservar no cultivo da lingua galega e contribu\u00edr na difusi\u00f3n do teatro galego as\u00ed como colaborar na divulgaci\u00f3n da vida e obra do dramaturgo estradense Manuel Daniel Varela Bux\u00e1n."}
{"id": "323795", "revid": "83328", "url": "https://gl.wikipedia.org/wiki?curid=323795", "title": "Ciencias ocultas", "text": "As ciencias ocultas, na s\u00faa acepci\u00f3n literal, \u00e9 o nome co que se co\u00f1ecen a unha serie de crenzas e pr\u00e1cticas mist\u00e9ricas que dende a antig\u00fcidade pretenden penetrar e dominar os segredos da natureza e desenvolver os poderes ocultos do ser humano. Te\u00f1en un grande interese para antrop\u00f3logos, historiadores, fil\u00f3sofos e psic\u00f3logos.\nTam\u00e9n pode entenderse por ciencias ocultas alg\u00fan certo tipo de literatura caracterizada polo gusto polo misterio, a transcendencia espiritual ou as explicaci\u00f3ns alternativas. Existen editoriais e librar\u00edas especializadas neste tipo de literatura que versa sobre temas moi variados cuxo denominador com\u00fan son, \u00e1s veces, tem\u00e1ticas que se fan famosas e, outras, a demanda do p\u00fablico. Estes son asuntos que sucitaron a curiosidade do p\u00fablico dende fai moito tempo.\nBaixo esta perspectiva, o termo \u00abciencias ocultas\u00bb ser\u00eda en realidade unha etiqueta pouco descritiva, imposta polas regras do comercio editorial antes que por unha clasificaci\u00f3n adecuada sobre o seu contido.\nAo longo da historia, a Igrexa cat\u00f3lica combateu estas pr\u00e1cticas sinal\u00e1ndoas como produtos do demo, surxidas co prop\u00f3sito de apartar aos homes da fe, se ben agora os esc\u00e9pticos as atacan de forma m\u00e1is ou menos cr\u00edtica. En todo caso tratan de responder \u00e1 incerteza e curiosidade que o ser humano sente polo desco\u00f1ecido ou polo seu desexo de transcendencia espiritual. Neste sentido, \u00e9 importante recalcar que parte destas crenzas aluden ao paganismo, raz\u00f3n pola cal a igrexa foi unha das s\u00faas principais detractoras.\nExemplos de ciencias ocultas.\nV\u00e9xase tam\u00e9n: \"Ocultismo\"\nEntre os exemplos m\u00e1is importantes das ciencias ocultas desenvolvidas na antig\u00fcidade, p\u00f3dense mencionar as seguintes:\nAs ciencias ocultas e o \"New Age\".\nV\u00e9xase tam\u00e9n: \"Nova era\"\nDentro do movemento denominado New Age, destaca o interese polo conxunto de diversas crenzas e de pr\u00e1cticas que non necesariamente excl\u00faen o interese polas anteriores. As ideas reformuladas polos seus partidarios adoitan relacionarse coa menci\u00f1a hol\u00edstica, as menci\u00f1as alternativas ou tradicionais e o misticismo. Tam\u00e9n se incl\u00faen numerosas ciencias ocultas e pseudociencias, perspectivas xerais sobre a historia, a relixi\u00f3n, a espiritualidade, estilos de vida e certos tipos de m\u00fasica. Alg\u00fans dos temas relacionados son:"}
{"id": "323796", "revid": "54334", "url": "https://gl.wikipedia.org/wiki?curid=323796", "title": "Festiclown", "text": "O Festival Internacional de Clown de Galicia, habitualmente co\u00f1ecido coma Festiclown, \u00e9 un festival de pallasos, circo e risoterapia que se celebra de xeito itinerante en diferentes cidades. O seu director \u00e9 Iv\u00e1n Prado.\nDescrici\u00f3n.\nTras varias edici\u00f3ns en diferentes cidades de Galicia, coma Pontevedra, Vigo, Lugo ou Vilagarc\u00eda de Arousa, o festival espallouse por toda a xeograf\u00eda mundial at\u00e9 o punto de celebrar varias edici\u00f3ns en Palestina."}
{"id": "323797", "revid": "27155", "url": "https://gl.wikipedia.org/wiki?curid=323797", "title": "Galilaei (cr\u00e1ter)", "text": ""}
{"id": "323798", "revid": "1888", "url": "https://gl.wikipedia.org/wiki?curid=323798", "title": "Juan Tall\u00f3n Salgado", "text": ""}
{"id": "323799", "revid": "25871", "url": "https://gl.wikipedia.org/wiki?curid=323799", "title": "Youssef Al Watani", "text": "Youssef Al Watani, nado en 1995 en Rabat, \u00e9 un futbolista que xoga na demarcaci\u00f3n de extremo esquerdo. Est\u00e1 apadri\u00f1ado polo futbolista vigu\u00e9s M\u00edchel Salgado.\nTraxectoria.\nGa\u00f1ador do reality show The Victorius, un programa de televisi\u00f3n dos Emiratos \u00c1rabes para descubrir novos talentos futbol\u00edsticos, e cuxo premio era ter a oportunidade de dar o salto ao f\u00fatbol europeo. O concurso, dirixido por Maradona e M\u00edchel Salgado, levou ao xogador a recalar na Juventus, na que estivo a proba. En 2014, Al Watani chegou a Vigo para xogar no Celta de Vigo B, xogando 150 minutos no grupo I da Segunda Divisi\u00f3n B. Na tempada 2014-2015 fichou polo R\u00e1pido de Bouzas."}
{"id": "323800", "revid": "22570", "url": "https://gl.wikipedia.org/wiki?curid=323800", "title": "Orde xigante", "text": "A orde xigante ou orde colosal \u00e9, en arquitectura cl\u00e1sica, unha orde na que as columnas ou pilastras presentan unha disposici\u00f3n especial na que se estenden atravesando varios niveis de altura.\nA\u00ednda que en tempos antigos alg\u00fans edificios acheg\u00e1banse \u00e1 orde xigante, este termo desenvolveuse co renacemento. Un dos primeiros edificios as\u00ed constru\u00eddos \u00e9 a Bas\u00edlica de San Andr\u00e9s de Mantua, obra de Leon Battista Alberti. Tam\u00e9n destaca aqu\u00ed o Palacio dos Conservadores de Miguel Anxo. O James A. Farley Post Office Building de Nova York, afirma ser a maior columnata corintia de orde xigante no mundo."}
{"id": "323801", "revid": "1505", "url": "https://gl.wikipedia.org/wiki?curid=323801", "title": "Orde colosal", "text": ""}
{"id": "323804", "revid": "89787", "url": "https://gl.wikipedia.org/wiki?curid=323804", "title": "Marcos Montes", "text": "Marcos Montes Cou\u00f1ago, nado en Redondela o 12 de agosto de 1975 \u00e9 un adestrador de f\u00fatbol galego. \u00c9 irm\u00e1n do tam\u00e9n adestrador Jacobo Montes, e dende 2021 \u00e9 o seu segundo adestrador no Coruxo, da Segunda Divisi\u00f3n RFEF. \nTraxectoria.\nComo futbolista xogou no Choco da s\u00faa vila natal, ata que se retirou tras unha grave lesi\u00f3n. Comezou a s\u00faa carreira como adestrador nos xuven\u00eds do Choco, pasando logo polo Arcade, o Moa\u00f1a, o Gondomar e o Valladares.\nEn 2015 comezou a adestrar o primeiro equipo do CD Choco, na Terceira Divisi\u00f3n, substitu\u00edndo ao t\u00e9cnico que at\u00e9 ese momento estaba ao cargo, o seu irm\u00e1n Jacobo Montes. Na s\u00faa primeira campa\u00f1a \u00e1 fronte do club de Redondela, clasificouse para a promoci\u00f3n de ascenso a Segunda B, pero foi eliminado polo Deportivo Arag\u00f3n. Dirixiu o club ata 2018, proclam\u00e1ndose campi\u00f3n tres veces consecutivas da Copa Deputaci\u00f3n de Pontevedra.\nDende 2018 traballou como segundo adestrador de seu irm\u00e1n Jacobo no Coruxo, Celta de Vigo B e Guijuelo."}
{"id": "323810", "revid": "5863", "url": "https://gl.wikipedia.org/wiki?curid=323810", "title": "Open Street Map", "text": ""}
{"id": "323813", "revid": "55340", "url": "https://gl.wikipedia.org/wiki?curid=323813", "title": "Calca\u00f1ar", "text": ""}
{"id": "323815", "revid": "5863", "url": "https://gl.wikipedia.org/wiki?curid=323815", "title": "Academia Provincial de Bellas Artes de La Coru\u00f1a", "text": ""}
{"id": "323817", "revid": "15490", "url": "https://gl.wikipedia.org/wiki?curid=323817", "title": "Devlet Bah\u00e7eli", "text": "Devlet Bah\u00e7eli, nado en Bah\u00e7e o 1 de xaneiro de 1948, \u00e9 un pol\u00edtico turco, presidente do Partido de Acci\u00f3n Nacionalista (MHP) desde o 6 de xullo de 1997.\nTraxectoria.\nNaceu na provincia de Osmaniye, e al\u00ed realizou estudos de primaria e en Istambul os de secundaria. Estudou econ\u00f3micas en Ancara, doutor\u00e1ndose na Universidade de Gazi, instituci\u00f3n da que foi profesor de econom\u00eda ata 1987.\nCarreira pol\u00edtica.\nEn 1987, Devlet Bah\u00e7eli entrou na direcci\u00f3n do Partido Laborista Nacionalista (M\u00c7P), antecesor do Partido de Acci\u00f3n Nacionalista (MHP) establecido o 24 de xaneiro de 1993. Tras a morte o 5 de abril de 1997 do seu fundador e l\u00edder, Alparslan T\u00fcrke\u015f, converteuse o 6 de xullo de 1997 no segundo presidente do MHP. Elixido parlamentario nas elecci\u00f3ns de 1999 a 2002, Bah\u00e7eli serviu como viceprimeiro ministro no goberno de coalici\u00f3n (DSP-ANAP-MHP) de B\u00fclent Ecevit. En 2002 perdeu a s\u00faa acta de deputado que recuperou en 2007."}
{"id": "323819", "revid": "124656", "url": "https://gl.wikipedia.org/wiki?curid=323819", "title": "Dalia Garc\u00eda Couso", "text": "Dalia Garc\u00eda Couso, nada en Melide o 29 de setembro de 1985, \u00e9 unha pol\u00edtica galega do PPdeG.\nTraxectoria.\nLicenciada en Ciencias Pol\u00edticas pola USC, chegou a exercer como docente a partir de 2013 nesta universidade. En abril de 2010 foi elixida presidenta das Novas Xeraci\u00f3ns do Partido Popular en Melide. Nas elecci\u00f3ns municipais de 2011 presentouse na candidatura do PPdeG en Melide no posto n\u00famero 8 e foi elixida concelleira, ocup\u00e1ndose das \u00e1reas de Xuventude, Novas Tecnolox\u00edas e Medios de Comunicaci\u00f3n. Nas elecci\u00f3ns auton\u00f3micas de 2012 foi candidata a deputada polo PPdeG pola provincia da Coru\u00f1a, ocupando o posto n\u00famero 3 dos suplentes. Nas municipais de 2015 volveu repetir no n\u00famero 8 da lista popular en Melide, sendo reelixida e mantendo as competencias da anterior lexislatura. En outubro de 2015, trala dimisi\u00f3n da alcaldesa \u00c1nxeles V\u00e1zquez, foi elixida o d\u00eda 17 nova alcaldesa na s\u00faa substituci\u00f3n.\nNas elecci\u00f3ns municipais de 2019 o PPdeG perdeu a maior\u00eda absoluta e cedeulle a alcald\u00eda a Jos\u00e9 Manuel P\u00e9rez Penas, de Adiante Melide, que formou goberno co PSdeG. Nese mandato foi elixida deputada provincial."}
{"id": "323821", "revid": "5863", "url": "https://gl.wikipedia.org/wiki?curid=323821", "title": "Fortaleza de Xi\u00e1", "text": ""}
{"id": "323822", "revid": "27768", "url": "https://gl.wikipedia.org/wiki?curid=323822", "title": "Estadio Nuevo Rom\u00e1n Su\u00e1rez Puerta", "text": ""}
{"id": "323825", "revid": "22570", "url": "https://gl.wikipedia.org/wiki?curid=323825", "title": "Distrito de \u0160klo\u016d", "text": "O distrito de \u0160klo\u016d (en , \"\u0160klo\u016dski rajon\"\"\"; en , \"Shklovskii raion\") \u00e9 un distrito \"(rajon)\" da rexi\u00f3n de Mahilio\u016d, en Belar\u00fas. O centro administrativo do distrito \u00e9 a vila de \u0160klo\u016d. A poboaci\u00f3n en 2009 era de 30.802 habitantes."}
{"id": "323826", "revid": "839", "url": "https://gl.wikipedia.org/wiki?curid=323826", "title": "Distrito de Sklou", "text": ""}
{"id": "323827", "revid": "18868", "url": "https://gl.wikipedia.org/wiki?curid=323827", "title": "Pucha", "text": ""}
{"id": "323829", "revid": "1576", "url": "https://gl.wikipedia.org/wiki?curid=323829", "title": "Premio Mome de Teatro Varela Bux\u00e1n", "text": ""}
{"id": "323830", "revid": "15490", "url": "https://gl.wikipedia.org/wiki?curid=323830", "title": "Hematocr\u00edtico", "text": "Miguel \u00c1ngel L\u00f3pez Gonz\u00e1lez, popularmente co\u00f1ecido como Hematocr\u00edtico ou El Hematocr\u00edtico de Arte, nado na Coru\u00f1a en 1976 e finado en Navia (Vigo) o 27 de novembro de 2023, foi un mestre, humorista, escritor e activo comunicador en redes sociais galego.\nTraxectoria.\nExerceu de profesor de ensino infantil, ingl\u00e9s e primaria d\u00faas d\u00e9cadas no colexio das Escravas da Coru\u00f1a.\nComo comunicador o seu papel principal foi o de blogueiro, inicialmente, e logo como tuiteiro, onde no momento do seu falecemento a finais de 2023 contaba con 160 000 seguidores. Tam\u00e9n colaborou en medios tradicionais, como a revista de cinema \"Cineman\u00eda\", \"El Diario\", ou a revista de humor \"Mongolia\". Tam\u00e9n foi comentarista dos programas de Antena 3 \"Top Chef\", \"Pekin Express\" e \"Casados a primera vista\".\nXa nun entorno m\u00e1is local foi colaborador no programa de radio Turk\u00eda, que copresentaban Ant\u00f3n Lezcano e Txury Ferrer. Ademais, foi presentador en 2015 e 2016 dos TEDxMadrid.\nNa s\u00faa obra nas redes sociais expresouse preferentemente en lingua castel\u00e1, se ben na obra literaria publicou tanto en galego como en castel\u00e1n. Literariamente cultivou tanto a banda dese\u00f1ada de car\u00e1cter did\u00e1ctico como a literatura infantil e xuvenil.\nVida persoal.\nFinou dun infarto na casa onde viv\u00eda, en Navia (Vigo), e que compart\u00eda coa s\u00faa parella, a tam\u00e9n escritora Ledicia Costas.\nTi\u00f1a d\u00faas fillas."}
{"id": "323831", "revid": "22570", "url": "https://gl.wikipedia.org/wiki?curid=323831", "title": "Twitstar", "text": "Twitstar ou tuitstar (do ingl\u00e9s, \"estrela de twitter\") \u00e9 o termo empregado para referirse aos usuarios da rede social Twitter m\u00e1is populares e con maior n\u00famero de seguidores. Este termo tam\u00e9n \u00e9 adoito empregado para denominar as persoas que se fixeron populares a trav\u00e9s desta rede de \"microblogging\". As\u00ed, os cantantes, actores, e outras persoas con gran n\u00famero de seguidores que xa eran famosos antes de abrir a s\u00faa conta en Twitter, non son considerados twitstars.\nExisten varias p\u00e1xinas que se adican a contabilizar e medir a popularidade dos usuarios de Twitter. As m\u00e1is empregadas son Favstar e Klout. Favstar emprega o n\u00famero de ch\u00edos que son marcados como favoritos e rechouchiados, e usa eses datos para establecer un clasificaci\u00f3n de popularidade. Klout, por outra banda, analiza non s\u00f3 as interacci\u00f3ns en Twitter, sen\u00f3n tam\u00e9n noutras redes sociais, establecendo unha puntuaci\u00f3n de 0 a 1.000 en funci\u00f3n da popuaridade do usuario.\nTwitstars galegos.\nO twitstar galego que pos\u00fae o maior n\u00famero de seguidores \u00e9 Ismael Prego, m\u00e1is co\u00f1ecido como \"Wismichu\". A s\u00faa canle en Youtube conta con m\u00e1is de 2,5 mill\u00f3ns de suscriptores, e en Twitter s\u00e9gueno m\u00e1is de 900.000 usuarios. O 28 de marzo de 2015 a s\u00faa canle foi pechada por mor de denuncias de incumprimento da pol\u00edtica de Youtube. Finalmente a conta foille devolta.\nA nive global, os usuarios con maior n\u00famero de seguidores son Katy Perry (69.078.451), Justin Bieber (63.153.115) e Barack Obama (58.620.773).\nO ch\u00edo m\u00e1is rechouchiado desde que botou a andar Twitter en 2009 foi o selfie que tirou a presentadora Ellen DeGeneres na gala dos Oscar de 2014 con alg\u00fans dos asistentes \u00e1 gala, como Brad Pitt, Angelina Jolie, Bradley Cooper, Meryl Streep, Julia Roberts, Kevin Spacey e Jennifer Lawrence. Dito ch\u00edo foi rechouchiado por\n3.338.143 persoas, e sinalado como \"favorito\" por 2.072.360 usuarios."}
{"id": "323832", "revid": "54334", "url": "https://gl.wikipedia.org/wiki?curid=323832", "title": "Gula", "text": "A gula \u00e9 o vicio, o desexo insaci\u00e1bel de comer e beber sen necesidade, por puro pracer.\nNo Cristianismo.\nPara algunhas denominaci\u00f3ns crist\u00e1s, \u00e9 considerado un dos sete pecados capitais. Segundo tal visi\u00f3n, ese pecado tam\u00e9n est\u00e1 relacionado co ego\u00edsmo humano: querer ter sempre m\u00e1is e m\u00e1is, non se contentando co que xa ten, unha forma de cobiza. A gula ser\u00eda controlada co uso da virtude da temperanza. Por\u00e9n a gula non se considera un pecado universalmente; dependendo da cultura, pode verse coma un sinal de status."}
{"id": "323836", "revid": "2520", "url": "https://gl.wikipedia.org/wiki?curid=323836", "title": "Tuitstar", "text": ""}
{"id": "323841", "revid": "25871", "url": "https://gl.wikipedia.org/wiki?curid=323841", "title": "Parque Nacional Abisko", "text": "O Parque nacional Abisko at\u00f3pase no norte de Suecia, na rexi\u00f3n de Norrbotterns L\u00e4n.\nCaracter\u00edsticas.\nO h\u00e1bitat predominante \u00e9 a tundra. Nas zonas m\u00e1is temperadas existen masas boscosas de con\u00edferas. O parque foi creado en 1909 e protexe unha superficie de 7.700 hect\u00e1reas.\nVexetaci\u00f3n e fauna.\nAs especies arb\u00f3reas predominantes son o bidueiro pubescente (subespecie \"tortuosa\") e o pi\u00f1eiro rubio. No delta do r\u00edo Abiskojakka \u00e9 moi interesante a presenza de aves. Na \u00e9poca de cr\u00eda (maio a xullo) o acceso est\u00e1 restrinxido.\nAs aves m\u00e1is salientables son a escribenta das neves, a \"Calcarius lapponicus\" e o papoazul. Entre os mam\u00edferos salientan os lemmings, o alce e ocasionalmente o raposo \u00e1rtico."}
{"id": "323843", "revid": "25871", "url": "https://gl.wikipedia.org/wiki?curid=323843", "title": "Parque Nacional Pieljekaise", "text": "O Parque nacional Pieljekaise at\u00f3pase no norte de Suecia, na rexi\u00f3n de Norrbotterns L\u00e4n.\nCaracter\u00edsticas.\nO h\u00e1bitat predominante \u00e9 a Tundra con frecuentes bosques de bidueiro pubescente. O parque foi creado en 1909 e protexe unha superficie de 15.340 hect\u00e1reas.\nVexetaci\u00f3n e fauna.\nAdemais do bidueiro at\u00f3panse outras especies vexetais coma o \"empetrum nigrum\", \"solidago virgaurea\" ou a \"cornus suecica\". O alce e o raposo \u00e1rtico son frecuentes. Ocasionalmente p\u00f3dense observar o oso pardo, o falc\u00f3n xerifalte, \"Buteo lagopus\", aguia real ou o glut\u00f3n."}
{"id": "323844", "revid": "89787", "url": "https://gl.wikipedia.org/wiki?curid=323844", "title": "Saria (empresa)", "text": "Saria \u00e9 unha empresa de orixe alem\u00e1 adicada \u00e1 produci\u00f3n de alimentos para persoas e animais, produci\u00f3n de combustibles de orixe animal e reciclaxe de produtos org\u00e1nicos.\nAs orixes da empresa est\u00e1n na creaci\u00f3n en 1998 por parte do Groupe Rethmann de Saria, empresa adicada ao aproveitamento de subprodutos animais. A empresa medrou mercando f\u00e1bricas en Francia, Austria, Polonia, Rep\u00fablica Checa e Espa\u00f1a. En 2006 mercou \u00c1rtabra, a f\u00e1brica situada en Suevos (Arteixo) adicada \u00e1 produci\u00f3n de fari\u00f1a de peixe. Limitada de Productos Qu\u00edmicos SJ foi creada en 1950 e dende ent\u00f3n aproveitaba os descartes de peixe da lonxa da Coru\u00f1a para facer fari\u00f1a e aceite de peixe. En 2003 \u00c1rtabra ti\u00f1a 50 traballadores e vend\u00eda 21 mill\u00f3ns de euros."}
{"id": "323847", "revid": "5863", "url": "https://gl.wikipedia.org/wiki?curid=323847", "title": "Carmelitas", "text": ""}
{"id": "323848", "revid": "17467", "url": "https://gl.wikipedia.org/wiki?curid=323848", "title": "Centro Ram\u00f3n Pi\u00f1eiro para a investigaci\u00f3n en humanidades", "text": ""}
{"id": "323852", "revid": "98629", "url": "https://gl.wikipedia.org/wiki?curid=323852", "title": "Copa Pr\u00edncipe de Asturias de f\u00fatbol", "text": "A Copa Pr\u00edncipe de Asturias de f\u00fatbol foi unha competici\u00f3n entre selecci\u00f3ns formadas por xogadores pertencentes \u00e1s distintas federaci\u00f3ns territoriais afiliadas \u00e1 Real Federaci\u00f3n Espa\u00f1ola de F\u00fatbol. Foi disputada de 1914 a 1918 co seu nome orixinal, e de 1922 a 1926 co nome de Campionato Interrexional. As federaci\u00f3ns territoriais pod\u00edan seleccionar calquera futbolista dos seus clubs federados para participar no torneo, independentemente do lugar onde naceran.\nO torneo fora creado inicialmente pola Federaci\u00f3n Espa\u00f1ola de Clubs de Foot-ball (FECF), antecesora da RFEF, en 1913.\nHistoria.\nA Copa Pr\u00edncipe de Asturias da FECF (1913).\nA competici\u00f3n foi creada orixinalmente en 1913 pola Federaci\u00f3n Espa\u00f1ola de Clubs de Foot-ball (FECF), antecesora da RFEF, en honor do ent\u00f3n Pr\u00edncipe de Asturias, don Afonso de Borb\u00f3n e Battenberg, sendo o trofeo unha doaz\u00f3n feita no seu nome polo seu pai Afonso XIII. Don Afonso era o primox\u00e9nito do rei Afonso XIII, e ostentou o devandito cargo dende o seu nacemento en 1907 at\u00e9 a proclamaci\u00f3n da Segunda Rep\u00fablica en 1931.\nA diferenza do que logo suceder\u00eda nos torneos posteriores organizados pola RFEF, onde eran as s\u00faas federaci\u00f3ns rexionais afiliadas as responsables da elaboraci\u00f3ns das s\u00faas respectivas selecci\u00f3ns, no torneo da FECF a elaboraci\u00f3n das selecci\u00f3ns recaeu directamente nos propios clubs das rexi\u00f3ns delimitadas nas bases da competici\u00f3n, que segundo as mesmas ti\u00f1an que formar xurados conxuntos para a citada tarefa.\nInscrib\u00edronse as selecci\u00f3ns do Centro (formada por xogadores do Madrid F.C., Gimn\u00e1stica de Madrid e Espa\u00f1ol), a do Norte (formada soamente polo Racing de Ir\u00fan) e a das Academias Militares (integrada pola Academia de Infanter\u00eda), retir\u00e1ndose esta \u00faltima antes do comezo do torneo.\nA competici\u00f3n tivo lugar en Madrid co gallo das celebraci\u00f3ns do aniversario do Pr\u00edncipe de Asturias os d\u00edas 11 e 12 de maio. O primeiro partido foi ga\u00f1ado pola selecci\u00f3n do Norte por 2-1, mentres que o segundo partido rematou con pol\u00e9mica, xa que fora temporalmente suspendido por unha forte sarabia e cando o \u00e1rbitro mandou reanuda-lo encontro os xogadores madrile\u00f1os non se ali\u00f1aron no campo, marcando os irundarras un gol a porta baleira e finalizado as\u00ed o encontro, ga\u00f1ando a selecci\u00f3n do Norte os dous partidos disputados.\nPosteriormente a Asemblea da Federaci\u00f3n acordou a repetici\u00f3n deste segundo encontro, instando a que o Racing de Ir\u00fan e os equipos madrile\u00f1os se puxeran de acordo coa data e lugar de celebraci\u00f3n do mesmo. A finais de xu\u00f1o a\u00ednda non hab\u00eda data fixada. A principios de xullo foi publicado que o partido ter\u00eda lugar a finais dese mesmo mes en Ir\u00fan, e que a selecci\u00f3n do Centro vir\u00eda acompa\u00f1ada do presidente da FECF, Ricardo Ruiz Ferry.\nO certo \u00e9 que Ruiz Ferry chegar\u00eda a ir a Guip\u00fascoa a finais dese mesmo mes, pero para se reunir en Donostia cos representantes da Real Uni\u00f3n Espa\u00f1ola de Clubs de Foot-ball (RUECF), unha escisi\u00f3n da FECF, e negociar con eles a fusi\u00f3n de \u00e1mbalas d\u00faas federaci\u00f3ns, feito que culminar\u00eda coa creaci\u00f3n da Real Federaci\u00f3n Espa\u00f1ola de F\u00fatbol (RFEF).\nOs torneos organizados pola RFEF (1914-18 e 1922-26).\nCoa Real Federaci\u00f3n Espa\u00f1ola de F\u00fatbol xa constitu\u00edda, o torneo foi institu\u00eddo oficialmente na s\u00faa Asemblea Ordinaria de 1914.\nDurante a primeira etapa desta competici\u00f3n (entre 1914 e 1918), disput\u00e1banse t\u00f3dolos partidos en Madrid e a inscrici\u00f3n era voluntaria para as distintas federaci\u00f3ns territoriais. Ap\u00f3s catro edici\u00f3ns, o trofeo foi outorgado en propiedade \u00e1 Federaci\u00f3n Centro por se-la primeira en ga\u00f1a-la competici\u00f3n d\u00faas veces, e non se volveron disputar m\u00e1is edici\u00f3ns.\nCatro anos despois, na asemblea da RFEF celebrada en Vigo en xullo de 1922, acordouse reinstaura-lo torneo co nome de Campionato Interrexional para axudar \u00e1 escolla de xogadores para a selecci\u00f3n espa\u00f1ola. O torneo ser\u00eda disputado mediante eliminatorias e a final ser\u00eda xogada en sedes que variar\u00edan cada ano. A participaci\u00f3n ser\u00eda obrigatoria para t\u00f3dalas federaci\u00f3ns afiliadas \u00e1 RFEF.\nDespois de se xogar d\u00faas edici\u00f3ns baixo o novo sistema, acordouse elimina-la competici\u00f3n nunha asemblea da RFEF, mais a\u00ednda ser\u00eda disputada unha derradeira edici\u00f3n co obxectivo de outorga-lo trofeo en propiedade, onde s\u00f3 participaron as d\u00faas selecci\u00f3ns que o ga\u00f1aran previamente nas d\u00faas anteriores edici\u00f3ns.\nEdici\u00f3ns.\n1915.\nParticiparon as selecci\u00f3n do Norte (Pa\u00eds Vasco e Cantabria), de Catalu\u00f1a e do Centro (\u00c1vila, Cidade Real, Cuenca, Guadalaxara, Madrid, Segovia e Toledo). T\u00f3dolos partidos se disputaron no Campo de O'Donnell de Madrid. Disputouse en forma de liga e a campioa foi a selecci\u00f3n do Norte, despois dun emapte e unha vitoria.\n&lt;br&gt;\n1916.\nA seguinte edici\u00f3n do campionato \u00eda ser disputada polas mesmas selecci\u00f3ns que a primeira edici\u00f3n. Por\u00e9n, a selecci\u00f3n do Norte finalmente non se presentou por non poder reunir t\u00f3dolos seus integrantes por diferenzas existentes dentro da s\u00faa propia federaci\u00f3n. Dese xeito, as selecci\u00f3ns do Centro e Catalu\u00f1a disputaron o trofeo, resultando vencedora a segunda, tras ga\u00f1a-lo primeiro partido e empata-lo segundo encontro.\n&lt;br&gt;\n1917.\nNa terceira edici\u00f3n do torneo tomou parte a selecci\u00f3n Cant\u00e1brica (formada polas provincias de Oviedo e Santander). Novamente se ausentou a selecci\u00f3n do Norte (Pa\u00eds Vasco). As outras d\u00faas selecci\u00f3ns participantes foron a do Centro e a de Catalu\u00f1a. Volveuse disputar en forma de liga, pero foi preciso un desempate final entre castel\u00e1ns e catal\u00e1ns, que ga\u00f1ou a selecci\u00f3n do Centro.\nDurante o partido de desempate, cun resultado de 2-0 favorable aos castel\u00e1ns, foi anulado un gol a Catalu\u00f1a por ser marcado cun lanzamento directo de saque de esquina (non v\u00e1lido segundo as reglas da \u00e9poca). Tralas protestas foi expulsado un xogador catal\u00e1n. A selecci\u00f3n catal\u00e1 abandonou o partido en sinal de protesta no minuto 75.\n&lt;br&gt;\n1918.\nA cuarta edici\u00f3n da competici\u00f3n deixou claro que estaba estancada. Os clubs de f\u00fatbol demandaron \u00e1 Federaci\u00f3n en xaneiro de 1918 que suspendese a competici\u00f3n. Ademais, a competici\u00f3n coincid\u00eda coa celebraci\u00f3n da Copa do Rei polo que os mellores xogadores non pod\u00edan tomar parte. Finalmente s\u00f3 participaron as selecci\u00f3n do Cento e do Cant\u00e1brico, e a competici\u00f3n foi disputada nunha final directa a dobre partido. A vitoria foi para o Centro, que obtivo o trofeo en propiedade.\n&lt;br&gt;\n1922-23.\nDespois do \u00e9xito conseguido por Espa\u00f1a nos Xogos Ol\u00edmpicos de Antuerpen, e de cara \u00e1 preparaci\u00f3n da selecci\u00f3n espa\u00f1ola para os Xogos de Par\u00eds de 1924, a Asemblea Nacional acordou na reuni\u00f3n de 20 de xulio de 1922, restablecer a competici\u00f3n como base para a composici\u00f3n do equipo. Nesta edici\u00f3n participaron as oito federaci\u00f3ns afiliadas \u00e1 federaci\u00f3n estatal: Galiza, Asturias, Biscaia, Guip\u00fascoa, Catalu\u00f1a, Levante, Centro e Sur.\n&lt;br&gt;\n1923-24.\n\u00c1 tempada seguinte foi disputada unha nova edici\u00f3n desta competici\u00f3n, que non acadou o \u00e9xito da anterior, al\u00e9n de que, completada a misi\u00f3n de servir de base para forma-lo equipo ol\u00edmpico e tralo fracaso espa\u00f1ol en Par\u00eds, supuxo a supresi\u00f3n definitiva da competici\u00f3n segundo acordo adoptado pola Asemblea Nacional do 26 de xu\u00f1o de 1924. Os participantes e o formato foron os mesmos que a tempada anterior.\n&lt;br&gt;\n1926.\nFinalizado o torneo, no ano 1926 a\u00ednda se disputou unha derradeira edici\u00f3n entre os dous ga\u00f1adores do Campionato Interrexional: Asturias e Catalu\u00f1a. A selecci\u00f3n catal\u00e1 proclamouse campioa, ficando co trofeo en propiedade.\n&lt;br&gt;"}
{"id": "323853", "revid": "50011", "url": "https://gl.wikipedia.org/wiki?curid=323853", "title": "Campionato Interrexional de f\u00fatbol", "text": ""}
{"id": "323854", "revid": "50011", "url": "https://gl.wikipedia.org/wiki?curid=323854", "title": "Copa do Pr\u00edncipe de Asturias de f\u00fatbol", "text": ""}
{"id": "323867", "revid": "54334", "url": "https://gl.wikipedia.org/wiki?curid=323867", "title": "Preguiza", "text": "A preguiza \u00e9 a falta de vontade para traballar ou para realizar calquera acci\u00f3n, ben como neglixencia, morosidade e lentitude. Son sin\u00f3nimos: desidia, indolencia, maiola, moleza e molicie.\nEtimolox\u00eda.\nO termo preguiza (\"pregui\u00e7a\" en portugu\u00e9s) deriva do lat\u00edn \"pigritia\", \"aversi\u00f3n ao traballo\".\nDescrici\u00f3n.\nO preguizoso ou preguiceiro (folgaz\u00e1n, lacaz\u00e1n, lerch\u00e1n ou nugall\u00e1n), conforme o senso com\u00fan, \u00e9 aquel individuo aveso a actividades que supo\u00f1an esforzo f\u00edsico ou mental. De xeito que lle \u00e9 conveniente direccionar a s\u00faa vida a fins que non envolvan maiores esforzos.\nA preguiza p\u00f3dese combater e pode ter motivaci\u00f3ns psicol\u00f3xicas e fisiol\u00f3xicas.\nConsid\u00e9rase un dos sete pecados capitais segundo a relixi\u00f3n cat\u00f3lica e \u00e9 considerado un defecto en moitas culturas.\nC\u00f3mpre non confundila co descanso, o lecer ou a meditaci\u00f3n, todos eles termos con connotaci\u00f3ns positivas, nin coa simple maiola puntual diante un deber pouco agrad\u00e1bel ou coa tendencia a non se mover m\u00e1is ca o imprescind\u00edbel.\nA preguiza coma pecado \u00e9 a acidia cl\u00e1sica, e ten que ver co esp\u00edrito, \u00e9 un estado paralizador que impide \u00e1 persoa obrar axeitadamente, coller o rumbo da propia vida. Por iso foi fortemente condenada por Dante e a meirande parte dos teoloxistas.\nSup\u00f3n un reboutallo do propio tempo e inditectamente fai que os outros te\u00f1an que traballar m\u00e1is do que lles corresponder\u00eda. Impide o progreso do pa\u00eds. Todos estes son os argumentos empregados para descualificar a preguiza."}
{"id": "323868", "revid": "18868", "url": "https://gl.wikipedia.org/wiki?curid=323868", "title": "Desidia", "text": ""}
{"id": "323869", "revid": "18868", "url": "https://gl.wikipedia.org/wiki?curid=323869", "title": "Indolencia", "text": ""}
{"id": "323870", "revid": "18868", "url": "https://gl.wikipedia.org/wiki?curid=323870", "title": "Maiola", "text": ""}
{"id": "323871", "revid": "18868", "url": "https://gl.wikipedia.org/wiki?curid=323871", "title": "Moleza", "text": ""}
{"id": "323872", "revid": "18868", "url": "https://gl.wikipedia.org/wiki?curid=323872", "title": "Nugalla", "text": ""}
{"id": "323873", "revid": "18868", "url": "https://gl.wikipedia.org/wiki?curid=323873", "title": "Vagancia", "text": ""}
{"id": "323874", "revid": "18868", "url": "https://gl.wikipedia.org/wiki?curid=323874", "title": "Molicie", "text": ""}
{"id": "323875", "revid": "22570", "url": "https://gl.wikipedia.org/wiki?curid=323875", "title": "Avaricia", "text": "A avaricia \u00e9 a ansia de acumular e atesourar di\u00f1eiro, riquezas e m\u00e1is obxectos mesmo priv\u00e1ndose do m\u00e1is necesario.\nEst\u00e1 catalogada coma un pecado pola maior\u00eda das relixi\u00f3ns e o termo te sempre connotaci\u00f3ns negativas.\nDante consider\u00e1bao o quinto pecado en importancia. Relaci\u00f3nao con verbas coma: cobiza, arela, degoiro ou devezo. \u00c9 o vicio por excelencia do capitalismo segundo os seus detractores, xa que \u00e9 o que sustenta as arelas de consumo que permite que aguante o sistema. Por iso a publicidade tende a incitar a avaricia e adquirir moito m\u00e1is do que \u00e9 necesario.\nO budismo di que a avaricia xorde da ligaz\u00f3n err\u00f3nea entre riqueza e ledicia e por iso propugna eliminar o v\u00ednculo co mundo material, falso e fonte de tristura.\nO avaro coma personaxe.\nO avaro converteuse nun personaxe literario arquet\u00edpico (inicialmente eran sempre xudeus, polo antisemitismo reinante): unha persoa que vive miserabelmente malia ter di\u00f1eiro porque non o quere gastar e que sempre desconf\u00eda dos outros, potenciais ladr\u00f3ns ou desprendidos, feito que provoca que remate tendo mal car\u00e1cter ou at\u00e9 act\u00fae coma antagonista. A figura foi exportada ao cinema.\nOs avaros de ficci\u00f3n adoitan ter un rol c\u00f3mico (o seu amor ao di\u00f1eiro fainos vivir situaci\u00f3ns rid\u00edculas) ou ben moral, xa que rematan recibindo un castigo.\nAlg\u00fans avaros sonados son:"}
{"id": "323876", "revid": "18868", "url": "https://gl.wikipedia.org/wiki?curid=323876", "title": "Cobiza", "text": ""}
{"id": "323877", "revid": "18868", "url": "https://gl.wikipedia.org/wiki?curid=323877", "title": "Avaro", "text": ""}
{"id": "323878", "revid": "56817", "url": "https://gl.wikipedia.org/wiki?curid=323878", "title": "Moi Celeste", "text": "Moi Celeste \u00e9 un xornal dixital deportivo galego que informa habitualmente sobre a actualidade do Celta de Vigo. Comezou a editarse o 1 de marzo de 2011. O seu director \u00e9 Marcos L\u00f3pez Bacariza.\nXunto coa web Siareiros.net e o portal El F\u00fatbol es Celeste, outorga anualmente o \"Premio Manuel de Castro, H\u00e1ndicap\" que reco\u00f1ece ao mellor futbolista do ano natural."}
{"id": "323881", "revid": "23204", "url": "https://gl.wikipedia.org/wiki?curid=323881", "title": "Pok\u00e9mon Ouro e Prata", "text": ""}
{"id": "323882", "revid": "895", "url": "https://gl.wikipedia.org/wiki?curid=323882", "title": "Unha terra, un pobo, unha fala", "text": "Unha terra, un pobo, unha fala \u00e9 o primeiro \u00e1lbum de estudio do grupo de folk galego Saraibas. Publicouse en 1980, baixo o selo Ruada. O \u00e1lbum gravouse nos estudios Audiofilm de Madrid en maio de 1980."}
{"id": "323884", "revid": "895", "url": "https://gl.wikipedia.org/wiki?curid=323884", "title": "Xa non podemos calar", "text": "Xa non podemos calar \u00e9 o segundo \u00e1lbum de estudio do grupo de folk galego Saraibas. Publicouse en 1981, baixo o selo Ruada. O \u00e1lbum gravouse nos estudios Audiofilm de Madrid en abril de 1981."}
{"id": "323886", "revid": "6939", "url": "https://gl.wikipedia.org/wiki?curid=323886", "title": "Huysmans", "text": ""}
{"id": "323889", "revid": "89787", "url": "https://gl.wikipedia.org/wiki?curid=323889", "title": "Papa (alimento)", "text": "A papa (m\u00e1is comunmente en plural: papas) \u00e9 calquera substancia comest\u00edbel branda, de consistencia pastosa ou semellante a un l\u00edquido m\u00e1is ou menos espeso. \u00c9 moi com\u00fan como alimento dos meni\u00f1os, cando a\u00ednda non mastigan; ou persoas con problemas de est\u00f3mago ou bucais. Igualmente o pur\u00e9 de patacas, por exemplo, \u00e9 unha papa feita con patacas cocidas.\nEspecificamente ch\u00e1manse papas ao alimento que se obt\u00e9n cocendo fari\u00f1a en auga ou leite, normalmente condimentada con sal, azucre ou outros ingredientes que poder\u00edan ser touci\u00f1o entrefebrado, allos e pemento. Cando a fari\u00f1a \u00e9 de millo cocida en auga a ferver ou leite, denom\u00ednase papas de millo (sobremesa com\u00fan en Galicia) e tam\u00e9n polenta As papas adoitan servirse quentes nunha cunca ou nun prato.\nExisten moitos pratos feitos con grans cocidos en auga nos diferentes pa\u00edses e culturas, como a polenta ou o \"grits\". As papas de avea e s\u00e9mola son as variedades m\u00e1is populares (cocendo grans de avea (normalmente mo\u00eddos, esmagados, cortados ou en fari\u00f1a de avea)), por\u00e9n tam\u00e9n se empregan outros cereais como o arroz, o trigo, o orxo e o millo, e incluso poden empregarse legumes coma o ch\u00edcharo amarelo (\"Lathyrus aphaca\"). O \"gruel\" \u00e9 coma unha papa, pero resulta m\u00e1is unha bebida, por ser a s\u00faa consistencia moi clara e facerse con auga. Serv\u00edase nas \"workhouses\" vitorianas coma xantar normal.\nHistoria.\nAs papas foron unha comida tradicional en gran parte do norte de Europa e Rusia dende a antig\u00fcidade. O orxo era o gran que se adoitaba usar, a\u00ednda que pod\u00edan usarse outros cereais ou legumes, segundo os costumes locais. Eran principalmente un \"savoury\", con diversas carnes, ra\u00edces, verduras e herbas engadidas coma condimentos. As papas pod\u00edan coci\u00f1arse nun pote sobre carb\u00f3n ou le\u00f1a, ou quecerse nun cunco de barro m\u00e1is barato engadindo pedras quentes at\u00e9 ferver. At\u00e9 que o pan con fermento e os fornos para cocelo se fixeron com\u00fans en Europa, as papas foron o xeito t\u00edpico de arranxar e comer cereais. Tam\u00e9n se usaban acot\u00edo coma comida para os reclusos das prisi\u00f3ns brit\u00e1nicas, polo que \u00abfacer papas\u00bb (\"doing porridge\") se converteu en sin\u00f3nimo dunha condena na cadea. Na coci\u00f1a espa\u00f1ola pode verse como durante o Al-\u00c1ndalus o autor Ibn Razin al-Tuyibi no seu libro de receitas incl\u00fae un cap\u00edtulo sobre o tema. Posteriormente outros autores incl\u00faen cap\u00edtulos de papas nos seus tratados culinarios, como Martino da Como (\"Liber de arte coquinaria\").\nEn moitas culturas modernas, as papas t\u00f3manse coma almorzo, engad\u00edndolles a mi\u00fado azucre, leite ou crema, mais no almorzo tradicional escoc\u00e9s fanse con sal. Alg\u00fans fabricantes de cereais para almorzo venden versi\u00f3ns listas para tomar. As papas son un dos xeitos m\u00e1is sinxelos de dixerir cereais ou legumes, e \u00fasanse tradicionalmente en moitas culturas como comida para alimentar os doentes. Tam\u00e9n son habitualmente consumidas por deportistas adestr\u00e1ndose para os seus eventos."}
{"id": "323890", "revid": "18868", "url": "https://gl.wikipedia.org/wiki?curid=323890", "title": "Porridge", "text": ""}
{"id": "323891", "revid": "1576", "url": "https://gl.wikipedia.org/wiki?curid=323891", "title": "Substancia estupefaciente", "text": ""}
{"id": "323893", "revid": "1505", "url": "https://gl.wikipedia.org/wiki?curid=323893", "title": "MFA", "text": ""}
{"id": "323895", "revid": "7802", "url": "https://gl.wikipedia.org/wiki?curid=323895", "title": "Subdivisi\u00f3ns dos Estados Unidos", "text": ""}
{"id": "323896", "revid": "7802", "url": "https://gl.wikipedia.org/wiki?curid=323896", "title": "Subdivisi\u00f3ns de Estados Unidos", "text": ""}
{"id": "323903", "revid": "27155", "url": "https://gl.wikipedia.org/wiki?curid=323903", "title": "Metilaci\u00f3n do ADN", "text": "A metilaci\u00f3n do ADN \u00e9 un proceso polo cal se engaden grupos metilo ao ADN. A metilaci\u00f3n modifica a funci\u00f3n do ADN, actuando normalmente para suprimir a transcrici\u00f3n de xenes. A metilaci\u00f3n do ADN \u00e9 esencial para o desenvolvemento normal e est\u00e1 asociada cun n\u00famero de procesos clave como a impronta xen\u00f3mica, inactivaci\u00f3n do cromosoma X, supresi\u00f3n dos elementos repetitivos, e a carcinox\u00e9nese.\nPoden metilarse dous dos catro nucle\u00f3tidos do ADN, a citosina e a adenina. A metilaci\u00f3n da adenina est\u00e1 restrinxida aos procariotas. A taxa de metilaci\u00f3n da citosina do ADN difire moito entre especies: o 14% das citosinas est\u00e1n metilads na planta \"Arabidopsis thaliana\", o 4% no rato \"Mus musculus\", o 2,3% na bacteria \"Escherichia coli\", o 0,03% na mosca \"Drosophila\", e practicamente ning\u00fan (&lt; 0,0002%) en especies de l\u00e9vedos.\nA metilaci\u00f3n do ADN pode alterar de forma estable a expresi\u00f3n de xenes nas c\u00e9lulas a medida que estas se dividen e diferencian a partir de c\u00e9lulas nai embrionarias en tecidos espec\u00edficos. O cambio resultante \u00e9 normalmente permanente e unidireccional, o que impide que a c\u00e9lula reverta a unha c\u00e9lula nai ou se converta nun tipo celular diferente. Por\u00e9n, a metilaci\u00f3n do ADN pode ser eliminada tanto pasivamente, por diluci\u00f3n durante a divisi\u00f3n celular, coma por un proceso activo e m\u00e1is r\u00e1pido. Este \u00faltimo proceso prod\u00facese por hidroxilaci\u00f3n dos grupos metilo que van ser anulados, en vez de por unha completa eliminaci\u00f3n de grupos metilo. A metilaci\u00f3n do ADN elim\u00ednase normalmente durante a formaci\u00f3n do cigoto e restabl\u00e9cese por medio de sucesivas divisi\u00f3ns celulares durante o desenvolvemento. As modificaci\u00f3ns na metilaci\u00f3n que regulan a expresi\u00f3n x\u00e9nica son xeralmente herdables por medio da divisi\u00f3n mit\u00f3tica. Parte da metilaci\u00f3n pode herdarse tam\u00e9n a trav\u00e9s de divisi\u00f3ns mei\u00f3ticas que orixinan os \u00f3vulos e espermatozoides, o que ten como resultado a impronta xen\u00f3mica. A metilaci\u00f3n do ADN suprime a expresi\u00f3n de xenes retrovirais end\u00f3xenos e outros segmentos nocivos de ADN que se incorporaron ao xenoma do h\u00f3spede no decurso do tempo. A metilaci\u00f3n do ADN tam\u00e9n constit\u00fae a base da estrutura da cromatina, o cal permite que unha c\u00e9lula se transforme en m\u00faltiples \u00f3rganos ou realice diferentes funci\u00f3ns. A metilaci\u00f3n do ADN xoga un papel crucial no desenvolvemento de case todos os tipos de cancro.\nA metilaci\u00f3n do ADN na posici\u00f3n 5 da citosina ten o efecto espec\u00edfico de reducir a expresi\u00f3n x\u00e9nica e atopouse en todos os vertebrados que se examinaron. En c\u00e9lulas som\u00e1ticas adultas (c\u00e9lulas non reprodutoras), A metilaci\u00f3n do ADN ocorre tipicamente no contexto do dinucle\u00f3tido CpG; a metilaci\u00f3n non-CpG \u00e9 com\u00fan en c\u00e9lulas nai embrionarias, e tam\u00e9n se atopou no desenvolvemento neural.\nEn mam\u00edferos.\nNos mam\u00edferos entre o 60% e o 90% de todos os dinucle\u00f3tidos CpGs est\u00e1n metilados. Co tempo, os residuos de C metilados espontaneamente desam\u00ednanse para formar residuos de T; por tanto, os dinucle\u00f3tidos CpG desam\u00ednanse establemente a dinucle\u00f3tidos TpG, o cal se pon en evidencia pola subrepresentaci\u00f3n de dinucle\u00f3tidos CpG no xenoma humano (aparecen s\u00f3 co 21% da frecuencia esperada). (Por outra parte, a desaminaci\u00f3n espont\u00e1nea de residuos de C non metilados d\u00e1 lugar a residuos de U, un cambio que \u00e9 rapidamente reco\u00f1ecido e reparado pola c\u00e9lula.)\nA metilaci\u00f3n do ADN ten como diana diferentes \u00e1reas do xenoma en diferentes organismos, e ten funci\u00f3ns diferentes. Por exemplo, o patr\u00f3n de metilaci\u00f3n do ADN en mam\u00edferos ten xeralmente unha distribuci\u00f3n uniforme polos sitios CpG (con excepci\u00f3ns). Por\u00e9n, en invertebrados obs\u00e9rvase o contrario: os patr\u00f3ns de metilaci\u00f3n CpG est\u00e1n agrupados en \"clusters\".\nAs CpGs non metiladas est\u00e1n a mi\u00fado agrupadas en grupos chamados \"illas CpG\", as cales est\u00e1n presentes nas rexi\u00f3ns reguladoras 5' de moitos xenes. En moitos procesos de enfermidades, como o cancro, as illas CpG do promotor do xene adquiren unha hipermetilaci\u00f3n anormal, o cal ten como resultado un silenciamento transcricional que poden herdar as c\u00e9lulas fillas resultantes da divisi\u00f3n celular. As alteraci\u00f3ns da metilaci\u00f3n do ADN consid\u00e9ranse un importante compo\u00f1ente do desenvolvemento do cancro. A hipometilaci\u00f3n, en xeral, orix\u00ednase antes e est\u00e1 ligada \u00e1 inestabilidade cromos\u00f3mica e perda de impronta, mentres que a hipermetilaci\u00f3n est\u00e1 asociada cos promotores e pode orixinarse secundariamente ao silenciamento dun xene (supresor de oncoxene), e poder\u00eda ser unha diana da terapia epixen\u00e9tica.\nA metilaci\u00f3n do ADN pode afectar \u00e1 transcrici\u00f3n de xenes e dous modos. Primeiro, a propia metilaci\u00f3n do ADN pode impedir fisicamente a uni\u00f3n de factores proteicos transcricionais do xene, e en segundo lugar, e probablemente m\u00e1is importante, ao ADN metilado poden unirse prote\u00ednas chamadas prote\u00ednas de dominio de uni\u00f3n a metil-CpG (MBDs). Despois, as prote\u00ednas MBD recrutan prote\u00ednas adicionais no locus, como poden ser histona desacetilases e outras prote\u00ednas remodeladoras da cromatina que poden modificar as histonas, que dese xeito forman unha cromatina compacta e inactiva denominada heterocromatina. Este v\u00ednculo entre a metilaci\u00f3n do ADN e a estrutura da cromatina \u00e9 moi importante. En concreto, a perda de MBD 2 (MeCP2) foi implicada na s\u00edndrome ded Rett; e a MBD2 funciona como mediadora no silenciamento transcricional de xenes hipermetilados no cancro.\nAs investigaci\u00f3ns realizadas suxiren que nos humanos a memoria de almacenamento a longo prazo pode ser regulada pola metilaci\u00f3n do ADN.\nOs niveis de metilaci\u00f3n do ADN poden utilizarse para estimar a idade, xa que son un reloxo biol\u00f3xico en humanos e chimpanc\u00e9s.\nNo cancro.\nA metilaci\u00f3n do ADN \u00e9 un importante regulador da transcrici\u00f3n de xenes e hai moitas probas que demostran que os xenes con altos niveis de 5-metilcitosina nas s\u00faas rexi\u00f3ns promotoras son silenciosos transcricionalmente, e que a metilaci\u00f3n do ADN se acumula gradualmente durante o silenciamento x\u00e9nico a longo prazo. A metilaci\u00f3n do ADN \u00e9 esencial durante o desenvolvemento embrionario, e nas c\u00e9lulas som\u00e1ticas, os patr\u00f3ns de metilaci\u00f3n do ADN transm\u00edtense xeralmente \u00e1s c\u00e9lulas fillas con gran fidelidade. Os patr\u00f3ns de metilaci\u00f3n do ADN anormais (hipermetilaci\u00f3n e hipometilaci\u00f3n comparadas coas do tecido normal) foron asociadas con gran n\u00famero de tumores malignos humanos. A hipermetilaci\u00f3n aparece tipicamente nas illas CpG na rexi\u00f3n promotora e est\u00e1 asociado coa inactivaci\u00f3n de xenes. Un nivel m\u00e1is baixo de metilaci\u00f3n no ADN de leucocitos est\u00e1 asociado con moitos tipos de cancro. A hipometilaci\u00f3n global foi tam\u00e9n implicada no desenvolvemento e progresi\u00f3n de cancros por medio de diferentes mecanismos. Tipicamente, hai hipermetilaci\u00f3n de xenes supresores de tumores e hipometilaci\u00f3n de oncoxenes.\nNa aterosclerose.\nAs modificaci\u00f3ns epixen\u00e9ticas como a metilaci\u00f3n do ADN foron implicadas en doenzas cardiovasculares, como a aterosclerose. En modelos animais de aterosclerose, o tecido vascular e c\u00e9lulas sangu\u00edneas como as monomorfonucleares mostran unha hipermetilaci\u00f3n gobal con \u00e1reas de hipermetilaci\u00f3n espec\u00edficas de xenes. Os polimorfismos na metilaci\u00f3n do ADN poden utilizarse como un biomarcador temper\u00e1n da aterosclerose, xa que aparecen antes de que se se observen as lesi\u00f3ns, o cal pode servir como unha ferramenta para a detecci\u00f3n temper\u00e1 e prevenci\u00f3n do risco.\nDous dos tipos celulares afectados por polimorfismos na metilaci\u00f3n do ADN son os monocitos e os linfocitos, os cales sofren unha hipometilaci\u00f3n global. Un mecanismo que se propuxo que est\u00e1 na base desta hipometilaci\u00f3n global \u00e9 que os niveis elevados de homociste\u00edna causan hiperhomocisteinemia, que \u00e9 un factor co\u00f1ecido de risco nas doenzas cardiovasculares. Os niveis plasm\u00e1ticos altos de homociste\u00edna inhiben as ADN metiltransferases, o que causa hipometilaci\u00f3n. A hipometilaci\u00f3n do ADN afecta a xenes que alteran a proliferaci\u00f3n de c\u00e9lulas musculares lisas, causan a disfunci\u00f3n das c\u00e9lulas endoteliais, e incrementan os mediadores inflamatorios, todos os cales son esenciais na formaci\u00f3n de lesi\u00f3ns aterosclet\u00f3ticas. Os niveis altos de homociste\u00edna tam\u00e9n te\u00f1en como resultado a hipermetilaci\u00f3n de illas CpG na rexi\u00f3n promotora do xene do receptor de estr\u00f3xenos alfa (ER\u03b1), o que causa a s\u00faa regiulaci\u00f3n \u00e1 baixa. O ER\u03b1 protexe contra a aterosclerose debido \u00e1 s\u00faa acci\u00f3n como supresor do crecemento, causando que as c\u00e9lulas musculares lisas prmanezan en estado quiescente. A hipermetilaci\u00f3n do promotor do xene do ER\u03b1 permite as\u00ed que as c\u00e9lulas musculares lisas da \u00edntima do vaso sangu\u00edneo proliferen excesivamente e contrib\u00faan ao desenvolvemento da lesi\u00f3n ateroscler\u00f3tica.\nOutro xene que experimenta cambios na s\u00faa metilaci\u00f3n na aterosclerose \u00e9 o do transportador de monocarboxilatos (MCT3), que produce unha prote\u00edna responsable do transporte de lactato e corpos cet\u00f3nicos ao exterior de moitos tipos de c\u00e9lulas, como as c\u00e9lulas musculares lisas vasculares. Nos pacientes de aterosclerose obs\u00e9rvase un aumento na metilaci\u00f3n das illas CpG no ex\u00f3n 2 do xene, o que fai decrecer a expresi\u00f3n da prote\u00edna MCT3. A regulaci\u00f3n \u00e1 baixa do MCT3 afecta ao transporte de lactato, e incrementa significativamente a proliferaci\u00f3n de c\u00e9lulas musculares lisas, o cal contrib\u00fae \u00e1 lesi\u00f3n ateroscler\u00f3tica. Un experimento ex vivo utilizando o axente desmetilante decitabina (5-aza-2 -desoxicitidina) induciu a expresi\u00f3n de MCT3 de maneira dependente da dose, porque todos os sitios hipermetilados na illa CpG do ex\u00f3n 2 quedaron desmetilados despois do tratamento. Isto fai pensar que pode servir como un novo axente terap\u00e9utico para tratar a aterosclerose, a\u00ednda que non se realizaron polo momento estudos en humanos.\nNo envellecemento.\nUn estudo lonxitudinal de irm\u00e1ns xemelgos atopou que entre as idades de 5 a 10 anos, hab\u00eda unha diverxencia nos patr\u00f3ns de metilaci\u00f3n debido a influencias ambientais e non xen\u00e9ticas. Hai unha perda global de metilaci\u00f3n do ADN a medida que envellecemos. Por\u00e9n, alg\u00fans xenes vanse hipermetilando coa idade, entre os que est\u00e1n os xenes do receptor de estr\u00f3xenos, p16, e do IGF-2. Os reloxos biol\u00f3xicos como os reloxos epixen\u00e9ticos, son uns prometedores biomarcadores do envellecemento.\nNo exercicio.\nO exercicio de grande intensidade causa unha reduci\u00f3n na metilaci\u00f3n do ADN no m\u00fasculo esquel\u00e9tico. A metilaci\u00f3n do promotor dos xenes PGC-1\u03b1 e PDK4 red\u00facese inmediatamente despois de realizar exercicio de grande intensidade, mentres que a metilaci\u00f3n do PPAR-\u03b3 non se reduce ata tres horas despois de realizado o exercicio. Ao contrario, seis meses despois do exercicio en homes de mediana idade previamente sedentarios o resultado foi un incremento na metilaci\u00f3n no tecido adiposo.\nADN metiltransferases.\nEn c\u00e9lulas de mam\u00edfero, a metilaci\u00f3n do ADN d\u00e1se principalmente na posici\u00f3n C5 dos dinucle\u00f3tidos CpG e l\u00e9vase a cabo por medio de d\u00faas grandes clases de actividades encim\u00e1ticas: metilaci\u00f3n de mantemento e metilaci\u00f3n \"de novo\".\nA actividade de metilaci\u00f3n de mantemento \u00e9 necesaria para preservar a metilaci\u00f3n do ADN despois de cada ciclo de replicaci\u00f3n celular. Sen as ADN metiltransferases (DNMT), a maquinaria de replicaci\u00f3n producir\u00eda febras fillas non metiladas e, co tempo, isto orixinar\u00eda unha desmetilaci\u00f3n pasiva. A DNMT1 \u00e9 a metiltransferase de mantemento proposta que \u00e9 responsable de copiar os patr\u00f3ns de metilaci\u00f3n do ADN nas febras fillas durante a replicaci\u00f3n do ADN. Os modelos de ratos nos que se fixo unha deleci\u00f3n de ambas as copias da DNMT1 son letais na etapa embrional aproximadamente ao 9\u00ba d\u00eda, debido a que c\u00f3mpre a actividade da DNMT1 para o desenvolvemento en c\u00e9lulas de mam\u00edferos.\nCrese que a DNMT3a e a DNMT3b son as metiltransferases \"de novo\" que establecen os patr\u00f3ns de metilaci\u00f3n no desenvolvemento temper\u00e1n. A DNMT3L \u00e9 unha prote\u00edna que \u00e9 hom\u00f3loga da outra DNMT3s mais non ten actividade catal\u00edtica. En vez diso, a DNMT3L axuda \u00e1s metiltransferases \"de novo\" ao incrementar as s\u00faas afinidades polo ADN e estimular as s\u00faas actividades Finalmente, identificouse a DNMT2 (TRDMT1) como un hom\u00f3logo da ADN metiltransferase, que cont\u00e9n os 10 motivos de secuencia com\u00fans a todas as ADN metiltransferases; por\u00e9n, a DNMT2 (TRDMT1) non metila o ADN sen\u00f3n que metila a citosina-38 no bucle anticod\u00f3n do ARN de transferencia do \u00e1cido asp\u00e1rtico.\nComo moitos xenes supresores de tumores son silenciados pola metilaci\u00f3n do ADN durante a carcinox\u00e9nese, houbo intentos de facer re-expresar estes xenes inhibindo as DNMTs. A 5-aza-2'-desoxicitidina (decitabina) \u00e9 un an\u00e1logo de nucle\u00f3sido que inhibe DNMTs ao atrapalas nun complexo covalente sobre o ADN ao impedir o paso de \u03b2-eliminaci\u00f3n da cat\u00e1lise, o que ten como resultado a degradaci\u00f3n do encima. Con todo, para que a decitabina estea activa, debe ser incorporada no ADN da c\u00e9lula, o cal pode causar mutaci\u00f3ns nas c\u00e9lulas fillas se a c\u00e9lula non more. Ademais, a decitabina \u00e9 t\u00f3xica para a medula \u00f3sea, o cal limita o tama\u00f1o da s\u00faa fiestra terap\u00e9utica. Estes inconvenientes levaron ao desenvolvemento de terapias de ARN antisentido que te\u00f1en como diana as DNMTs ao degradar os seus ARNms e impedir a s\u00faa traduci\u00f3n. Por\u00e9n, non est\u00e1 claro se abonda simplemente con tomar como diana a DNMT1 para reactivar os xenes supresores de tumores silenciados pola metilaci\u00f3n do ADN.\nEn plantas.\nFix\u00e9ronse importantes progresos na comprensi\u00f3n da metilaci\u00f3n do ADN estudando a planta modelo \"Arabidopsis thaliana\". A metilaci\u00f3n do ADN en plantas \u00e9 diferente da que presentan os mam\u00edferos: mentres que en mam\u00edferos ocorre principalmente no nucle\u00f3tido citosina en sitios CpG, en plantas a citosina pode ser metilada en sitios CpG, CpHpG, e CpHpH, onde H representa calquera nucle\u00f3tido ag\u00e1s guanina. En conxunto, o ADN de \"Arabidopsis\" est\u00e1 moi metilado, e as an\u00e1lises de espectrometr\u00eda de masas estimaron que un 14% das citosinas est\u00e1n modificadas.\nOs principais encimas ADN metiltransferases de \"Arabidopsis\", que transfiren e unen covalentemente grupos metilo ao ADN son DRM2, MET1, e CMT3. Tanto a prote\u00edna DRM2 coma a MET1 comparten unha homolox\u00eda significativa coas metiltransferases de mam\u00edferos DNMT3 e DNMT1, respectivamente, mentres que a prote\u00edna CMT3 \u00e9 exclusiva do reino das plantas. Dist\u00ednguense d\u00faas clases de ADN metilases: 1) a clase \"de novo\", ou encimas que xeran novas marcas de metilaci\u00f3n no ADN; e 2) a clase de mantemento, que comprende encimas que reco\u00f1ecen as marcas de metilaci\u00f3n na febra parental do ADN e transfiren a nova metilaci\u00f3n \u00e1s febras fillas durante a replicaci\u00f3n do ADN. A DRM2 \u00e9 o \u00fanico encima que foi considerado unha ADN metiltransferase \"de novo\". A DRM2, xunto coa MET1 e CMT3 est\u00e1 implicada no mantemento das marcas de metilaci\u00f3n durante a replicaci\u00f3n do ADN. Nas plantas expr\u00e9sanse outras ADN metiltransferases pero non se co\u00f1ece a s\u00faa funci\u00f3n (ver a Chromatin Database).\nNon est\u00e1 claro como fai a c\u00e9lula para determinar a localizaci\u00f3n da metilaci\u00f3n do ADN \"de novo\", pero a evidencia suxire que, na determinaci\u00f3n de moitas (a\u00ednda que non todas) as localizaci\u00f3n est\u00e1 implicada a metilaci\u00f3n do ADN ARN dirixida (RdDM). Nesta RdDM, prod\u00facense transcritos de ARN espec\u00edficos a partir dun molde do ADN xen\u00f3mico, e este ARN forma estruturas secundarias que son mol\u00e9culas de ARN bicatenarias. Os ARNs bicatenarios, por medio das v\u00edas dos ARN interferentes pequenos (siRNA) ou dos microARNs (miRNA), dirixen a metilaci\u00f3n do ADN \"de novo\" na localizaci\u00f3n xen\u00f3mica orixinal que produciu o ARN. Este tipo de mecanismo crese que \u00e9 importante na defensa celular contra os virus de ARN ou transpos\u00f3ns, que poden formar ambos con frecuencia un ARN bicatenario que pode ser mutax\u00e9nico para o xenoma do h\u00f3spede. Ao metilar as s\u00faas localizaci\u00f3ns xen\u00f3micas, e por medio dun mecanismo mal comprendido, quedan \"apagados\" e xa non est\u00e1n activos nas c\u00e9lulas, o que protexe o xenoma do seu efecto mutax\u00e9nico.\nEn fungos.\nMoitos fungos te\u00f1en baixos niveis (do 0,1 ao 0,5%) de metilaci\u00f3n da citosina, mentres que outros fungos te\u00f1en ata o 5 % do seu xenoma metilado. Este vallor parece variar entre especies e entre illados da mesma especie. Hai tam\u00e9n indicios de que a metilaci\u00f3n do ADN pode estar implicada no control espec\u00edfico de estado da expresi\u00f3n x\u00e9nica en certos fungos. Por\u00e9n, a un l\u00edmite de detecci\u00f3n de 250 attomoles usando espectrometr\u00eda de masas ultrasensible non se puido confirmar isto en especies de l\u00e9vedos unicelulares como \"Saccharomyces cerevisiae\" ou \"Schizosaccharomyces pombe\", o que indica que os l\u00e9vedos non pos\u00faen esta modificaci\u00f3n do ADN.\nA\u00ednda que os l\u00e9vedos de xemaci\u00f3n (\"Saccharomyces\") e nos de fisi\u00f3n (\"Schizosaccharomyces\") non te\u00f1en unha metilaci\u00f3n do ADN detectable, o fungo filamentoso modelo \"Neurospora crassa\" presenta un sistema de metilaci\u00f3n ben caracterizado. En \"Neurospora\" a metilaci\u00f3n \u00e9 controlada por varios xenes e as mutaci\u00f3ns da ADN metiltransferase \"dim-2\", eliminan toda a metilaci\u00f3n do ADN pero non afectan ao cecemento ou reproduci\u00f3n sexual.\nA\u00ednda que o xenoma de \"Neurospora\" ten moi pouco ADN repetitivo, a metade da metilaci\u00f3n ten lugar no seu ADN repetitivo inclu\u00edndo restos de transpos\u00f3ns e o ADN centrom\u00e9rico. A capacidade de avaliar outros importantes fen\u00f3menos no fondo xen\u00e9tico deficiente en ADN metilase fai de \"Neurospora\" un importante sistema no cal se pode estudar a metilaci\u00f3n do ADN.\nEn insectos.\nA metilaci\u00f3n de ADN funcional descubriuse nas abellas mel\u00edferas. As marcas de metilaci\u00f3n do ADN est\u00e1n principalmente no corpo do xene, e a opini\u00f3n actual sobre a funci\u00f3n da metilaci\u00f3n do ADN \u00e9 que realiza unha regulaci\u00f3n x\u00e9nica por medio de splicing alternativo \n\"Drosophila melanogaster\" pos\u00fae s\u00f3 un nivel moi baixo de metilaci\u00f3n do ADN que \u00e9 demasiado baixo para poder ser estudado por m\u00e9todos como a secuenciaci\u00f3n de bisulfito. Takayama et al. desenvolveron un m\u00e9todo sensible que lles permitiu descubrir que os patr\u00f3ns da secuencia de ADN do xenoma da mosca que se asocian coa metilaci\u00f3n son moi diferentes dos que presentan os humanos ou outros animais ou plantas estudados ata agora. A metilaci\u00f3n do xenoma en \"D. melanogaster\" atopouse en curtos motivos espec\u00edficos (concentrada en motivos de secuencia de 5 bases espec\u00edficas que son ricos en CA e CT pero escasos en guanina) e \u00e9 independente da actividade da DNMT2. Usando a espectroscopia de masas de alta sensibilidade, Zhang et al. demostraron a presenza de niveis baixos (do 0,07%) pero significativos de metilaci\u00f3n da adenina durante os estadios iniciais da embriox\u00e9nese de \"Drosophila\".\nEn bacterias.\nA metilaci\u00f3n da adenina ou citosina forma parte do sistema de restrici\u00f3n-modificaci\u00f3n de moitas bacterias, nas cales se metilan periodicamente secuencias de ADN espec\u00edficas por todo o xenoma. As metilases son encimas que reco\u00f1ecen unha secuencia espec\u00edfica e metilan unha das bases situadas dentro da secuencia ou preto desa secuencia. Os ADNs alleos (que non est\u00e1n metilados desa maneira) que se intrducen na c\u00e9lula son degradados e clivados por encimas de restrici\u00f3n espec\u00edficos de secuencia. O ADN bacteriano xen\u00f3mico non \u00e9 reco\u00f1ecido por estes encimas de restrici\u00f3n. A metilaci\u00f3n do ADN nativo act\u00faa como unha especie de sistema inmunitario primitivo, que lles permite \u00e1s bacterias autoprotexerse das infecci\u00f3ns por virus bacteri\u00f3fagos.\nA ADN adenina metilase de \"E. coli\" (Dam) \u00e9 un encima de ~32 kDa que non pertence a un sistema de restrici\u00f3n-modificaci\u00f3n. A secuencia de reco\u00f1ecemento diana da dam de \"E. coli\" \u00e9 GATC, xa que a metilaci\u00f3n ten lugar na posici\u00f3n N6 da adenina desta secuencia (G meATC). Os tres pares de bases que flanquean cada lado deste sitio tam\u00e9n infl\u00faen na uni\u00f3n ADN\u2013Dam. A Dam exerce controis esenciais nos procesos bacterianos, inclu\u00edndo a reparaci\u00f3n por falta de complementariedade de bases, a temporalizaci\u00f3n da replicaci\u00f3n do ADN, e a expresi\u00f3n x\u00e9nica. Como resultado da replicaci\u00f3n do ADN, o status dos sitios GATC no xenoma de \"E. coli\" cambia de estar completamente metilado a estar hemimetilado. Isto d\u00e9bese a que a adenina introducida na nova febra de ADN non est\u00e1 metilada. A remetilaci\u00f3n prod\u00facese nun lapso de 2 a 4 segundos, durante o cal se reparan os erros de replicaci\u00f3n na nova febra. A metilaci\u00f3n, ou a s\u00faa ausencia, \u00e9 o marcador que utiliza o aparato de repaaci\u00f3n da c\u00e9lula para diferenciar entre a febra molde e a febra nacente nova. Comprobouse que a alteraci\u00f3n da actividade da Dam nas bacterias d\u00e1 lugar a un incremento na taxa de mutaci\u00f3n espont\u00e1nea. Nos mutantes dam que tam\u00e9n carecen doutros determinados encimas de reparaci\u00f3n do ADN a viabilidade bacteriana est\u00e1 comprometida, e neles atop\u00e1tronse m\u00e1is evidencias do papel da Dam na reparaci\u00f3n do ADN.\nUnha rexi\u00f3n do ADN que permanece hemimetilada durante m\u00e1is tempo \u00e9 a orixe de replicaci\u00f3n, que ten unha abundancia de sitios GATC. Isto \u00e9 esencial no mecanismo bacteriano que temporaliza a replicaci\u00f3n do ADN. A prote\u00edna SeqA \u00fanese \u00e1 orixe de replicaci\u00f3n, secuestr\u00e1ndoa e impedindo as\u00ed a metilaci\u00f3n. Como as orixes de replicaci\u00f3n hemimetiladas son inactivas, este mecanismo limita a replicaci\u00f3n do ADN a s\u00f3 unha vez por cada ciclo celular.\nA expresi\u00f3n de certos xenes, como por exemplo os que codifican a expresi\u00f3n de pili en \"E. coli\", \u00e9 regulada pola metilaci\u00f3n de sitios GATC na rexi\u00f3n promotora do oper\u00f3n do xene. As condici\u00f3ns ambientais das c\u00e9lulas xusto despois de rematar a replicaci\u00f3n do ADN determinan se se bloquea a metilaci\u00f3n pola Dam dunha rexi\u00f3n proximal ou distal con respecto \u00e1 rexi\u00f3n promotora do xene. Unha vez que se creou o patr\u00f3n de metilaci\u00f3n, a transcrici\u00f3n do xene do pilus est\u00e1 bloqueada na posici\u00f3n de encendido ou apagado ata que o ADN se replica outra vez. En \"E. coli\", estes oper\u00f3ns de pili te\u00f1en importantes funci\u00f3ns na virulencia en infecci\u00f3ns do tracto urinario.\nPor outra parte, a ADN citosina metilase ten como diana os sitios CCAGG e CCTGG para metilar a citosina na posici\u00f3n C5 (C meC(A/T) GG). Outro encima metilase, EcoKI, causa a metilaci\u00f3n de adeninas nas secuencias AAC(N6)GTGC e GCAC(N6)GTT.\nClonaci\u00f3n molecular.\nA maior\u00eda das cepas utilizadas polos bi\u00f3logos moleculares son derivadas de \"E. coli\" K-12, e pos\u00faen tanto metilases Dam coma Dcm, pero disponse comercialmente de cepas que son dam-/dcm- (carecen da actividade de ambas as metilases). De feito, \u00e9 posible desmetilar o ADN extra\u00eddo de cepas dam+/dcm+ transform\u00e1ndoas en cepas dam-/dcm-. Isto axuda a dixerir as secuencias que non son reco\u00f1ecidas por encimas de restrici\u00f3n sensibles \u00e1 metilaci\u00f3n.\nO encima de restrici\u00f3n DpnI pode reco\u00f1ecer os sitios 5'-GmeATC-3' e dixerir o ADN metilado. Como ese \u00e9 un motivo curto, aparece frecuentemente en secuencias por casualidade, e o seu uso principal en investigaci\u00f3n \u00e9 degradar ADNs molde despois de PCRs (os produtos de PCR carecen de metilaci\u00f3n, xa que na reacci\u00f3n non est\u00e1n presentes metilases). De xeito similar, alg\u00fans encimas de restrici\u00f3n comerciais son sensibles \u00e1 metilaci\u00f3n nos seus sitios de restrici\u00f3n cognados, e deben, como se mencionou antes, utilizarse sobre ADN pasado por cepas dam-/dcm- para permitir o corte.\nDetecci\u00f3n.\nA metilaci\u00f3n do ADN pode detectarse utilizando as seguintes probas cient\u00edficas:\nRexi\u00f3ns metiladas diferencialmente (DMRs).\nAs rexi\u00f3ns metiladas diferencialmente (DMRs), son rexi\u00f3ns xen\u00f3micas que presentan diferentes estados de metilaci\u00f3n en diversas mostras biol\u00f3xicas (tecidos, c\u00e9lulas, individuos ou outros), e son consideradas como posibles rexi\u00f3ns funcionais implicadas na regulaci\u00f3n x\u00e9nica transcricional. A identificaci\u00f3n de DMRs en m\u00faltiples tecidos (T-DMRs) proporciona unha visi\u00f3n xeral das diferenzas epixen\u00e9ticas entre tecidos humanos. As DMRs entre mostras de tecidos cancerosos e normais (C-DMRs) demonstran que os cancros te\u00f1en unha metilaci\u00f3n anormal. S\u00e1bese tam\u00e9n que a metilaci\u00f3n do ADN est\u00e1 asociada coa diferenciaci\u00f3n e a proliferaci\u00f3n celular. Moitas DMRs encontr\u00e1ronse en certos estados de desenvolvemento (D-DMRs) e en c\u00e9lulas reprogramadas (R-DMRs). Ademais, hai DMRs intraindividuais (Intra-DMRs) que presentan cambios lonxitudinais na metilaci\u00f3n de ADN global conforme aumenta a idade dun individuo dado. Hai tam\u00e9n DMRs inter-individuais (Inter-DMRs) que te\u00f1en diferentes patr\u00f3ns de metilaci\u00f3n en distintos individuos.\nAs Rexi\u00f3ns Metiladas Diferencialmente Cuantitativas (QDMR, \"Quantitative Differentially Methylated Regions\") son unha estratexia cuantitativa para cuantificar as diferenzas de metilaci\u00f3n e identificar as DMRs en perf\u00eds de metilaci\u00f3n de xenoma completo adaptando a entrop\u00eda de Shannon (https://web.archive.org/web/20151023040525/http://bioinfo.hrbmu.edu.cn/qdmr/). A natureza das QDMR de ser de independentes de plataforma e especie fainas potencialmente aplicables a varios conxuntos de datos de metilaci\u00f3n. Esta aproximaci\u00f3n proporciona unha ferramenta efectiva para a identificaci\u00f3n de alto rendemento das rexi\u00f3ns funcionais implicadas na regulaci\u00f3n epixen\u00e9tica. A QDMR pode utilizarse como unha ferramenta efectiva para a cuantificaci\u00f3n das diferenzas de metilaci\u00f3n e a identificaci\u00f3n de DMRs en mostras m\u00faltiples.\nA an\u00e1lise de conxuntos de xenes (\"gene-set\", tam\u00e9n chamada an\u00e1lise de v\u00edas; xeralmente usando ferramentas como DAVID, GoSeq ou GSEA) est\u00e1 moi nesgada cando se aplica a datos de metilaci\u00f3n de alto rendemento (por exemplo, MeDIP-seq, MeDIP-ChIP, HELP-seq etc.), e por esa raz\u00f3n moitos estudos informaron incorrectamente da hipermetilaci\u00f3n de xenes relacionados co desenvolvemento e a diferenciaci\u00f3n; suxeriuse que isto pode corrixirse usando permutaci\u00f3ns de etiquetas de mostras ou utilizando un modelo estat\u00edstico para controlar as diferenzas nos n\u00fameros de sondas CpG / sitios CpG dirixidas a cada xene.\nPredici\u00f3n por computador.\nA metilaci\u00f3n do ADN pode tam\u00e9n ser detectada por medio de modelos computacionais que usan complexos algoritmos e m\u00e9todos.\nOs modelos computacionais poden facilitar os perf\u00eds globais de metilaci\u00f3n do ADN nos cromosomas, e con frecuencia ditos modelos son m\u00e1is r\u00e1pidos e baratos que outros m\u00e9todos para realizar ensaios biol\u00f3xicos.\nEstes modelos computacionais postos ao d\u00eda incl\u00faen Bhasin, \"et al.\", Bock, \"et al\"., e Zheng, \"et al\".\n&lt;ref name=\"10.1186/1755-8794-6-S1-S13\"&gt;&lt;/ref&gt;\nXunto cos ensaios biol\u00f3xicos, estes m\u00e9todos facilitan enormemente a an\u00e1lise da metilaci\u00f3n do ADN."}
{"id": "323905", "revid": "98629", "url": "https://gl.wikipedia.org/wiki?curid=323905", "title": "CG-1.5", "text": "O corredor CG-1.5 \u00e9 unha v\u00eda de altas prestaci\u00f3ns e variante de poboaci\u00f3ns que une a autov\u00eda AG-56 en Bri\u00f3n coa nova ponte sobre a r\u00eda de Noia (estrada AC-549), con sa\u00edda \u00e1 estrada AC-550 na parroquia de Barro (Noia), ao car\u00f3n da desembocadura do r\u00edo Tambre, sendo unha alternativa \u00e1 estrada AC-543. Ten unha lonxitude de 16,85\u00a0km. \u00c9 propiedade da Conseller\u00eda de Infraestruturas e Mobilidade da Xunta de Galicia.\nHistoria.\nA obra iniciouse en 2003 como parte do Plan Galicia, para dar unha alternativa \u00e1 estrada AC-543 e unir Santiago de Compostela coa r\u00eda de Muros e Noia. En primeiro lugar constru\u00eduse a autov\u00eda AG-56, que une a zona do Rial (Conxo) enlazando coa autoestrada AP-9 no km 75 con Gontade (Os \u00c1nxeles), logo de 12\u00a0km.\nEn xu\u00f1o de 2009, co PP acabado de chegar \u00e1 Xunta de Galicia tan s\u00f3 tres meses antes, retomouse o proxecto do corredor cun novo trazado, estimando que estar\u00eda rematado a finais de 2011. Este viario e unha nova ponte sobre a r\u00eda, que fora promesa electoral durante a campa\u00f1a, xa se prometera nos \u00faltimos tempos de goberno de Manuel Fraga.\nO 5 de outubro de 2010 abriuse un primeiro tramo do corredor de 9,3\u00a0km (que une as localidades de Bri\u00f3n e Martelo), sendo inaugurado polo presidente da Xunta de Galicia, Alberto N\u00fa\u00f1ez Feij\u00f3o, que auguraba que cando rematase a obra (estimada en 2012), se desdobrar\u00eda en autov\u00eda.\nO 16 de febreiro de 2011 inaugurouse o segundo tramo, facendo un custo total de 86,9 mill\u00f3ns de euros toda a obra do corredor, sumados aos 100 mill\u00f3ns que custou a autov\u00eda AG-56. Neste tempo, augurouse o desdobramento en autov\u00eda para 2015. Neste momento o final do corredor at\u00f3pase na estrada AC-550, na parroquia de Barro (Noia), a falta de que se remate a ponte sobre a r\u00eda e o seu empalme (AC-549).\nFinalmente, o 4 de xullo de 2014 inaugurouse a nova ponte sobre a r\u00eda de Noia e a s\u00faa conexi\u00f3n co corredor (AC-549), cun percorrido de case 5\u00a0km e un custo de 50 mill\u00f3ns de euros, quedando as\u00ed rematada a variante.\nAccidentes.\nO 3 de decembro de 2012 chocaron frontolateralmente dous veh\u00edculos \u00e1 altura da parroquia de Urdilde (Rois), tendo que ser excarceradas tres persoas. Non houbo v\u00edtimas mortais.\nO 15 de novembro de 2014 produciuse un aparatoso accidente con 4 v\u00edtimas mortais, logo de que dous veh\u00edculos colisionaran frontalmente nunha xornada de chuvia intensa. A ra\u00edz deste accidente, a Xunta incrementou as medidas de seguridade coa instalaci\u00f3n de balizas e paneis informativos.\nO 20 de setembro de 2022 colisionaron de xeito frontal dous veh\u00edculos no quil\u00f3metro 27, \u00e1 altura da parroquia de Roo (Noia). Houbo d\u00faas v\u00edtimas mortais e un ferido grave, logo de que un dos dous veh\u00edculos invadise o carril contrario. Ademais, un terceiro veh\u00edculo viuse implicado, con dous feridos leves.\nDesdobramento en autov\u00eda.\nLogo do accidente de 2014, abriuse o debate entre asociaci\u00f3ns de empresarios de axilizar o desdobramento do viario en autov\u00eda. Por\u00e9n, a Xunta alegaba, mediante declaraci\u00f3ns do vicepresidente Alfonso Rueda, que isto far\u00edase \"sempre e cando se dean unhas condici\u00f3ns obxectivas de falta de seguridade ou se o volume de tr\u00e1fico se incrementa ata os dez mil veh\u00edculos diarios\", cousa que non se produc\u00eda. Con todo, datos oficiais da Consellar\u00eda sinalan que os 10.000 veh\u00edculos diarios sup\u00e9ranse nas datas estivais, e algunhas autov\u00edas nin sequera os alcanzan.\nEn abril de 2015 deuse a co\u00f1ecer o Plan de Medias de Circulaci\u00f3n do ano 2014 (un documento da Administraci\u00f3n auton\u00f3mica que d\u00e1 a co\u00f1ecer o tr\u00e1fico nos seus viarios), no que sinalan unha circulaci\u00f3n media diaria de 9.017 veh\u00edculos polo corredor, o que sup\u00f3n medio millar m\u00e1is ca o ano anterior. Sinala, igualmente, que no ver\u00e1n as cifras poden alcanzar os 13.000 veh\u00edculos ao d\u00eda, con picos de at\u00e9 19.000 algunha fin de semana.\nEn outubro de 2015, co gallo da publicaci\u00f3n da lista de v\u00edas perigosas pola DGT (na que se incl\u00fae o corredor), reavivouse a vella demanda, esta vez polo concello noi\u00e9s, de que se faga o desdobramento en autov\u00eda.\nEn outubro de 2017, nos Orzamentos da comunidade aut\u00f3noma incl\u00faese unha partida de 250.000 euros para a redacci\u00f3n do proxecto de desdobramento do corredor en autov\u00eda, o que permitir\u00eda iniciar as obras en 2019. En abril de 2018 a Axencia Galega de Infraestruturas adxudicou a redacci\u00f3n do proxecto \u00e1 empresa Typsa, T\u00e9cnica y Proyectos. A previsi\u00f3n do executivo auton\u00f3mico \u00e9 que as obras se inicien en 2019. Un ano despois, e logo de tres exercizos seguidos superando os 10.000 veh\u00edculos diarios, as obras carecen de data de inicio.\nEn outubro de 2021, nos Orzamentos s\u00e9guese a inclu\u00edr unha partida de 250.000 euros para o proxecto, pero especif\u00edcase que no ano 2023 investiranse 4 mill\u00f3ns de euros nesta v\u00eda, o que permitir\u00eda comezar o desdobramento do primeiro treito da autov\u00eda entre Gontade (Bri\u00f3n) e Cedofeito (Lousame)."}
{"id": "323906", "revid": "25871", "url": "https://gl.wikipedia.org/wiki?curid=323906", "title": "Parque Nacional Sonfj\u00e4llet", "text": "O Parque nacional Sonfj\u00e4llet at\u00f3pase no oeste de Suecia, na rexi\u00f3n de J\u00e4mtlands L\u00e4n.\nCaracter\u00edsticas.\nO h\u00e1bitat predominante \u00e9 a Taiga e a Tundra. O parque foi creado en 1909 e protexe unha superficie de 10.440 hect\u00e1reas.\nVexetaci\u00f3n e fauna.\nO parque \u00e9 un macizo monta\u00f1oso rodeado por bosques de con\u00edferas, tanto de abetos coma de pi\u00f1eiros. Tam\u00e9n hai bidueiros pubescents (subespecie \"tortuosa\") ou liques, coma o \"cetraria nivalis\", \"cetraria islandica\" e a \"cladonia rangiferina\".\nSanfj\u00e4llet \u00e9 famoso por ser un dos lugares en Europa onde a observaci\u00f3n de osos pardos salvaxes \u00e9 m\u00e1is s\u00ednxela. Mais tam\u00e9n est\u00e1n presentes o alce, o lince com\u00fan e ocasionalmente o glut\u00f3n. As aves son numerosas, salientando o \"Buteo lagopus\", a escribenta nival ou a \"Lagopus muta\"."}
{"id": "323907", "revid": "109597", "url": "https://gl.wikipedia.org/wiki?curid=323907", "title": "Yasmina Reza", "text": "\u00c9velyne Agn\u00e8s Yasmina Reza, co\u00f1ecida como Yasmina Reza, nada en Par\u00eds o 1 de maio de 1959, \u00e9 unha escritora, actriz, cineasta e dramaturga francesa. Os seus pais eran de ascendencia hebrea. En 2000 recibiu o Gran premio de teatro da Academia francesa, en reco\u00f1ecemento a toda a s\u00faa carreira dram\u00e1tica, por ser autora de obras de reco\u00f1ecida prestixio, tales que \"Art\" ou \"Le Dieu du Carnage\"."}
{"id": "323911", "revid": "89787", "url": "https://gl.wikipedia.org/wiki?curid=323911", "title": "Devesa da Rogueira", "text": "A devesa da Rogueira \u00e9 un arboredo galego de interese ambiental que se localiza no concello de Folgoso do Courel, na serra do Courel. Est\u00e1 reco\u00f1ecido como sitio natural de interese tur\u00edstico e at\u00f3pase dentro do ZEC Ancares-Courel.\nCaracter\u00edsticas.\nTen unha extensi\u00f3n aproximada de 30\u00a0km\u00b2, con notable riqueza de fauna e flora, con algunhas especies end\u00e9micas no norte peninsular coma o trit\u00f3n ib\u00e9rico ou a ra patilonga. As\u00ed mesmo, as fragas son refuxio de corzos, gardu\u00f1as, gatos monteses ou leir\u00f3ns.\nNa parte baixa conta cunha vexetaci\u00f3n mediterr\u00e1nea. De igual maneira, \u00e9 posible atopar freixos, faias, teixos, acivros, capudres e bidueiros. Tam\u00e9n forman parte da devesa a Cova do Vello -con augas subterr\u00e1neas- e as grutas do Oso, consideradas un habit\u00e1culo rupestre. En canto \u00e1 minar\u00eda, foi unha fonte importante de chumbo, cobre, ferro e antimonio, se ben no s\u00e9culo XXI s\u00f3 mant\u00e9n a explotaci\u00f3n da lousa.\nTen alg\u00fans cursos fluviais e pequenas lagoas glaciares como a de Lucenza.\nNo ano 2020, obtivo a certificaci\u00f3n outorgada pola entidade FSC (\"Forest Stewardsip Council\" en ingl\u00e9s), pola s\u00faa xesti\u00f3n e conservaci\u00f3n da biodiversidade."}
{"id": "323913", "revid": "52646", "url": "https://gl.wikipedia.org/wiki?curid=323913", "title": "Castrill\u00f3n, A Coru\u00f1a", "text": ""}
{"id": "323916", "revid": "52646", "url": "https://gl.wikipedia.org/wiki?curid=323916", "title": "Agra do Orz\u00e1n", "text": ""}
{"id": "323922", "revid": "12452", "url": "https://gl.wikipedia.org/wiki?curid=323922", "title": "Desastre de 1898", "text": ""}
{"id": "323925", "revid": "35560", "url": "https://gl.wikipedia.org/wiki?curid=323925", "title": "Red Nacional de los Ferrocarriles Espa\u00f1oles", "text": "A Red Nacional de los Ferrocarriles Espa\u00f1oles, m\u00e1is co\u00f1ecida coma RENFE, era o organismo paraestatal espa\u00f1ol de transporte ferroviario existente como tal entre 1941 e 2004. En 2005 dividiuse en Adif, ente xestor das infraestruturas ferroviarias espa\u00f1olas, e Renfe Operadora, compa\u00f1\u00eda que quedou coa explotaci\u00f3n dos ferrocarr\u00eds.\nFoi fundada o 24 de xaneiro de 1941 por mor da nacionalizaci\u00f3n de diversas compa\u00f1\u00edas ferroviarias espa\u00f1olas, entre as que destacaban a Compa\u00f1\u00eda de los Caminos de Hierro del Norte de Espa\u00f1a (1858-1941), a Compa\u00f1\u00eda de los Ferrocarriles de Madrid a Zaragoza y Alicante, M.Z.A, (1856-1941) e a Compa\u00f1\u00eda Nacional de los Ferrocarriles del Oeste e Ferrocarriles Andaluces, xa baixo tutela estatal, desde 1928 e 1936, respectivamente.\nO obxecto da creaci\u00f3n de RENFE foi rehabilitar a rede ferroviaria espa\u00f1ola, gravemente danada como consecuencia da guerra civil, ante a situaci\u00f3n de quebra econ\u00f3mica das empresas ferroviarias que ata ent\u00f3n explotaran a rede. RENFE explotou a rede ferroviaria espa\u00f1ola desde a s\u00faa creaci\u00f3n en r\u00e9xime de monopolio ata o d\u00eda 31 de decembro de 2004.\nA partir da d\u00e9cada dos 70 e principalmente na dos 80, RENFE empezouse a rexer por unha pol\u00edtica de rendibilidade econ\u00f3mica, polo que todas aquelas li\u00f1as que non eran rendibles foron pech\u00e1ndose ao tr\u00e1fico progresivamente. O 1 de xaneiro de 1985 pech\u00e1ronse m\u00e1is de 900\u00a0km de v\u00edas e li\u00f1as. Sirvan como exemplo o Santander-Mediterr\u00e1neo, Andaluc\u00eda-Levante (ferrocarril do Almanzora), o Valladolid-Ariza, a V\u00eda da Prata etc.\nDivisi\u00f3n de Renfe.\nO 1 de xaneiro de 2005 finalizou o monopolio legal de RENFE e a empresa dividiuse en d\u00faas:\nPor mor das novas directivas econ\u00f3micas da Uni\u00f3n Europea, o Estado deb\u00eda abrir a rede ferroviaria \u00e1 competencia, polo que se dispuxo unha nova lexislaci\u00f3n para o sector ferroviario (LSF, Lei 39/2003 do Sector Ferroviario), que en principio deb\u00eda entrar en vigor o 1 de xu\u00f1o de 2004, pero que se atrasou coa asunci\u00f3n do Goberno de Jos\u00e9 Luis Rodr\u00edguez Zapatero ao 1 de xaneiro de 2005.\nO 31 de decembro de 2004, RENFE fusionouse co ent\u00f3n \"Xestor de Infraestruturas Ferroviarias\" (GIF) e, minutos m\u00e1is tarde, o d\u00eda 1 de xaneiro de 2005, a \"Entidade P\u00fablica Empresarial Renfe-Operadora\" desprend\u00edase de RENFE, que a partir dese momento comezou a chamarse \"Entidade P\u00fablica Empresarial Administrador de Infraestruturas Ferroviarias\" (Adif). Renfe Operador especializouse na prestaci\u00f3n de servizos de transporte, mentres que Adif quedou coas funci\u00f3ns de atribuci\u00f3n de capacidades, mantemento e construci\u00f3n de infraestrutura da Rede Ferroviaria de Interese Xeral (RFIG)."}
{"id": "323932", "revid": "55340", "url": "https://gl.wikipedia.org/wiki?curid=323932", "title": "Frederic Soler i Hubert", "text": ""}
{"id": "323934", "revid": "3564", "url": "https://gl.wikipedia.org/wiki?curid=323934", "title": "Castrillo Matajud\u00edos", "text": ""}
{"id": "323935", "revid": "10599", "url": "https://gl.wikipedia.org/wiki?curid=323935", "title": "Chupinazo", "text": ""}
{"id": "323936", "revid": "1131", "url": "https://gl.wikipedia.org/wiki?curid=323936", "title": "The Descent of Man, and Selection in Relation to Sex", "text": "The Descent of Man, and Selection in Relation to Sex \u00e9 un libro escrito por Charles Darwin e publicado en 1871, que se divide en dous temas delimitados: o conxunto de evidencias evolutivas que sit\u00faan ao home dentro dos primates antropomorfos (hoxe hominoideos) e as probas da selecci\u00f3n sexual en diversas clases do reino animal. Nunha terceira parte, m\u00e1is breve, combina ambos os temas tratando a selecci\u00f3n sexual no home.\nContido.\nParte I: Sobre a estirpe do home.\nO autor re\u00fane copiosa informaci\u00f3n sobre as evidencias da filiaci\u00f3n humana \u00e1 unha forma inferior de primates, tanto dende o punto de vista f\u00edsico (embriol\u00f3xico e anat\u00f3mico) e mental (inclu\u00edndo os instintos, as emoci\u00f3ns, a imitaci\u00f3n, atenci\u00f3n, memoria, imaxinaci\u00f3n e raz\u00f3n). Tam\u00e9n tratar\u00e1 o home civilizado e as diferentes razas desde o punto de vista da selecci\u00f3n natural.\nParte II: Selecci\u00f3n sexual.\nNun primeiro cap\u00edtulo (o 8\u00ba da obra), exp\u00f3n os principios te\u00f3ricos deste mecanismo evolutivo, a herdanza, a relaci\u00f3n de sexos, as diferenzas f\u00edsicas entre sexos e os caracteres sexuais secundarios. Como principal manifestaci\u00f3n do dimorfismo sexual, e soporte para diferentes pautas de comportamento entre sexos, nos sucesivos cap\u00edtulos p\u00e1sanse a analizar os caracteres sexuais secundarios dos seguintes animais:\n- Clases inferiores (Moluscos, An\u00e9lidos, Crust\u00e1ceos, Ara\u00f1as e Miri\u00e1podos)\n- Insectos (2 cap\u00edtulos)\n- Peixes, anfibios e r\u00e9ptiles.\n- Aves (4 cap\u00edtulos)\n- Mam\u00edferos (2 cap\u00edtulos)\nParte III: Selecci\u00f3n sexual en canto ao home.\nRepasa os caracteres sexuais secundarios no home e na muller e avanza alg\u00fans aspectos do diferente comportamento dos sexos base\u00e1ndose nos co\u00f1ecementos dos salvaxes. Ab\u00f3rdase tam\u00e9n unha reflexi\u00f3n sobre a selecci\u00f3n sexual nos pobos civilizados, as\u00ed como un repaso das caracter\u00edsticas f\u00edsicas dos sexos en diferentes razas.\nNesta parte incl\u00faense as conclusi\u00f3ns e o resumo xeral da obra.\nRepercusi\u00f3n cient\u00edfica e social.\nA selecci\u00f3n sexual foi ben estabelecida nesta obra, pero iniciouse un debate cient\u00edfico sobre a s\u00faa importancia como mecanismo diferente \u00e1 selecci\u00f3n natural. Un dos principais cr\u00edticos coa selecci\u00f3n sexual como mecanismo diferente da selecci\u00f3n natural foi, curiosamente, un dos principais defensores da selecci\u00f3n natural e do propio darwinismo: Alfred Russel Wallace.\nEn canto ao impacto cient\u00edfico da an\u00e1lise que fai Darwin sobre a evoluci\u00f3n humana, hai que considerar outra obra clave que nun principio o propio autor quer\u00eda inclu\u00edr nesta obra como un cap\u00edtulo m\u00e1is: \"The Expression of Emotions of Man and Animals\". En conxunto, o comportamento humano nunca deixou de ser analizado en termos zool\u00f3xicos e a\u00ednda hoxe \u00e9 un tema que suscita pol\u00e9mica pola complexidade do estudo. Os aspectos f\u00edsicos, anat\u00f3micos, embriol\u00f3xicos, etc. foron ampliados m\u00e1is tarde e o famoso elo perdido entre os neandertais que se co\u00f1ec\u00edan no momento da publicaci\u00f3n do libro, e os hominoideos superiores como o chimpanc\u00e9, non se descubrir\u00edan ata pasada a segunda metade do s\u00e9culo XX cos \"Paranthropus\" e os \"Australopithecus\".\nO impacto social dos aspectos relativos \u00e1 evoluci\u00f3n humana foi dende o rexeitamento por raz\u00f3ns de convicci\u00f3ns tradicionais, o que propiciou a cr\u00edtica a Darwin e \u00e1 s\u00faa escola dende distintos medios, dos que podemos destacar a obra de Mivart como especialmente aceda. Pero tam\u00e9n espertou un apoio por parte de pensadores sociais como Herbert Spencer, ao que Darwin respectaba, que empregaron algunhas ideas desta obra para defender a orde natural nos humanos, especialmente a superioridade duns con respecto a outros, que cadraba moi ben para os intereses colonialistas e para sufocar as pretensi\u00f3ns sociais dos obreiros explotados pola industrializaci\u00f3n. Na s\u00faa \"Autobiograf\u00eda\", Darwin marcar\u00e1 distancias con esta corrente que se deu en chamar darwinismo social.\nEdici\u00f3ns e traduci\u00f3ns.\nHoubo d\u00faas edici\u00f3ns en ingl\u00e9s, a segunda das cales foi a m\u00e1is difundidas e presenta m\u00e1is ilustraci\u00f3ns, algunha delas mellorada polo ilustrador cient\u00edfico T. W. Wood, que xa colaborara con A.R. Wallace no seu libro \"The Malay Archipelago\".\nNon existe traduci\u00f3n ao galego, pero son numerosas as traduci\u00f3ns desta obra a diferentes idiomas e a s\u00faa difusi\u00f3n foi ampla, a\u00ednda que menor que o libro que o precede dentro da mesma tem\u00e1tica e do mesmo autor: \"A orixe das especies\", por ser o que realmente enuncia os principios da evoluci\u00f3n por selecci\u00f3n natural e xa anticipaba o mecanismo da selecci\u00f3n sexual que trata a obra tratada aqu\u00ed. En canto \u00e1 traduci\u00f3n da palabra Descent, escollemos aqu\u00ed estirpe dentro de varias posibilidades, como son: filiaci\u00f3n (ver a nova traduci\u00f3n francesa), li\u00f1axe, ou no mesmo sentido, pero non literalmente, a orixe. O equivalente a esta \u00faltima palabra foi empregada nas traduci\u00f3ns ao castel\u00e1n (\"or\u00edgen\") e ao portugu\u00e9s (\"origem\")."}
{"id": "323938", "revid": "55340", "url": "https://gl.wikipedia.org/wiki?curid=323938", "title": "Cinto de Kuiper", "text": "O Cinto de Kuiper (tam\u00e9n chamado Cinto de Edgeworth-Kuiper) \u00e9 unha \u00e1rea do sistema solar que se estende desde a \u00f3rbita de Neptuno (a 30 UA do Sol) ata 50 UA do Sol.\nA s\u00faa composici\u00f3n \u00e9 semellante \u00e1 do cinto de asteroides, pero \u00e9 moito m\u00e1is grande: 20 veces m\u00e1is ancho e entre 20 e 200 veces m\u00e1is masivo. Igual que o cinto de asteroides, consiste principalmente en corpos pequenos (restos da formaci\u00f3n do Sistema Solar), varios planetas ananos (Plut\u00f3n, Makemake e Haumea) e un bo n\u00famero de planetoides que son posibles . Pero, mentres que os asteroides est\u00e1n compostos fundamentalmente de rocha e metal, os obxectos do cinto de Kuiper est\u00e1n compostos principalmente de vol\u00e1tiles (en forma de \"xeo\"), como metano, amon\u00edaco e auga.\nObxectos.\nOs obxectos do Cinto de Kuiper son co\u00f1ecidos como OCK (KBO polas s\u00faas siglas en ingl\u00e9s, Kuiper Belt Objects) son os planetas menores que se atopan m\u00e1is al\u00f3 de Neptuno (Obxectos Transneptunianos, OTN ou TNO) formando un disco difuso na direcci\u00f3n do plano de xiro do Sistema Solar. Como todos os corpos menores, en funci\u00f3n do seu tama\u00f1o tam\u00e9n podemos distinguir planetas ananos (con tama\u00f1os suficientes para que a gravidade provoque que a s\u00faa forma se aproxime \u00e1 esfera, todos os confirmados no cinto de Kuiper con di\u00e1metros maiores de 1000\u00a0km) e obxectos de tama\u00f1o inferior que non fosen clasificados como cometas.\nOs obxectos clasif\u00edcanse en funci\u00f3n da s\u00faa \u00f3rbita:\n1. Cl\u00e1sicos ou cubewanos (do nome do planeta menor 1992 QB1, primeiro descuberto da s\u00faa clase): son planetas menores con \u00f3rbitas distantes a Neptuno e que non te\u00f1en relaci\u00f3n co seu movemento.\n2. Resonantes: son planetas menores con \u00f3rbitas de per\u00edodos que presentan unha relaci\u00f3n co per\u00edodo neptuniano que se pode expresar como unha fracci\u00f3n de n\u00fameros enteiros, por exemplo 1:2, 2:3... As\u00ed, por exemplo Plut\u00f3n e outros planetas menores presentan unha relaci\u00f3n 2:3, e por ser o primeiro descuberto e mellor co\u00f1ecido Plut\u00f3n, reciben o nome de plutinos.\nDentro do Cinto de Kuiper co\u00f1\u00e9cense varios obxectos cun di\u00e1metro de case ou de m\u00e1is de 1.000\u00a0km (a\u00ednda que existen un alto rango de incerteza): "}
{"id": "323939", "revid": "12452", "url": "https://gl.wikipedia.org/wiki?curid=323939", "title": "Cube\u00fans", "text": ""}
{"id": "323940", "revid": "1576", "url": "https://gl.wikipedia.org/wiki?curid=323940", "title": "Cubewano", "text": "Un cubewano, chamado tam\u00e9n obxecto cl\u00e1sico do cinto de Kuiper (en ingl\u00e9s, \"classical Kuiper belt object\", CKBO), \u00e9 un obxecto transneptuniano que evoluciona no cinto de Kuiper.\nEstes obxectos local\u00edzanse a gran distancia de Neptuno e non est\u00e1n controlados polas forzas gravitacionais nin deste planeta nin doutros. As s\u00faas \u00f3rbitas, non obstante, mant\u00e9\u00f1ense estables por ser case circulares como as dos planetas; a esta similitude cos planetas d\u00e9bese o nome de obxectos \"cl\u00e1sicos\" do cinto de Kuiper. O seu raio de revoluci\u00f3n medio local\u00edzase entre as 42 e as 48 UA. A teor\u00eda da s\u00faa formaci\u00f3n \u00e9 id\u00e9ntica \u00e1 dos planetas, por acreci\u00f3n lenta de materia do disco protoplanetario. Por\u00e9n, a baixa densidade de materia detectada nesa rexi\u00f3n leva a alg\u00fans cient\u00edficos a imaxinar que estes obxectos se formaron m\u00e1is preto do Sol para emigrar posteriormente \u00e1 s\u00faa posici\u00f3n actual, despois da migraci\u00f3n de Neptuno.\nNome.\nO nome \"cubewano\" deriva do primeiro obxecto desta clase, o \"1992 QB1\"; os seguintes obxectos desta clase denomin\u00e1ronse ao principio os QB1-os, e logo \"cubewanos\". En ingl\u00e9s QB-1 pron\u00fanciase /kju:bi w\u028cn/."}
{"id": "323941", "revid": "23204", "url": "https://gl.wikipedia.org/wiki?curid=323941", "title": "Akita Inu", "text": "O Akita o Akita Inu (\u79cb\u7530 \u72ac?) - traducido como \"can de Akita\", \u00e9 unha raza canina orixinaria do Xap\u00f3n, chamada as\u00ed pola prefectura de Akita. \u00d3 inicio foi un can de caza maior e durante xeraci\u00f3ns usouse por parte dos guerreiros do Xap\u00f3n como can de defensa e ataque, e tam\u00e9n para cazar osos. Consid\u00e9rase unha raza \u00e1 parte do Akita americano.\nEn Espa\u00f1a est\u00e1 considerado coma unha raza potencialmente perigosa por Real Decreto.\nHistoria.\nHai constancia da existencia do Akita inu dende hai m\u00e1is de 3000 anos, a\u00ednda que a s\u00faa historia \u00e9 un grande interrogante. O akita inu recibiu varios nomes \u00f3 longo do tempo, dependendo da funci\u00f3n que desempe\u00f1aba. Por este motivo foi chamado \"Matagi-inu\" (can de caza), \"Kurae-inu\" (can de guerra) e \"Odate-inu\" (can de providencia).\nEsta raza era utilizada para a caza de osos, polo seu tama\u00f1o mediano. Non obstante, a partir de 1603, empezou a utilizarse como can de pelexa, e buscando unha raza m\u00e1is grande e agresiva, cruzouse o Akita inu co Tosa Inu ou mast\u00edn ingl\u00e9s. Este feito fixo que perigase a raza pura do Akita inu, e que desaparecesen del moitas caracter\u00edsticas dos cans de tipo Spitz."}
{"id": "323947", "revid": "98629", "url": "https://gl.wikipedia.org/wiki?curid=323947", "title": "Estelle (cantante)", "text": "Estelle Fanta Swaray, nada en Hammershire o 18 de xaneiro de 1980, \u00e9 unha cantante inglesa m\u00e1is co\u00f1ecida como Estelle. A m\u00fasica de Estelle mestura varios estilos musicais como R&amp;B, soul, reggae, grime, hip hop e dance. Tivo un grande \u00e9xito co seu sinxelo \"American Boy\" xunto con Kanye West, acadando o n\u00famero 1 no Reino Unido, e tam\u00e9n coa s\u00faa colaboraci\u00f3n con David Guetta na canci\u00f3n \"One Love\"."}
{"id": "323948", "revid": "23204", "url": "https://gl.wikipedia.org/wiki?curid=323948", "title": "Estelle Fanta Swaray", "text": ""}
{"id": "323949", "revid": "89787", "url": "https://gl.wikipedia.org/wiki?curid=323949", "title": "Conrad Sewell", "text": "Conrad Ignatius Mario Maximilian Sewell, nado en Brisbane o 31 de marzo de 1988, \u00e9 un cantante australiano. Sewell \u00e9 co\u00f1ecido por ser a voz do sinxelo de Kygo \"Firestone\" e polo seu sinxelo \"Start Again\"."}
{"id": "323950", "revid": "23204", "url": "https://gl.wikipedia.org/wiki?curid=323950", "title": "Conrad Ignatius Mario Maximilian Sewell", "text": ""}
{"id": "323951", "revid": "23204", "url": "https://gl.wikipedia.org/wiki?curid=323951", "title": "Jean-Yves Thibaudet", "text": "Jean-Yves Thibaudet, nado en Li\u00f3n o 7 de setembro de 1961, \u00e9 un pianista franc\u00e9s.\nTraxectoria.\nJean-Yves Thibaudet naceu en Li\u00f3n, Francia, de pais m\u00fasicos, mais non profesionais. O seu pai tocaba o viol\u00edn, e a s\u00faa nai, de orixe alem\u00e1, aprendeu a tocar ela soa o piano e foi quen introduciu a Jean-Yves no instrumento.\nThibaudet entrou no Conservatorio de Li\u00f3n con cinco anos, e comezou a estudar seriamente piano con varios mestres destacados. Realizou a s\u00faa primeira interpretaci\u00f3n en p\u00fablico con sete anos. Ga\u00f1ou a medalla de ouro do conservatorio en 1974, cando ti\u00f1a doce anos, e posteriormente entrou no Conservatorio de Par\u00eds, onde estudou con Aldo Ciccolini e Lucette Descaves. Tres anos despois, ga\u00f1ou o primeiro premio do conservatorio, e con 18 anos ga\u00f1ou as audici\u00f3ns de concerto de artistas novos en Nova York."}
{"id": "323953", "revid": "22570", "url": "https://gl.wikipedia.org/wiki?curid=323953", "title": "Alice Sara Ott", "text": "Alice Sara Ott, nada en M\u00fanic en 1988, \u00e9 unha pianista xermano-xaponesa.\nGravaci\u00f3ns.\nOtt ten un contrato de gravaci\u00f3n coa Deutsche Grammophon e entre as s\u00faas gravaci\u00f3ns c\u00f3ntanse:"}
{"id": "323954", "revid": "5863", "url": "https://gl.wikipedia.org/wiki?curid=323954", "title": "L\u00e9o Delibes", "text": "Cl\u00e9ment Philibert L\u00e9o Delibes, nado en Saint-Germain-du-Val o 21 de febreiro de 1836, e finado en Par\u00eds o 16 de xaneiro de 1891, foi un compositor franc\u00e9s de ballets e \u00f3peras. Entre as s\u00faas obras m\u00e1is destacadas at\u00f3panse os ballets \"Copp\u00e9lia\" (1870) e \"Sylvia\" (1876) e as \u00f3peras \"Le roi l'a dit\" (1873) e \"Lakm\u00e9\" (1883).\nBiograf\u00eda.\nEra fillo dun carteiro profesional. A s\u00faa madre era m\u00fasico, e o seu av\u00f3 foi cantante de \u00f3pera. Foi criado sobre todo pola s\u00faa nai e o seu t\u00edo despois da morte do seu pai. En 1871, \u00f3s 35 anos, casou con Leontine Estelle Denainekin. Delibes morreu 20 anos m\u00e1is tarde en 1891, e foi soterrado no Cimeti\u00e8re de Montmartre, Par\u00eds. O seu sobri\u00f1o Fr\u00e9d\u00e9ric foi o av\u00f3 paterno do escritor espa\u00f1ol Miguel Delibes."}
{"id": "323955", "revid": "23204", "url": "https://gl.wikipedia.org/wiki?curid=323955", "title": "Cl\u00e9ment Philibert L\u00e9o Delibes", "text": ""}
{"id": "323956", "revid": "23204", "url": "https://gl.wikipedia.org/wiki?curid=323956", "title": "A orixe do home", "text": ""}
{"id": "323958", "revid": "27155", "url": "https://gl.wikipedia.org/wiki?curid=323958", "title": "Lapi\u00e1s", "text": "Un lapi\u00e1s \u00e9 unha superficie de rocha xeralmente calcaria chea de canles e buracos de dimensi\u00f3ns pequenas ou medianas, separado por tabiques ou paredes de rocha nalg\u00fans casos agudos. As s\u00faas dimensi\u00f3ns son decim\u00e9tricas, inda que en profundidade poden superar a decena de metros. En realidade o lapi\u00e1s var\u00eda entre uns poucos mil\u00edmetros, microlapi\u00e1s, a varios metros. Os lapi\u00e1s aparecen en afloramentos de calcarias e xesos afectados por procesos c\u00e1rsticos e son, polo tanto, formas c\u00e1rsticas elementais."}
{"id": "323959", "revid": "25871", "url": "https://gl.wikipedia.org/wiki?curid=323959", "title": "\u00d3lafur Arnalds", "text": "\u00d3lafur Arnalds, nado en Mosfellsb\u00e6r o 3 de novembro de 1986, \u00e9 un m\u00fasico e compositor island\u00e9s ga\u00f1ador dun premio BAFTA. A m\u00fasica de \u00d3lafur Arnalds mestura os x\u00e9neros ambient, electr\u00f3nica e pop. \u00d3lafur foi bater\u00eda dos grupos de hardcore / metal \"Fighting Shit\" e \"Celestine\", al\u00e9n doutros.\nNo 2009, \u00d3lafur tam\u00e9n creou un proxecto de techno experimental chamado Kiasmos xunto con Janus Rasmussen, procedente do grupo island\u00e9s de electro-pop Bloodgroup."}
{"id": "323962", "revid": "89787", "url": "https://gl.wikipedia.org/wiki?curid=323962", "title": "Jorge Tu\u00f1as", "text": "Jorge Tu\u00f1as Caama\u00f1o, nado na Coru\u00f1a en 1971, \u00e9 un pol\u00edtico galego do PSdeG-PSOE.\nTraxectoria.\nNado na Coru\u00f1a, trasladouse sendo novo a Negreira, onde despois rexentou un estanco. Foi candidato do PSdeG-PSOE nas elecci\u00f3ns municipais de 2007 e foi elixido concelleiro. Logo da dimisi\u00f3n do alcalde Juan Garc\u00eda Fuentes o 7 de setembro de 2009, Tu\u00f1as foi elixido alcalde de Negreira. Nas municipais de 2011 encabezou a candidatura do PSdeG, que foi a lista m\u00e1is votada, pero sen acadar a maior\u00eda absoluta, pasando \u00e1 oposici\u00f3n. Nas municipais de 2015 a do PSdeG foi de novo a lista m\u00e1is votada sen acadar a maior\u00eda absoluta. A abstenci\u00f3n dos dous concelleiros de Ciudadanos, permitiulle a Tu\u00f1as ser elixido alcalde. En abril de 2017 Tu\u00f1as dimitiu como consecuencia de ser acusado pola fiscal\u00eda de apropiarse dun n\u00famero de tel\u00e9fonos m\u00f3biles que eran de propiedade do concello. Foi substitu\u00eddo na alcald\u00eda polo seu compa\u00f1eiro de partido Manuel \u00c1ngel Leis M\u00edguez. En xullo de 2017 resulta finalmente absolto de ditos cargos, polo que volve \u00e1 alcald\u00eda en novembro.\nNas elecci\u00f3ns municipais de 2019 non se presentou \u00e1 alcald\u00eda, encabezando a candidatura Manuel \u00c1ngel Leis M\u00edguez, que finalmente ga\u00f1ou ese posto para o PSdeG."}
{"id": "323963", "revid": "98629", "url": "https://gl.wikipedia.org/wiki?curid=323963", "title": "Premio Franz Kafka", "text": "O Premio Franz Kafka \u00e9 un premio literario de \u00e1mbito internacional que se entrega anualmente na honra ao novelista checo en lingua alem\u00e1 Franz Kafka.\nHistoria e caracter\u00edsticas.\nFoi outorgado por vez primeira en 2001. A organizaci\u00f3n corre a cargo da Sociedade Franz Kafka e o concello da cidade de Praga; est\u00e1 patrocinado polo Presidente do Senado checo e mais polo alcalde de Praga. Pres\u00e9ntase cada ano contra finais do mes de outubro, coincidindo co D\u00eda da Independencia da Rep\u00fablica Checa. O galardoado recibe 10.000 d\u00f3lares estadounidenses, un diploma e unha estatua de bronce, que \u00e9 unha reproduci\u00f3n en miniatura do monumento a Franz Kafka en Praga.\nO xurado internacional est\u00e1 formado por Marcel Reich-Ranicki e Demetz Pedro, entre outros. Entre os criterios que debe cumprir a obra para ga\u00f1ar o premio, figuran \"o car\u00e1cter humanista e a s\u00faa contribuci\u00f3n \u00e1 tolerancia cultural, nacional, ling\u00fc\u00edstica e relixiosa, o seu car\u00e1cter existencial, intemporal, a s\u00faa validez humana e a s\u00faa capacidade para testemu\u00f1ar o tempo presente.\"\nO galard\u00f3n non est\u00e1 relacionado co Premio Janet Heidinger Kafka, que outorga a Universidade de Rochester nos Estados Unidos de Am\u00e9rica."}
{"id": "323969", "revid": "89787", "url": "https://gl.wikipedia.org/wiki?curid=323969", "title": "Alan Menken", "text": "Alan Irwin Menken, nado o 22 de agosto de 1949, \u00e9 un compositor e pianista estadounidense de m\u00fasica para cine e teatro. Menken \u00e9 co\u00f1ecido por crear as bandas sonoras dos filmes de Walt Disney Animation Studios. As s\u00faas composici\u00f3ns de \"The Little Mermaid\", \"Beauty and the Beast\", \"Aladdin\" e \"Pocahontas\" val\u00e9ronlle dous Premios Oscar por cada filme. Tam\u00e9n compuxo as bandas sonoras de \"Little Shop of Horrors\", \"The Hunchback of Notre Dame\", \"Hercules\", \"Newsies\", \"Home on the Range\", \"Enchanted\", \"Tangled,\" \"The Shaggy Dog\" e \"Mirror Mirror\".\nMenken colaborou en numerosas ocasi\u00f3ns cos letristas Howard Ashman, Tim Rice, Glenn Slater, Stephen Schwartz e David Zippel. Con oito Premios Oscar (catro \u00e1 mellor banda sonora e catro \u00e1 mellor canci\u00f3n orixinal), Menken \u00e9 o segundo ga\u00f1ador de m\u00e1is premios Oscar nunha categor\u00eda musical, despois de Alfred Newman que ten nove Oscars."}
{"id": "323970", "revid": "23204", "url": "https://gl.wikipedia.org/wiki?curid=323970", "title": "Alan Irwin Menken", "text": ""}
{"id": "323972", "revid": "98629", "url": "https://gl.wikipedia.org/wiki?curid=323972", "title": "Alcatel-Lucent", "text": "Alcatel-Lucent \u00e9 unha empresa francesa xurdida da fusi\u00f3n da francesa Alcatel e da norteamericana Lucent. A empresa ad\u00edcase \u00e1 fabricaci\u00f3n de equipamento de telecomunicaci\u00f3ns e ao dese\u00f1o, instalaci\u00f3n e mantemento de infraestruturas de telecomunicaci\u00f3ns. \u00c9 unha das principais empresas do sector no mundo xunto a Huawei, Ericsson e Cisco. A empresa ten unha importante presenza no mercado de equipos ADSL e FTTH.\nO 2 de abril de 2006 Alcatel e Lucent Technologies anuncian a fusi\u00f3n pasando a chamarse Alcatel Lucent.\nO 15 de abril de 2015, Nokia anunciaba a compra da empresa por 15.600 mill\u00f3ns de Euros."}
{"id": "323975", "revid": "56817", "url": "https://gl.wikipedia.org/wiki?curid=323975", "title": "Strong for Too Long", "text": "Strong for Too Long \u00e9 o nome dunha canci\u00f3n da cantante portuguesa Leonor Andrade. \u00c9 o segundo sinxelo do seu \u00e1lbum debut, ap\u00f3s a sa\u00edda do sinxelo \"J\u00e1 Conheci\".\nO seu lanzamento foi o 23 de outubro. A canci\u00f3n forma parte da banda sonora da telenovela portuguesa da TVI \"Santa B\u00e1rbara\"."}
{"id": "323979", "revid": "22570", "url": "https://gl.wikipedia.org/wiki?curid=323979", "title": "Handball-Bundesliga 2014-15", "text": "A Handball-Bundesliga 2014-15 foi a 50\u00aa edici\u00f3n da Handball-Bundesliga, a m\u00e1xima copetici\u00f3n de balonm\u00e1n en Alema\u00f1a. Este foi o 38\u00ba campionato co sistema dunha soa liga.\nEquipos.\nNa competici\u00f3n participaron 19 equipos."}
{"id": "323980", "revid": "1131", "url": "https://gl.wikipedia.org/wiki?curid=323980", "title": "Sixerico", "text": "Sixerico, finado en Barcino no 415, foi un nobre visigodo que se converteu en rei dos visigodos de Tolosa durante unha semana no ano 415.\nTraxectoria.\nO seu nome procede de \"Sig-ric,\" \u00abpoderoso para a vitoria\u00bb;. O seu foi un dos reinados m\u00e1is breves na historia da monarqu\u00eda visigoda. Crese que foi o responsable da morte do anterior monarca, Ata\u00falfo; por isto crese que que era membro dun clan opositor dos baltingos, dinast\u00eda \u00e1 que pertenc\u00eda o seu predecesor. Malia ter ascendido \u00f3 trono dos visigodos, as s\u00faas acci\u00f3ns pol\u00e9micas provocaron unha reacci\u00f3n r\u00e1pida da nobreza e do grupo popular que hab\u00eda arredor do antigo rei en contra de Sixerico, que foi asasinado en setembro de 415, transcorrida unha semana de reinado."}
{"id": "323983", "revid": "98629", "url": "https://gl.wikipedia.org/wiki?curid=323983", "title": "Teodorico I, rei visigodo", "text": "Teodorico I (?, ? - Campos Catal\u00e1unicos, preto de Ch\u00e2lons-en-Champagne, 451), nome xerm\u00e1nico composto polas palabras \"theud\" (pobo) e \"ric\" (poder, soberano) que significa \u00absoberano do pobo\u00bb, tam\u00e9n chamado Teodoredo, foi o rei dos visigodos durante o per\u00edodo do reino visigodo de Tolosa, entre os anos 418 e 451. Suposto fillo ilex\u00edtimo de Alarico I, foi escollido como novo monarca despois da morte de Walia. O seu reinado viuse marcado pola sinatura da alianza cos romanos en 418, estabelecendo un r\u00e9xime de \"foedus\" derradeiros anos do reinado anterio. Malia a alianza, Teodorico non respectou sempre esta alianza, que o supeditaba \u00f3 emperador romano, e va buscou unha maior independencia pol\u00edtica. M\u00e1is a\u00ednda, intentou estender os dominios visigodos al\u00e9n das rexi\u00f3ns do sur da Galia, arredor de Tolosa. As acci\u00f3ns militares erradas contra os romanos nas d\u00e9cadas de 420 e 430 foron detidas pola acci\u00f3n do xeneral Aecio. Teodorico intentou consolidar o seu poder fronte os romanos a trav\u00e9s dunha pol\u00edtica exterior con outros pobos b\u00e1rbaros da parte occidental do Imperio Romano, desenvolvida durante a d\u00e9cada seguinte a trav\u00e9s de alianzas matrimoniais que tiveron m\u00e1is ou menos \u00e9xito. \n\u00d3 final do seu reinado, por mor da ameaza dos hunos no norte da Galia, acabou un\u00edndose en coalici\u00f3n militar co ex\u00e9rcito romano dirixido por Aecio, de igual forma que moitos outros ex\u00e9rcitos b\u00e1rbaros. Neste contexto, conv\u00e9rtese nun dos participantes da batalla dos Campos Catal\u00e1unicos no ver\u00e1n do 451, durante a cal morreu, supostamente a mans dun caudillo dos ostrogodos, que eran aliados dos hunos. Foi sucedido polos seus fillos, primeiro polo primox\u00e9nito, Turismundo, conseguindo, en certa forma, unha sucesi\u00f3n hereditaria entre os seus descendentes. Por\u00e9n, a sucesi\u00f3n real non foi pac\u00edfica sen\u00f3n que se caracterizou de intrigas e asasinatos entre familiares."}
{"id": "323985", "revid": "23562", "url": "https://gl.wikipedia.org/wiki?curid=323985", "title": "Handr\u00e9 Pollard", "text": "Handr\u00e9 Pollard, nado en Somerset West o 11 de marzo de 1994, \u00e9 un xogador profesional de rugby que xoga na posici\u00f3n de apertura no club ingl\u00e9s Leicester Tigers e na selecci\u00f3n de Sur\u00e1frica. Como apertura titular dos Springboks conquistou d\u00faas veces a Copa do Mundo de Rugby nas edici\u00f3ns de Xap\u00f3n 2019 e Francia 2023. \u00c9 o terceiro m\u00e1ximo anotador de puntos da historia da selecci\u00f3n de Sur\u00e1frica e o m\u00e1ximo anotador en finais de Copas do Mundo.\nTraxectoria.\nEn categor\u00edas inferiores, o rapaz xa foi seleccionado por Western Province, o equipo da s\u00faa provincia. No 2013 converteuse en profesional e pasou a xogar nos Blue Bulls. No 2014 tam\u00e9n comezou a xogar nos Bulls do Super Rugby. Xa no ano 2015, Handr\u00e9 firmou cos NTT Docomo Red Hurricanes da Top League do Xap\u00f3n. Entre 2019 e 2022 xogou en Montpellier, club co cal ga\u00f1ou a Challenge Cup en 2021 e o Top 14 en 2022. En outubro de 2022 debutou como xogador de Leicester Tigers.\nEn canto \u00e1 conxunto nacional, Pollard foi debutou por primeira vez cos Springboks absolutos o 28 de xu\u00f1o de 2014 nun partido amig\u00e1bel conta Escocia. Tam\u00e9n formou parte da selecci\u00f3n no Rugby Championship 2014, Rugby Championship 2015 e na Copa do Mundo de Rugby 2015. Xa dende o seu comezo, Pollard \u00e9 o pateador de conversi\u00f3ns e golpes de castigo do equipo."}
{"id": "323986", "revid": "1987", "url": "https://gl.wikipedia.org/wiki?curid=323986", "title": "Baix\u00edo", "text": "Un baix\u00edo \u00e9 unha formaci\u00f3n xeol\u00f3xica que pode ocorrer nas desembocaduras de canles, estreitos, esteiros, r\u00edos e outros cursos de auga, debido \u00e1 acumulaci\u00f3n de material de aluvi\u00f3n, paralelo \u00e1 costa, na li\u00f1a onde a corrente do curso de auga e a do corpo onde este desemboca se equilibran. Neste punto, \u00e9 com\u00fan que haxa unha li\u00f1a de rebentaci\u00f3n, debido \u00e1 diminuci\u00f3n da profundidade. Alg\u00fans baix\u00edos poder formar illas, pen\u00ednsulas, istmos, etc\u00e9tera."}
{"id": "323988", "revid": "23204", "url": "https://gl.wikipedia.org/wiki?curid=323988", "title": "A f\u00e1bula de Aracn\u00e9", "text": ""}
{"id": "323990", "revid": "2635", "url": "https://gl.wikipedia.org/wiki?curid=323990", "title": "Tra\u00ed\u00f1a", "text": ""}
{"id": "323994", "revid": "17467", "url": "https://gl.wikipedia.org/wiki?curid=323994", "title": "As aventuras de Alicia no Pa\u00eds das marabillas", "text": ""}
{"id": "323995", "revid": "15490", "url": "https://gl.wikipedia.org/wiki?curid=323995", "title": "Historia da estrutura do ex\u00e9rcito romano", "text": "A historia da estrutura do ex\u00e9rcito romano descrive as principais transformaci\u00f3ns cronol\u00f3xicas da organizaci\u00f3n e constituci\u00f3n das forzas armadas da Roma Antiga, as cales foron cualificadas como \u00ab\"a instituci\u00f3n militar m\u00e1is efectiva e duradeira co\u00f1ecida da historia\"\u00bb.\nDende as s\u00faas orixes, arredor do ano -800 at\u00e9 a ca\u00edda do Imperio Romano en 476, a estrutura militar de Roma atravesou unha serie de cambios estruturais de grande envergadura. A grandes trazos, as armas romanas divid\u00edanse en ex\u00e9rcito e armada, se ben estas d\u00faas p\u00f3las estaban menos diferenciadas que nos ex\u00e9rcitos nacionais actuais. A s\u00faa vez, a estas d\u00faas p\u00f3las fix\u00e9ronselles cambios estruturais como resultado dunha reforma militar con visi\u00f3n de futuro, as\u00ed como unha evoluci\u00f3n estrutural org\u00e1nica.\nDespois dun per\u00edodo protohist\u00f3rico do cal non hai informaci\u00f3n escrita, a estrutura do ex\u00e9rcito romano pode xeralizarse a trav\u00e9s dunha serie de fases hist\u00f3ricas. Nun comezo, o ex\u00e9rcito romano consist\u00eda nunhas levas anuais de cidad\u00e1ns que prestaban o servizo militar como parte dos seus deberes co estado. Durante este per\u00edodo, o ex\u00e9rcito romano enfrontouse principalmente a adversarios locais en campa\u00f1as estacionais.\nA medida que os territorios controlados por Roma se \u00edan expandindo, e a medida que a tama\u00f1o das cidades \u00eda medrando, os ex\u00e9rcitos da antiga Roma foron profesionaliz\u00e1ndose pouco a pouco, asalariando \u00f3s seus soldados. Como consecuencia, os servizos militares dos niveis m\u00e1is baixos da sociedade f\u00f3ronse facendo cada vez a m\u00e1is longo prazo. As unidades militares desta \u00e9poca eran moi homox\u00e9neas e estaban moi reguladas. O ex\u00e9rcito consist\u00eda en unidades de infanter\u00eda romana co\u00f1ecidas como lexi\u00f3ns, as\u00ed como tropas aliadas formadas por cidad\u00e1ns nom romanos co\u00f1ecidas como tropas auxiliares (\"auxilia\"). Esta \u00faltima adoitaba usarse para que apoiase \u00f3 ex\u00e9rcito de infanter\u00eda lixeira ou de cabalar\u00eda, formando as lexi\u00f3ns o n\u00facleo de infanter\u00eda pesado.\nNa terceira fase do desenvolvemento militar de Roma, as forzas estaban encarrgadas de manter e asegurar as fronteiras das provincias baixo control romano, as\u00ed como da mesma Italia. As ameazas estrat\u00e9xicas da \u00e9poca eran en xeral menos serias neste per\u00edodo, e a \u00e9nfase p\u00faxose na preservaci\u00f3n do territorio ga\u00f1ado. O ex\u00e9rcito evolucionou cara a nova situaci\u00f3n e volveuse m\u00e1is dependente das gornici\u00f3ns estables, e menos dos campamentos itinerantes e das operaci\u00f3ns de campo continuas.\nNa fase final do ex\u00e9rcito romano, o servizo militar continuou sendo asalariado e profesional para as tropas regulares. Por\u00e9n, a tendencia a empregar aliados ou tropas mercenarias expandiuse at\u00e9 o punto que estas acabaron representando unha proporci\u00f3n substancial das forzas de Roma. Ademais, a uniformidade da estrutura que presentaba o ex\u00e9rcito romano en \u00e9pocas anteriores desapareceu: os soldados da \u00e9poca variaban dende arqueiros montados e moi pouco armados \u00e1 infanter\u00eda pesada, en rexementos dun tama\u00f1o e calidade moi variable. Isto veu acompa\u00f1ado dunha importancia cada vez maior da cabaler\u00eda fronte a infanter\u00eda, as\u00ed como dunha recuperaci\u00f3n da importancia da mobilidade.\nForzas tribais (-800 a -578).\nO primeiro ex\u00e9rcito romano mencionado nos escritos \u00e9 descrito por fontes moito m\u00e1is tard\u00edas. En concreto por Tito Livio e Dionisio de Halicarnaso remont\u00e1ndose oito s\u00e9culos cara a atr\u00e1s. Acot\u00edo faise referencia a este ex\u00e9rcito como o \"ex\u00e9rcito curiado\" de Roma, nome que procede das subdivisi\u00f3ns do ex\u00e9rcito baseadas nas tres tribos fundadoras da cidade (en ). O ex\u00e9rcito era relativamente pequeno, e as s\u00faas actividades limit\u00e1banse principalmente \u00f3s saqueos e roubos de gando con liortas ocasionais.\nNon ti\u00f1a o profesionalismo e a organizaci\u00f3n de posteriores ex\u00e9rcitos romanos, estando as unidades e rexementos probablemente compostos por divisi\u00f3ns por tribos ou por \"gens\". O ex\u00e9rcito estaba composto de infanter\u00eda dende os seus comezos nalg\u00fan intre do primeiro milenio antes de Cristo, mentres que a cabaler\u00eda (co\u00f1ecida como os \"celeres\", literalmente, \"os r\u00e1pidos\") non se formar\u00eda, segundo a tradici\u00f3n (por outra banda moi discutida), at\u00e9 os tempos de R\u00f3mulo e Remo.\nDurante esta \u00e9poca, Roma ser\u00eda probablemente unha vila fortificada no dun outeiro, e o seu ex\u00e9rcito poder\u00edase achegar \u00f3 t\u00edpico grupo de guerreiros da Idade de Bronce, liderados polo xefe da tribo. Moitas das armas e armaduras deste per\u00edodo eran moi semellantes \u00f3 resto da cultura de Villanova, que era a predominante na rexi\u00f3n. Os dese\u00f1os das espadas, por exemplo, eran moi semellantes \u00f3s empregados por outros pobos da \u00e9poca.\nO ex\u00e9rcito (en ) daquela consist\u00eda, segundo Tito Livio, en exactamente 3\u00a0000 soldados de infanter\u00eda e 300 de cabalar\u00eda. Cada unha das tres tribos fundadoras achegara un terzo das forzas. Por\u00e9n, Livio \u00e9 moi posterior \u00f3s feitos descritos, que unido \u00e1 exactitude matem\u00e1tica das cifras, converte a cantidade en pouco fiable. No que coincide a maior\u00eda dos historiadores modernos \u00e9 que a pr\u00e1ctica totalidade do ex\u00e9rcito estaba formado por soldados a p\u00e9 ou \"pedites\". Posiblemente se tratase dunha infanter\u00eda homox\u00e9nea armada con xavelinas. A cabalar\u00eda (en lat\u00edn, \"celeres\"), era moito menos numerosa, e seguramente estaba composta polos nobres adi\u00f1eirados da cidade.\nCoa entrada do s\u00e9culo -VII, os etruscos (en lat\u00edn, \"etrusci\"), na Idade de Ferro, constitu\u00edan a civilizaci\u00f3n predominante no Lacio. Como tantos outros pobos da rexi\u00f3n, os romanos loitaron cos etruscos para conservar a s\u00faa independencia e foron derrotados. A finais de s\u00e9culo, os etruscos conquistaron Roma, estabelecendo unha ditadura militar ou un reino na cidade."}
{"id": "323997", "revid": "109216", "url": "https://gl.wikipedia.org/wiki?curid=323997", "title": "Mauritz H\u00e5kan Bj\u00f6rnstr\u00f6m-Steffansson", "text": "Mauritz H\u00e5kan Bj\u00f6rnstr\u00f6m-Steffansson, tam\u00e9n co\u00f1ecido como Hokan B. Steffanson, nado en \u00d6sterf\u00e4rnebo, Suecia, o 9 de novembro de 1883 e finado o 21 de maio de 1962, era un empresario sueco que sobreviviu ao afundimento do RMS Titanic en 1912. A comezos de 1913, Steffansson interpuxo a maior demanda compensatoria contra a White Star Line, pola perda dun s\u00f3 obxecto ou equipaxe no desastre do transatl\u00e1ntico.\nPrimeiros anos.\nMauritz H\u00e5kan era fillo de Erik Samuel Steffansson e Berta Maria Bj\u00f6rnstr\u00f6m. O seu pai foi pioneiro na industria sueca da polpa de madeira. Logo de estudar enxe\u00f1ar\u00eda no Instituto de Tecnolox\u00eda de Estocolmo, Steffansson foi premiado polo goberno sueco cunha bolsa para continuar os seus estudos en Washington, D.C..\nO Titanic.\nTestemu\u00f1a de Hugh Woolner.\nO 10 de abril de 1912, Steffansson comprou unha pasaxe de primeira clase (n\u00ba 110564, \u00a326 11s) e embarcou no Titanic en Southampton. Segundo a testemu\u00f1a de Hugh Woolner na Corte do Senado dos Estados Unidos tralo desastre, el e Steffansson estaban fumando na sala de fumadores de primeira clase no momento do impacto co iceberg. Tras po\u00f1erse os seus chalecos salvavidas, os dous homes foron \u00e1 cuberta e axudaron aos membros da tripulaci\u00f3n a encher os botes con mulleres e nenos, no que nun comezo pensaban era s\u00f3 un exercicio de precauci\u00f3n.\nUnha vez os pasaxeiros entenderon a seriedade da situaci\u00f3n, Woolner contou un incidente polo cal el e Steffansson axudaron \u00e1 tripulaci\u00f3n a sacar dos botes a un certo n\u00famero de homes, que embarcaron forzosamente no bote C, antes que as mulleres e os nenos. Woolner confirmou que cando todos os botes foron baixados do barco, momentos antes de que o barco se fora a pique, el e Steffansson tiveron a oportunidade de saltar desde a cuberta A, a un espazo baleiro que hab\u00eda no bote plegable D, o \u00faltimo que abandonou o barco. Woolner e Steffansson recolleron a outro home da auga e xuntos, axudaron a remar lonxe do barco.\nComit\u00e9 de premios.\nTralo desastre, Steffansson foi membro do comit\u00e9 de sobreviventes formado para entregar as medallas e trofeo ao capit\u00e1n, oficiais e tripulaci\u00f3n do RMS Carpathia, primeiro barco en acudir ao rescate dos pasaxeiros do Titanic.\nReclamaci\u00f3n pola perda da pintura.\nAs demandas de compensaci\u00f3ns enviadas ao comisionado estadounidense Gilchrist en Nova York en xaneiro de 1913, inclu\u00edan unha reclamaci\u00f3n Bj\u00f6rnstr\u00f6m-Steffansson por valor de 100.000 d\u00f3lares (2.4 mill\u00f3ns de d\u00f3lares en 2014) en compensaci\u00f3n pola perda de \"La Circassienne au Bain\", unha gran pintura neocl\u00e1sica pintada polo franc\u00e9s Merry-Joseph Blondel. A demanda foi a de maior valor pola perda dun s\u00f3 obxecto ou equipaxe de todas as realizadas contra a White Star Line pola perda do Titanic.\nDespois do Titanic.\nEn 1917 Steffansson casou con Mary Pinchot Eno, a quen co\u00f1eceu grazas a outra pasaxeira do Titanic, Helen Churchill Candee. Na d\u00e9cada de 1920, Steffansson fixo unha gran fortuna pola compra de varios intereses na industria papeleira e de polpa do Canad\u00e1 e propiedades. Tam\u00e9n foi responsable polo desenvolvemento de hoteis e apartamentos en varias propiedades na area de Park Avenue en Nova York. Retirouse en 1930.\nMary Bj\u00f6rnstr\u00f6m-Steffansson finou en 1953 e no momento da morte de Mauritz H\u00e5kan en maio de 1962, a s\u00faa casa na r\u00faa East 57th era unha das poucas casas privadas da illa de Manhattan. Como non tiveron fillos, a fortuna de Steffansson foi herdada polo seu sobri\u00f1o Thord Steffansson."}
{"id": "323998", "revid": "98629", "url": "https://gl.wikipedia.org/wiki?curid=323998", "title": "Corrente de California", "text": "A corrente de California \u00e9 unha corrente oce\u00e1nica fr\u00eda cunha compo\u00f1ente prevalecente cara ao ecuador entre as latitudes 48\u00ba e 23\u00ba norte ao longo da costa occidental de Am\u00e9rica.\nDescrici\u00f3n.\nNo Pac\u00edfico Norte, o continente americano bloquea completamente o transporte de deriva dos ventos do oeste, co\u00f1ecido como corrente do Pac\u00edfico Norte, unha porci\u00f3n da cal vira cara ao norte para alimentar a corrente de Alasca e o resto dir\u00edxese cara ao sur como corrente de California (CC). O l\u00edmite exterior da CC est\u00e1 representado pola fronteira entre a masa de auga sub\u00e1rtica e a masa de auga subtropical. Esta corrente \u00e9 superficial (0\u2013100 m) e ten un fluxo media superficial de 25\u00a0cm s-1 e fl\u00fae sobre unha franxa paralela \u00e1 costa duns 200\u2013400\u00a0km de ancho.Durante toda a \u00e9poca de surgencias, fl\u00fae, preto da costa a profundidades baixo os 200 m, unha corrente subsuperficial que cont\u00e9n considerables cantidades de auga ecuatorial.\nVariaci\u00f3n estacional.\nA CC exhibe unha variaci\u00f3n estacional con fluxos persistentes. No inverno a temperatura superficial \u00e9 pr\u00f3xima aos 13\u00a0\u00b0C e a columna \u00e9 homox\u00e9nea xa que a diferenza entre o fondo a 60 m e a superficie \u00e9 de 2,3\u00a0\u00b0C. No ver\u00e1n a temperatura superficial \u00e9 aproximada aos 20\u00a0\u00b0C e os perf\u00eds de temperatura mostran tres capas.\nA estrutura da densidade \u00e9 case paralela \u00e1 da temperatura, coas isopicnas ascendendo cara \u00e1 costa, sendo a temperatura o factor predominante nas fluctuaciones de densidade. Lonxe da costa a variaci\u00f3n estacional do contido de os\u00edxeno disolto na superficie xeralmente ocorre en resposta ao cambio estacional en temperatura; valores baixos en temperatura se correlacionan con valores altos en os\u00edxeno disolto. Durante todo o ano os valores de os\u00edxeno disolto son m\u00e1is baixos preto da costa. Os valores baixos na superficie as\u00f3cianse a surgencias e os que ocorren a niveis sub-superficiais relaci\u00f3nanse coa intrusi\u00f3n das augas da contracorriente subsuperficial."}
{"id": "324001", "revid": "55340", "url": "https://gl.wikipedia.org/wiki?curid=324001", "title": "Lingua de Planeta", "text": ""}
{"id": "324002", "revid": "5863", "url": "https://gl.wikipedia.org/wiki?curid=324002", "title": "Cr\u00f3nicas de N\u00faremberg", "text": ""}
{"id": "324005", "revid": "1131", "url": "https://gl.wikipedia.org/wiki?curid=324005", "title": "Quique Alvarellos", "text": ""}
{"id": "324008", "revid": "89787", "url": "https://gl.wikipedia.org/wiki?curid=324008", "title": "Cala dos Mouros", "text": "A Cala dos Mouros ou praia de Area de Concha \u00e9 unha praia situada na Coru\u00f1a.\n\u00c9 unha pequena praia duns 32 metros, situada moi pr\u00f3xima \u00e1 praia de Adormideiras.\nEsta localizada no Campo da Rata e xunto a ela at\u00f3pase o antigo cemiterio \"mouro\". Na cala \u00e9 habitual a pr\u00e1ctica do nudismo."}
{"id": "324012", "revid": "23204", "url": "https://gl.wikipedia.org/wiki?curid=324012", "title": "Asedio", "text": "Un asedio ou cerco \u00e9 a acci\u00f3n militar que consiste en rodear con xente armada un lugar para combatelo, privalo de comunicaci\u00f3ns e apoderase del. Asediar implica o bloqueo militar prolongado dunha fortaleza, que adoita ir acompa\u00f1ado do asalto da mesma, co obxectivo da s\u00faa conquista mediante a forza ou o desgaste. Ten lugar cando un atacante se atopa cunha cidade ou fortaleza que rexeita a rendici\u00f3n e non pode ser tomada facilmente cun asalto frontal. Normalmente comporta o rodeo do obxectivo marrada e o bloqueo das li\u00f1as de abastacemento, e se fose preciso, axudados con maquinaria de asedio, bombardeo de artiller\u00eda e a construci\u00f3n de t\u00faneles subterr\u00e1neos para superar as fortificaci\u00f3ns. O termo prov\u00e9n do lat\u00edn \"s\u0115d\u012dcum\", \"asento\", derivado de \"s\u0115d\u0113re\", \"sentar\".\nNa historia, os asedios probablemente xurdiron paralelamente co desenvolvemento das cidades e os grandes centros de poboaci\u00f3n. As cidades antigas de Oriente Medio, por exemplo, xa amosan restos arqueol\u00f3xicos de murallas fortificadas. Durante o per\u00edodo dos Reinos Combatentes na China, hai probas tanto textuais como arqueol\u00f3xicas de asedios prolongados e do emprego de m\u00e1quinas de asedio contra os defensores da cidade.\nDurante o Renacemento e na Idade Moderna, os asedios dominaron a forma de guerra en Europa at\u00e9 o punto que Leonardo da Vinci, por exemplo, acadou gran parte do seu renome mediante o dese\u00f1o de fortificaci\u00f3ns no seu estudio. As campa\u00f1as medievais xeralmente se dese\u00f1aban a trav\u00e9s dunha sucesi\u00f3n de asedios. Por\u00e9n, na era napole\u00f3nica, o emprego cada vez maior de can\u00f3ns moi poderosos reduciu o valor das fortificaci\u00f3ns, de xeito que xa nos tempos modernos, as trincheiras substitu\u00edron \u00e1s murallas, e os b\u00fanqueres substitu\u00edron \u00f3s castelos. Xa no s\u00e9culo XX a importancia do asedio cl\u00e1sico foi declinando por mor da chegada da guerra m\u00f3bil. Unha fortificaci\u00f3n concreta deixou de ser tan decisiva como o era antes e, por isto, malia que a\u00ednda se fac\u00edan asedios concretos, xa non eran tan importantes nin tan com\u00fans como o eran antes, sobre todo pola facilidade coa se poden dirixir grandes volumes de poder destrutivo contra un s\u00f3 obxectivo est\u00e1tico."}
{"id": "324013", "revid": "23204", "url": "https://gl.wikipedia.org/wiki?curid=324013", "title": "Cerco", "text": ""}
{"id": "324014", "revid": "15490", "url": "https://gl.wikipedia.org/wiki?curid=324014", "title": "Ex\u00e9rcito romano", "text": "Ex\u00e9rcito romano \u00e9 o termo xen\u00e9rico empregado para referirse \u00e1s forzas armadas da Roma Antiga, durante a monarqu\u00eda, a rep\u00fablica, o imperio e habitualmente tam\u00e9n \u00e1s do seu inmediato sucesor, o ex\u00e9rcito bizantino.\nMonarqu\u00eda.\nServizo militar.\nO servizo militar afectaba \u00f3s cidad\u00e1ns entre 17 e 60 anos de idade. At\u00e9 os 45 participaban nas campa\u00f1as, e os maiores defend\u00edan as cidades e formaban a reserva. Polo xeral, as clases altas non fux\u00edan do servizo militar, xa que o seu cumprimento era imprescindible para poder acceder \u00e1s maxistraturas do Estado e facer carreira pol\u00edtica (o \"cursus honorum\").\nA organizaci\u00f3n pol\u00edtica b\u00e1sica daquela era a \"gens\". A leva obrigaba a cada \"gens\" a achegar un certo n\u00famero de homes armados m\u00e1is outros homes de apoio. Primeiro elix\u00edanse 12 tribunos militares, os cales elix\u00edan cada un entre os que reun\u00edan da leva no Capitolio a 400 soldados, que levaban por nome lexi\u00f3n. O requisito b\u00e1sico era ser cidad\u00e1n romano con ingresos m\u00ednimos de 400 dracmas, e ingres\u00e1base ma infanter\u00eda ou cabalar\u00eda pesada; ou ben cidad\u00e1n dalg\u00fan pobo baixo domino romano (\"velites\" e cabalar\u00eda lixeira), o que contribu\u00eda a que o ex\u00e9rcito tivese unha moral elevada e un gran fervor patri\u00f3tico. Non se ti\u00f1an en conta outros factores como a relixi\u00f3n ou a cor da pel. Pola contra, o habitual entre os pobos e civilizaci\u00f3ns da \u00e9poca era un ex\u00e9rcito formado por mercenarios profesionais sen ter en conta a s\u00faa orixe.\nAs tropas do ex\u00e9rcito eran divididas segundo a s\u00faa idade. Os m\u00e1is novos eran alistados entre os \"velites\" (infantar\u00eda lixeira que lanzaba unha xavelina e era moi vers\u00e1til), logo os \"hastarios\", os que estaban no esplendor da s\u00faa idade entre os \"pr\u00edncipes\" (infantar\u00eda pesada) e \u00f3 final, os m\u00e1is maduros, entre os \"triarios\".\nA leva s\u00f3 era obrigatoria en tempos de guerra, pero as continuas guerras nas que Roma se v\u00eda implicada fac\u00edan que na pr\u00e1ctica a leva sempre estivese en vigor. A\u00ednda que os soldados percib\u00edan unha paga (non moi elevada) os seus campos de cultivo quedaban sen atender, o que inevitablemente lles causaba perdas se a campa\u00f1a se alongaba. O respons\u00e1bel da leva era o c\u00f3nsul.\nLexi\u00f3n.\nNos primeiros tempos non hab\u00eda distinci\u00f3n entre ex\u00e9rcito e lexi\u00f3n, e segundo Tito Livio, Roma dispo\u00f1\u00eda dunha soa lexi\u00f3n de at\u00e9 tres mil infantes e \"trescentos cabaleiros\". Por\u00e9n, as guerras daquela eran liortas limitadas que acababan co inverno, e duv\u00eddase que algunha vez se chegara a xuntar o ex\u00e9rcito \u00f3 completo. Nin sequera era un corpo permanente, xa que se recrutaba e licenciaba segundo as necesidades. Os \"trescentos cabaleiros\" (centuriae flexuntes ou centuriae celeres) formaban a cabalar\u00eda do ex\u00e9rcito da Roma antiga. Estaban baixo o mando de tres tribunos da Cabalar\u00eda (Tribuni Celerum) e o xefe supremo da Cabalar\u00eda era o Magister Equitum.\nA aristocracia e as clases ricas posteriormente ocupaban a primeira li\u00f1a como mostra do seu liderado do pobo, e tam\u00e9n porque pod\u00edan pagar o mellor equipamento, con cal eran moi eficaces. Moi poucos membros das clases m\u00e1is baixas pod\u00edan permitirse ese equipamento coa s\u00faa paga de soldado.\nCo crecemento da poboaci\u00f3n de Roma e as maiores necesidades militares, o n\u00famero de lexi\u00f3ns aumentou primeiro a d\u00faas e posteriormente a catro. O mando supremo da cabalar\u00eda correspond\u00eda a un Magister Equitum, e o da cabalar\u00eda de cada lexi\u00f3n \u00f3s Tribunos da Cabalar\u00eda. O mando supremo dos infantes correspond\u00eda inicialmente \u00f3 rei e despois \u00f3s C\u00f3nsules ou Ditadores (ou \u00f3s Legatus). O mando dos infantes de cada lexi\u00f3n correspond\u00eda \u00f3s Tribunos da Milicia. Os infantes foron divididos en cinco clases segundo o seu armamento (en funci\u00f3n da riqueza persoal) sendo as tres primeiras chamadas hoplitas (pola armadura) e as outras d\u00faas Velites (auxiliares)."}
{"id": "324016", "revid": "15490", "url": "https://gl.wikipedia.org/wiki?curid=324016", "title": "Reformas de Mario", "text": "As reformas de Mario foron un grupo de reformas no ex\u00e9rcito de Roma iniciadas no ano -107 por Caio Mario, pol\u00edtico e xeneral da Rep\u00fablica Romana.\nAs reformas de Mario foron dunha grande importancia para dar forma \u00e1 lexi\u00f3n romana, estrutura militar que se impor\u00eda no mundo occidental durante s\u00e9culos.\nO ex\u00e9rcito antes das reformas de Mario.\nAt\u00e9 a \u00faltima d\u00e9cada do s\u00e9culo -II os requisitos para formar parte do ex\u00e9rcito de Roma \u00f3 servizo da Rep\u00fablica eran moi estritos:\nPor mor disto, a Rep\u00fablica non ti\u00f1a un ex\u00e9rcito estable. Cando unha guerra ameazaba a cidade os c\u00f3nsules encarg\u00e1banse de recrutar un ex\u00e9rcito entre os cidad\u00e1ns da rep\u00fablica elixibles. Como norma, un dos c\u00f3nsules ser\u00eda o encargado de dirixir na batalla a este ex\u00e9rcito practicamente voluntario na s\u00faa totalidade.\nA mediados da Rep\u00fablica, as lexi\u00f3ns compo\u00f1\u00edanse das seguintes unidades:"}
{"id": "324017", "revid": "54336", "url": "https://gl.wikipedia.org/wiki?curid=324017", "title": "Encoro de Zam\u00e1ns", "text": "O Encoro do Alcalde P\u00e9rez-Lorente, habitualmente co\u00f1ecido como encoro de Zam\u00e1ns, \u00e9 un pantano artificial creado en 1960 no r\u00edo de Zam\u00e1ns, na parroquia de Zam\u00e1ns, no concello de Vigo. A s\u00faa capacidade \u00e9 de 2,2 hm\u00b3 e ocupa unha superficie de 20 hect\u00e1reas. Na zona de maior profundidade acada os 29 metros.\nFornece con auga pot\u00e1bel a poboaci\u00f3n de Vigo. At\u00e9 a construci\u00f3n do encoro de Eiras en 1977 era o \u00fanico sistema de abastecemento de auga da cidade."}
{"id": "324018", "revid": "89787", "url": "https://gl.wikipedia.org/wiki?curid=324018", "title": "Mari\u00f1a romana", "text": "A mari\u00f1a romana (en , literalmente \"frota\") era a forza naval da Roma antiga. Malia que xogou un papel decisivo na expansi\u00f3n romana polo Mediterr\u00e1neo, a mari\u00f1a romana nunca tivo o prestixio das lexi\u00f3ns romanas. \u00d3 longo da s\u00faa historia, os romanos foron un pobo esencialmente terrestre, e deixaron os temas n\u00e1uticos en mans de pobos m\u00e1is familiarizados con eles, como os gregos e os exipcios, para constru\u00edr barcos. Parcialmente por mor disto, a mari\u00f1a nunca foi totalmente abrazada polo estado romano, e se consideraba \u00abnon romana\u00bb. Na antig\u00fcidade, as mari\u00f1as e as frotas comerciais non ti\u00f1an a autonom\u00eda lox\u00edstica da actualidade. A diferenza das forzas navais modernas, a mari\u00f1a romana, mesmo no seu apoxeo, non existiu de xeito aut\u00f3nomo, sen\u00f3n que operou como un adxunto da ex\u00e9rcito romano.\nA mari\u00f1a romana creouse en tempos da Rep\u00fablica Romana. No ano -311 instituiuse a figura dos almirantes (\"Duoviri navals\") para dirixir a pequena mari\u00f1a romana, formada por uns poucos barcos (galeras sobre todo), e polos continxentes mar\u00edtimos das cidades aliadas que posu\u00edan mari\u00f1a (como N\u00e1poles).\nNo -267 institu\u00edronse os catro cuestores da mari\u00f1a (\"Classici quoestores\"), cos seus respectivos en catro portos: Ostia, Calis (en Campania), Ariminium (Rimini), e outra sede da cal o nome e localizaci\u00f3n son desco\u00f1ecidos.\nNo transcurso da Primeira Guerra P\u00fanica, a mari\u00f1a romana xogou un papel vital na vitoria romana e na ascensi\u00f3n da Rep\u00fablica Romana na hexemon\u00eda do Mediterr\u00e1neo. Durante a primeira metade do s\u00e9culo -II, Roma destru\u00edu Cartago e subxugou os reinos helen\u00edsticos do leste do Mediterr\u00e1neo, conseguindo o dominio completo de todas as beiras do mar interior, que chamaron \"Mare Nostrum\". As frotas romanes volveron a ter un papel preponderante no s\u00e9culo -I nas guerras contra os piratas e nas guerras civ\u00eds romanas que provocaron a ca\u00edda da Rep\u00fablica."}
{"id": "324020", "revid": "98629", "url": "https://gl.wikipedia.org/wiki?curid=324020", "title": "Castelo de Cedofeita", "text": "O castelo de Cedofeita foi un castelo medieval situado na parroquia de L\u00e9rez, no concello de Pontevedra.\nA construci\u00f3n orixinal consist\u00eda nunha atalaia defensiva na pendente dun outeiro, dominando a r\u00eda de Pontevedra, na contorna da ruta Tui-Santiago. Probablemente este castelo estivese constru\u00eddo sobre as estruturas dunha construci\u00f3n castrexa anterior.\nHistoria.\nTense constancia por vez primeira do castelo de Cedofeita no ano 916, nunha doaz\u00f3n do rei Ordo\u00f1o II e a ra\u00ed\u00f1a Elvira ao abade Guntado do mosteiro de L\u00e9rez. Nesa doaz\u00f3n, refer\u00edase ao castelo co nome de Citofacta, tal e como se mencionaba nunha das s\u00faas inscrici\u00f3ns:"}
{"id": "324021", "revid": "1576", "url": "https://gl.wikipedia.org/wiki?curid=324021", "title": "Ununquadio", "text": ""}
{"id": "324023", "revid": "1576", "url": "https://gl.wikipedia.org/wiki?curid=324023", "title": "Vespa velutina nigritorax", "text": ""}
{"id": "324025", "revid": "63118", "url": "https://gl.wikipedia.org/wiki?curid=324025", "title": "Rolando Blackmon", "text": ""}
{"id": "324031", "revid": "32797", "url": "https://gl.wikipedia.org/wiki?curid=324031", "title": "The Easy Cure", "text": ""}
{"id": "324032", "revid": "1888", "url": "https://gl.wikipedia.org/wiki?curid=324032", "title": "Oswaldo Gonz\u00e1lez Pereira", "text": "Oswaldo Lino Gonz\u00e1lez Pereira, nado nas Neves o 6 de febreiro de 1930 e finado o 24 de outubro de 2015, foi un pol\u00edtico galego do PPdeG.\nTraxectoria.\nNo franquismo foi presidente da C\u00e1mara Agraria das Neves. Foi nomeado alcalde das Neves en 1969, sendo cesado en xullo de 1975. Presentouse \u00e1s elecci\u00f3ns municipais de 1983 encabezando a candidatura de Coalici\u00f3n Popular e foi elixido alcalde por maior\u00eda absoluta. Volveu ser elixido alcalde nas municipais de 1987 por AP e nas de 1991 e 1995 polo PPdeG, sempre con maior\u00eda absoluta. Entre 1995 e 1999 foi deputado provincial. Finou o 24 de outubro de 2015 con 83 anos."}
{"id": "324033", "revid": "1888", "url": "https://gl.wikipedia.org/wiki?curid=324033", "title": "Oswaldo Lino Gonz\u00e1lez Pereira", "text": ""}
{"id": "324034", "revid": "42580", "url": "https://gl.wikipedia.org/wiki?curid=324034", "title": "J. League", "text": ""}
{"id": "324035", "revid": "1888", "url": "https://gl.wikipedia.org/wiki?curid=324035", "title": "Xos\u00e9 Manuel Rodr\u00edguez M\u00e9ndez", "text": "Xos\u00e9 Manuel Rodr\u00edguez M\u00e9ndez, nado en Tortoreos (As Neves) en 1965, \u00e9 un avogado e pol\u00edtico galego do BNG.\nTraxectoria.\nAvogado laboralista, foi asesor xur\u00eddico da CIG. Encabezou a candidatura do BNG nas elecci\u00f3ns municipais de 2011 nas Neves e foi elixido concelleiro. Nas municipais de 2015 volveu encabezar a candidatura do BNG e foi elixido alcalde co apoio do PSdeG-PSOE."}
{"id": "324039", "revid": "23204", "url": "https://gl.wikipedia.org/wiki?curid=324039", "title": "Twenty One Pilots", "text": "Twenty One Pilots (\u00e1s veces estilizado como twenty | one | pilots, twenty one pilots ou twenty \u00f8ne pil\u00f8ts) \u00e9 un grupo musical estadounidense formado en Columbus, Ohio. Est\u00e1 composto por Tyler Joseph e Josh Dun. Dende a s\u00faa formaci\u00f3n lanzaron eles mesmos dous \u00e1lbums, \"Twenty One Pilots\" no 2009 e \"Regional at Best\" no 2011, antes de asinar con Fueled by Ramen no 2012. Con este selo musical lanzaron \"Vessel\" no 2013. O seu segundo \u00e1lbum de estudio, \"Blurryface\", foi lanzado o 17 de maio de 2015 co mesmo selo musical."}
{"id": "324041", "revid": "895", "url": "https://gl.wikipedia.org/wiki?curid=324041", "title": "AC-543", "text": "A AC-543 \u00e9 unha estrada pertencente \u00e1 rede primaria b\u00e1sica da Xunta de Galicia. Une as localidades coru\u00f1esas de Santiago de Compostela e Barro (Noia), logo de 31 quil\u00f3metros.\nPercorrido.\nA estrada inicia o seu percorrido en Santiago de Compostela na parroquia de Lara\u00f1o, proseguindo pola de Villestro. A continuaci\u00f3n, no concello de Ames, atravesa a parroquia de Orto\u00f1o pasando polo seu n\u00facleo, Bertamir\u00e1ns. M\u00e1is tarde pasa, no concello de Bri\u00f3n, pola parroquia dos \u00c1nxeles. Prosegue polo concello de Rois, pasando pola parroquia de Urdilde e logo pola de Ermedelo. Xa no concello de Lousame, pasa pola parroquia de Toxos Outos. A continuaci\u00f3n, no concello de Noia, pasa polas parroquias de Roo e finalmente Barro, onde remata na estrada AC-550, no lugar de Curral de Orro."}
{"id": "324042", "revid": "23204", "url": "https://gl.wikipedia.org/wiki?curid=324042", "title": "Peter Hayden Dinklage", "text": ""}
{"id": "324047", "revid": "98629", "url": "https://gl.wikipedia.org/wiki?curid=324047", "title": "Torre dos Mouros", "text": "O torre dos Mouros \u00e9 unha fortificaci\u00f3n medieval situado na parroquia de Lira, no concello de Carnota. \u00c9rguese a 315 metros de altitude sobre a Costa da Morte. Foi catalogada en 2012.\nO debuxante galego Manel Cr\u00e1neo empregou esta construci\u00f3n na s\u00faa banda dese\u00f1ada \"A Torre dos Mouros\", editada en 2012.\nEstrutura.\nO sitio arqueol\u00f3xico que arrodea \u00e1 torre estrut\u00farase en dous compartimentos, un interior e outro exterior, ambos separados por unha muralla. O per\u00edmetro est\u00e1 delimitado por un circu\u00edto de dobre muralla de pedra, e ten 2 hect\u00e1reas de extensi\u00f3n."}
{"id": "324048", "revid": "52235", "url": "https://gl.wikipedia.org/wiki?curid=324048", "title": "Facultade de Ciencias da Comunicaci\u00f3n de Santiago de Compostela", "text": "A Facultade das Ciencias da Comunicaci\u00f3n de Santiago de Compostela forma parte da Universidade de Santiago de Compostela (USC) e est\u00e1 situado na avenida de Castelao, no campus norte de Santiago de Compostela.\nFoi constru\u00edda polo arquitecto portugu\u00e9s \u00c1lvaro Siza.\nTitulaci\u00f3ns.\nNa facultade de Ciencias da Comunicaci\u00f3n imp\u00e1rtense diferentes titulaci\u00f3ns de grao e posgrao."}
{"id": "324049", "revid": "7596", "url": "https://gl.wikipedia.org/wiki?curid=324049", "title": "\u017darko Domljan", "text": "\u017darko Domljan nado en Imotski o 14 de setembro de 1932, \u00e9 un pol\u00edtico croata afiliado ao partido Uni\u00f3n Democr\u00e1tica Croata (en lingua , HDZ), o principal partido pol\u00edtico de centrodireita en Croacia.\nFoi o primeiro presidente do Parlamento de Croacia, cargo que ocupou entre o 30 de maio de 1990 e o 2 de agosto de 1992. Domljan foi m\u00e1is tarde un representante na Asemblea Parlamentaria do Consello de Europa.\nAdemais \u017darko Domljan, \u00e9 alma m\u00e1ter da Universidade de Zagreb (en lingua croata Sveu\u010dili\u0161te u Zagreb)."}
{"id": "324050", "revid": "85894", "url": "https://gl.wikipedia.org/wiki?curid=324050", "title": "Ermida de San Sim\u00f3n", "text": "A ermida de San Sim\u00f3n ou ermida de San Pedro \u00e9 unha ermida situada na illa de San Sim\u00f3n, pertencente \u00e1 parroquia de Cesantes (Redondela). Era empregado pola orde do temple como lugar de retiro espiritual.\nEstilo.\nFoi reconstru\u00edda no s\u00e9culo XIX, ap\u00f3s que quedase derru\u00edda nas invasi\u00f3ns anglosaxoas. Nun dos saquexos acometidos polo pirata Francis Drake, as extremidades da estatua de San Pedro que se atopa no seu interior foron amputadas na busca de ouro no seu interior. Na restauraci\u00f3n, dese\u00f1ada por Alejo Andrade Y\u00e1\u00f1ez, restaurouse a fachada seguindo un estilo neocl\u00e1sico. A porta principal remata nun arco de medio punto, e foi constru\u00eddo un soportal na propia fachada coma refuxio aos visitantes. No proceso de restauraci\u00f3n tam\u00e9n foi eliminada a falsa b\u00f3veda para recuperar a cuberta orixinal.\nA ermida na literatura.\nO poeta e trobador medieval Mendinho fixo referencia \u00e1 ermida de San Sim\u00f3n no \u00fanico escrito do que se ten constancia deste autor, reco\u00f1ecido co D\u00eda das Letras Galegas no ano 1998 (xunto con Johan de Cangas e Mart\u00edn Codax). A cantiga est\u00e1 reproducida a continuaci\u00f3n:\nV\u00e9xase tam\u00e9n.\nLigaz\u00f3ns externas.\nwww.illadesansimon.org Fundaci\u00f3n Illa de San Sim\u00f3n."}
{"id": "324051", "revid": "89787", "url": "https://gl.wikipedia.org/wiki?curid=324051", "title": "Bandia Ribeira", "text": "Bandia Ribeira Cend\u00e1n, nada nas Pontes en 1979, \u00e9 unha fot\u00f3grafa galega.\nTraxectoria.\nBandia Ribeira licenciouse en Ciencias Pol\u00edticas pola Universidade de Santiago de Compostela e pola Universidade Carolina de Praga. Posteriormente reconduciu a s\u00faa formaci\u00f3n cara \u00e1 fotograf\u00eda e obtivo o grao de Fotograf\u00eda Documental na Universidade do Sur de Gales, e o posgrao en Fotoxornalismo na Universidade Aut\u00f3noma de Barcelona.\nProfesionalmente traballou como xornalista en medios de comunicaci\u00f3n, como para o xornal \"El Progreso\" ou a axencia de novas portuguesa Lusa. Artisticamente participou en exposici\u00f3ns individuais e colectivas en Gales, Catalu\u00f1a, Roman\u00eda, Alema\u00f1a, Portugal e Galicia.\nGalard\u00f3ns.\nEn 2015 foi a ga\u00f1adora do Premio Luis Ksado de fotograf\u00eda."}
{"id": "324052", "revid": "1131", "url": "https://gl.wikipedia.org/wiki?curid=324052", "title": "\u00d3scar honor\u00edfico", "text": "O \u00d3scar Honor\u00edfico (Academy Honorary Award) , creado en 1948 na 21\u00aa edici\u00f3n dos \u00d3scar (chamado previamente Special Award), \u00e9 un dos premios entregados anualmente pola Academia das Artes e das Ciencias Cinematogr\u00e1ficas. Os receptores do premios son elixidos pola administraci\u00f3n da Academia.\nO \u00d3scar Honor\u00edfico entr\u00e9gase na cerimonia anual dos Governors Awards.\nPremiados.\nIncl\u00faense os premiados co \u00d3scar Xuvenil e os premios honor\u00edficos aos filmes en lingua non inglesa antes da creaci\u00f3n da categor\u00eda competitiva en 1956."}
{"id": "324055", "revid": "22570", "url": "https://gl.wikipedia.org/wiki?curid=324055", "title": "Latina (\u00e1lbum)", "text": "Latina \u00e9 o sexto \u00e1lbum de estudio da gaiteira, pianista e compositora galega Cristina Pato. Publicouse o 12 de maio de 2015, baixo o selo Sunnyside."}
{"id": "324057", "revid": "89787", "url": "https://gl.wikipedia.org/wiki?curid=324057", "title": "DBpedia", "text": "DBpedia \u00e9 un proxecto para a extracci\u00f3n de datos de Wikipedia co obxecto de crear unha web sem\u00e1ntica. Foi creado pola Universidade de Leipzig, a Universidade Libre de Berl\u00edn e a compa\u00f1\u00eda OpenLink Software.\nContido.\nO contido da base de datos est\u00e1 dispo\u00f1ible baixo licenza CC-BY-SA 3.0 e GFDL. DBpedia est\u00e1 interconectada entre outros proxectos con GeoNames, Musicbrainz, CIA World Factbook, Proyecto Gutenberg e Eurostat.\nO proxecto naceu en xaneiro de 2007 tomando datos da Wikipedia en ingl\u00e9s. En xu\u00f1o de 2011 creceu e comezou a tomar datos doutros 15 idiomas, e en 2015 -cando xa ti\u00f1a 125 versi\u00f3ns en diferentes linguas- naceu a versi\u00f3n que toma datos da Wikipedia en galego."}
{"id": "324058", "revid": "25871", "url": "https://gl.wikipedia.org/wiki?curid=324058", "title": "R\u00fastica (\u00e1lbum)", "text": "R\u00fastica \u00e9 un \u00e1lbum de estudio da gaiteira, pianista e compositora Cristina Pato, o cantante e percusionista Davide Salvado, o m\u00fasico e compositor Anxo Pintos e o acordeonista Roberto Comesa\u00f1a. Publicouse o 10 de febreiro de 2015, baixo o selo Fol M\u00fasica.\nTr\u00e1tase do quinto \u00e1lbum de estudio na cronolox\u00eda de Cristina Pato."}
{"id": "324060", "revid": "25871", "url": "https://gl.wikipedia.org/wiki?curid=324060", "title": "Migrations", "text": "Migrations \u00e9 o cuarto \u00e1lbum de estudio da gaiteira, pianista e compositora galega Cristina Pato. Publicouse o 10 de febreiro de 2015, baixo o selo Sunnyside Records."}
{"id": "324061", "revid": "23204", "url": "https://gl.wikipedia.org/wiki?curid=324061", "title": "The Neighbourhood", "text": "The Neighbourhood (\u00e1s veces estilizado como \"THE NBHD\") \u00e9 un grupo musical dos Estados Unidos formado en agosto de 2011. O grupo componse do vocalista Jesse Rutherford, os guitarristas Jeremy Freedman e Zach Abels, o baixista Mikey Margott e o bater\u00eda Brandon Fried. Despois de dous EPs, \"I'm Sorry...\" e \"Thank You\", The Neighbourhood lanzou o seu primeiro \u00e1lbum, \"I Love You.\" o 23 de abril de 2013 co selo Columbia Records. O 16 de xaneiro de 2014, op grupo relevou a trav\u00e9s das redes sociais que o bater\u00eda Bryan Sammis deixaba o grupo.\nEn agosto de 2015 anunciaron o lanzamento para o 30 de outubro do seu segundo \u00e1lbum \"Wiped Out!\", co sinxelo \"R.I.P. 2 My Youth\"."}
{"id": "324062", "revid": "23204", "url": "https://gl.wikipedia.org/wiki?curid=324062", "title": "THE NBHD", "text": ""}
{"id": "324065", "revid": "52344", "url": "https://gl.wikipedia.org/wiki?curid=324065", "title": "Diego Camacho", "text": ""}
{"id": "324071", "revid": "5863", "url": "https://gl.wikipedia.org/wiki?curid=324071", "title": "Oscar honor\u00edfico", "text": ""}
{"id": "324081", "revid": "89787", "url": "https://gl.wikipedia.org/wiki?curid=324081", "title": "Lista de vocalistas e m\u00fasicas de heavy metal", "text": "Esta \u00e9 unha lista non exhaustiva de vocalistas e m\u00fasicas notables de heavy metal."}
{"id": "324088", "revid": "1505", "url": "https://gl.wikipedia.org/wiki?curid=324088", "title": "Cent\u00edgrado", "text": ""}
{"id": "324091", "revid": "1131", "url": "https://gl.wikipedia.org/wiki?curid=324091", "title": "Os Corgos", "text": "O top\u00f3nimo Corgos p\u00f3dese referir a:"}
{"id": "324104", "revid": "1131", "url": "https://gl.wikipedia.org/wiki?curid=324104", "title": "Corgo", "text": "O termo corgo p\u00f3dese referir a:\nToponimia.\nComo top\u00f3nimo, pode referirse a:"}
{"id": "324107", "revid": "89787", "url": "https://gl.wikipedia.org/wiki?curid=324107", "title": "Coca de Betanzos", "text": "A festa da Coca de Betanzos \u00e9 unha celebraci\u00f3n de orixe pag\u00e1 que ten lugar no concello de coru\u00f1\u00e9s de Betanzos, e que ten lugar o d\u00eda do Corpus Christi. A orixe desta celebraci\u00f3n radica na lenda mitol\u00f3xica da coca, un ser da mitolox\u00eda galega que vive nas augas do mar ou dos r\u00edos.\nA Coca de Betanzos co\u00f1\u00e9cese habitualmente como \"Camelo\"."}
{"id": "324108", "revid": "23204", "url": "https://gl.wikipedia.org/wiki?curid=324108", "title": "Coca de Redondela", "text": ""}
{"id": "324112", "revid": "98629", "url": "https://gl.wikipedia.org/wiki?curid=324112", "title": "Coca de Mon\u00e7\u00e3o", "text": "A festa da Coca \u00e9 unha celebraci\u00f3n de orixe pag\u00e1 que ten lugar na localidade portuguesa de Mon\u00e7\u00e3o, e que ten lugar o d\u00eda do Corpus Christi. Adoita celebrarse na \"Pra\u00e7a de Deuladeu\". A orixe desta celebraci\u00f3n radica na lenda mitol\u00f3xica da coca, un ser da mitolox\u00eda galega que vive nas augas do mar ou dos r\u00edos.\nA Coca de Mon\u00e7\u00e3o, ao posu\u00edr desde o ano 2002 un irmandamento con Redondela, publicita desde o 2003 esta celebraci\u00f3n tur\u00edstica conxuntamente coa Coca de Redondela.\nCelebraci\u00f3ns similares.\nExisten outras celebraci\u00f3ns asentadas sobre a lenda da coca:"}
{"id": "324113", "revid": "32797", "url": "https://gl.wikipedia.org/wiki?curid=324113", "title": "ChameleonsVox", "text": ""}
{"id": "324114", "revid": "32797", "url": "https://gl.wikipedia.org/wiki?curid=324114", "title": "The Chameleons UK", "text": ""}
{"id": "324115", "revid": "89787", "url": "https://gl.wikipedia.org/wiki?curid=324115", "title": "Ti\u00ea", "text": "Ti\u00ea Gasparinetti Biral (S\u00e3o Paulo, 17 de marzo de 1980) \u00e9 unha cantora brasileira de MPB, integrante do cat\u00e1logo da Warner Music Brasil.\nBiograf\u00eda.\nTi\u00ea \u00e9 neta da actriz Vida Alves, cursou \"Relaci\u00f3ns P\u00fablicas\" na FAAP e estudou canto en Nova York. Foi modelo da \"Ford Models\" e chegou a actuar nun comercial dirixido por Fernando Meirelles, director premiado en Cannes. Foi dona dun \"Caf\u00e9 Brech\u00f3\", onde co\u00f1eceu \u00f3 tecladista Dudu Tsuda (Pato Fu) e ao compositor Toquinho, con quen gravou a s\u00faa primeira canci\u00f3n e viaxou polo Brasil e Europa. En 2009 lanzou o seu primeiro \u00e1lbum chamado \"Sweet Jardim\", que contou coa colaboraci\u00f3n solidaria de diversos artistas, como Toquinho e outros artistas de corte independente de S\u00e3o Paulo."}
{"id": "324118", "revid": "23204", "url": "https://gl.wikipedia.org/wiki?curid=324118", "title": "Getsunova", "text": "Getsunova (en alfabeto tailand\u00e9s: \u0e40\u0e01\u0e47\u0e15\u0e2a\u0e36\u0e42\u0e19\u0e27\u0e32) \u00e9 unha banda musical tailand\u00e9s que mestura o pop, funk, rock e britpop.\nCarreira.\nDespois de que a banda comezara a ensaiar canci\u00f3ns, alg\u00fans estaban no Reino Unido e o compositor en Irlanda. A\u00ednda que estaban a moita distancia, continuaron facendo m\u00fasica v\u00eda Internet. A admiraci\u00f3n do director do campamento \"Croix Yuthana\" fixo que os aceptasen como membros do campamento e lanzara o seu primeiro EP \"Getsunova The First Single\", do que formaban parte tres canci\u00f3ns, inclu\u00edndo o seu primeiro sinxelo 'Lullaby'."}
{"id": "324121", "revid": "15490", "url": "https://gl.wikipedia.org/wiki?curid=324121", "title": "Ex\u00e9rcito romano tard\u00edo", "text": "O ex\u00e9rcito romano tard\u00edo \u00e9 o termo polo cal se co\u00f1ece \u00e1s forzas militares do Imperio Romano dende o ascenso \u00f3 trono do emperador Diocleciano no ano 284 at\u00e9 a divisi\u00f3n definitiva do Imperio nas s\u00faas metades oriental e occidental en 395. Poucas d\u00e9cadas despois o ex\u00e9rcito occidental desintegrouse co colapso do Imperio Romano de Occidente. O ex\u00e9rcito romano do leste, pola contra, permaneceu intacto e esencialmente estable at\u00e9 a s\u00faa organizaci\u00f3n por themas e a s\u00faa transformaci\u00f3n no ex\u00e9rcito bizantino no s\u00e9culo VII. O termo \"ex\u00e9rcito romano tard\u00edo\" empr\u00e9gase a mi\u00fado para inclu\u00edr o ex\u00e9rcito romano do leste.\nO ex\u00e9rcito do principado atravesou unha transformaci\u00f3n significativa por mor do ca\u00f3tico s\u00e9culo III. \u00d3 contrario que o ex\u00e9rcito do Principado, o ex\u00e9rcito do s\u00e9culo IV depend\u00eda de xeito importante das levas e os soldados que as conformaban estaban peor pagados que os do s\u00e9culo II. Os b\u00e1rbaros procedentes de f\u00f3ra do imperio probablemente achegaban unha maior proporci\u00f3n de recrutas que durante os s\u00e9culos I e II, a\u00ednda que existen poucas probas deste feito."}
{"id": "324122", "revid": "32797", "url": "https://gl.wikipedia.org/wiki?curid=324122", "title": "Xymox", "text": ""}
{"id": "324123", "revid": "1131", "url": "https://gl.wikipedia.org/wiki?curid=324123", "title": "Bodleian Library", "text": "A Bodleian Library \u00e9 a principal biblioteca de investigaci\u00f3n da Universidade de Oxford. Tr\u00e1tase dunha das bibliotecas m\u00e1is antigas de Europa. En Inglaterra unicamente \u00e9 superada en tama\u00f1o pola Biblioteca Brit\u00e1nica. \u00c9 unha das cinco bibliotecas de dep\u00f3sito de dereitos de autor no Reino Unido."}
{"id": "324124", "revid": "89787", "url": "https://gl.wikipedia.org/wiki?curid=324124", "title": "British Library", "text": "A British Library \u00e9 a biblioteca nacional do Reino Unido e unha das maiores do mundo. Foi creada en 1753 e no s\u00e9culo XXI conta con aproximadamente 150 mill\u00f3ns de publicaci\u00f3ns. A biblioteca cont\u00e9n libros, mapas, peri\u00f3dicos, partituras, patentes, manuscritos e selos, entre outros obxectos. Est\u00e1n en 625 km de andeis que crecen unha media de 12 quil\u00f3metros cada ano. O espazo de lectura ten capacidade para 1 200 lectores.\nCada ano, xen\u00e9rase seis mill\u00f3ns de buscas no seu cat\u00e1logo en li\u00f1a e m\u00e1is de 100 mill\u00f3ns de obxectos son ofrecidos a lectores de todo o mundo.\nEntre as colecci\u00f3ns especiais da Biblioteca Brit\u00e1nica at\u00f3pase un caderno de notas de Leonardo da Vinci, material orixinal da data 300 AEC, unha Carta Magna, unha gravaci\u00f3n do discurso experimental de Nelson Mandela, preto de 50 mill\u00f3ns de patentes, 310 000 vol\u00famenes de manuscritos, de Jane Austen a James Joyce, de H\u00e4ndel a The Beatles, m\u00e1is de 260 000 t\u00edtulos de peri\u00f3dicos e m\u00e1is de catro mill\u00f3ns de mapas.\nTivo un desenvolvemento importante a mediados do s\u00e9culo XIX baixo a direcci\u00f3n de Panizzi, que tentou transformala nunha instituci\u00f3n de estudo e investigaci\u00f3n as\u00ed como facilitar o acceso aos fondos por parte dos usuarios. En 1971 o goberno brit\u00e1nico reco\u00f1eceuno como organismo independente."}
{"id": "324125", "revid": "6939", "url": "https://gl.wikipedia.org/wiki?curid=324125", "title": "Biblioteca Brit\u00e1nica", "text": ""}
{"id": "324126", "revid": "75439", "url": "https://gl.wikipedia.org/wiki?curid=324126", "title": "Historia das campa\u00f1as militares romanas", "text": "A historia das campa\u00f1as militares romanas abrangue dende a s\u00faa defensa inicial e posterior conquista dos seus veci\u00f1os tribais e dos pobos etruscos de Italia at\u00e9 dominar gran parte do Mediterr\u00e1neo e m\u00e1is al\u00f3, inclu\u00edndo as provincias de Britania e Asia Menor no apoxeo do Imperio at\u00e9 a loita final do Imperio Romano de Occidente pola s\u00faa propia existencia contra os invasores hunos, v\u00e1ndalos e xerm\u00e1nicos, despois da divisi\u00f3n do imperio nos imperios de Oriente e de Occidente. Malia que o baixo imperio se estend\u00eda polas terras da periferia do mar Mediterr\u00e1neo, na historia militar de Roma as batallas navais foron, polo xeral, menos salientables que as batallas terrestres polo seu dominio case incuestionable do mar despois das loitas navais da primeira guerra p\u00fanica. A historia da Roma antiga, orixinalmente unha cidade-estado de Italia e finalmente un imperio que cubrir\u00eda gran parte de Eurasia e o norte de \u00c1frica, vai dende o s\u00e9culo IX a.C. at\u00e9 o s\u00e9culo V.\nComo ocorreu coa meirande parte das civilizaci\u00f3ns antigas, o ex\u00e9rcito romano serviu para o triplo prop\u00f3sito de asegurar as s\u00faas fronteiras, explotar as zonas perif\u00e9ricas mediante medidas como impo\u00f1er tributos sobre os pobos conquistados e manter a orde interna. Dende o comezo, o ex\u00e9rcito romano tipificou esta pauta e a maior\u00eda das campa\u00f1as de Roma caracteriz\u00e1ronse por alg\u00fan destes tipos: o primeiro \u00e9 a campa\u00f1a territorial expansionista, que normalmente comezaba en forma de contraofensiva, na que cada vitoria comportaba a subxugaci\u00f3n de grandes extensi\u00f3ns de territorio e que va permitiu a Roma pasar de ser un pequeno pobo \u00f3 terceiro imperio meirande do mundo antigo, inclu\u00edndo case a cuarta parte da poboaci\u00f3n mundial daquela; o segundo son as guerras civ\u00eds, que golpearon Roma acot\u00edo dende a s\u00faa mesma fundaci\u00f3n at\u00e9 a s\u00faa desaparici\u00f3n final.\nOs ex\u00e9rcitos romanos non eran invencibles, malia a s\u00faa formidable sona e o gran nome das s\u00faas vitorias: durante s\u00e9culos, os romanos \u00abproduciron a s\u00faa propia raci\u00f3n de incompetentes\u00bb que conduciron \u00f3s ex\u00e9rcitos romanos a derrotas catastr\u00f3ficas. Por\u00e9n, o destino dos grandes inimigos de Roma, como Pirro e An\u00edbal, adoitaba ser o de ga\u00f1ar a batalla pero perder a guerra. A historia das campa\u00f1as romanas \u00e9 a historia dunha persistencia testana que supera terribles derrotas.\nA historia do Imperio Romano \u00e9 moi excepcional no senso que a s\u00faa actividade, militar ou non, est\u00e1 documentada en gran detalle case dende a mesma fundaci\u00f3n da cidade at\u00e9 a s\u00faa desaparici\u00f3n final. A\u00ednda que algunhas historias se perderon, como o relato de Traxano nas guerras dacias e doutros, como as primeiras historias de Roma, son como m\u00ednimo en parte ap\u00f3crifas, e os relatos existentes da historia militar de Roma son extensos."}
{"id": "324127", "revid": "22570", "url": "https://gl.wikipedia.org/wiki?curid=324127", "title": "Marvin Gaye", "text": "Marvin Gaye, nado en Washington, D.C. o 2 de abril de 1939, e finado nos \u00c1nxeles o 1 de abril de 1984, foi un cantante, compositor e produtor musical de soul, smooth soul, quiet storm, blaxploitation. Marvin Gaye foi un dos creadores do son Motown."}
{"id": "324128", "revid": "98629", "url": "https://gl.wikipedia.org/wiki?curid=324128", "title": "Guerra contra Nabis", "text": "A guerra contra Nabis foi o enfrontamento b\u00e9lico ocorrido no ano -195 entre Esparta, polis gobernada polo tirano Nabis, e unha coalici\u00f3n conformada pola Liga Aquea, P\u00e9rgamo e Rodas, que comtaba co apoio da Rep\u00fablica de Roma e o Reino de Macedonia. O conflito tam\u00e9n \u00e9 co\u00f1ecido como a guerra laconiana ou guerra romanoespartana.\nDurante a Segunda Guerra maced\u00f3nica (-200 a -196), Macedonia cedera a Esparta o control sobre Argos, unha cidade importante da costa exea do Peloponeso. A longa ocupaci\u00f3n de Argos por Esparta foi empregado como un pretexto por Roma e os seus aliados para declarar a guerra e estabelecer un asedio sobre Argos, capturar a base naval espartana de Xition e, finalmente, asediar a mesma Esparta. As negociaci\u00f3ns posteriores levaron a paz de acordo coas condici\u00f3ns impostas por Roma, baixo as cales Argos e as cidades costeiras de Laconia eren liberadas do dominio espartano e os perdedores foron obrigados a pagar unha importante indemnizaci\u00f3n de guerra. Argos quedou integrada na Liga Aquea, e as cidades de Laconia quedaron baixo protecci\u00f3n aquea. \nComo resultado da guerra, Esparta perdeu a s\u00faa posici\u00f3n como un dos principais poderes militares de Grecia. Todos os intentos espartanos por recuperar as perdas fracasaron, e Nabis, o derradeiro dos seus soberanos, foi asasinado. Pouco despois, Esparta quedar\u00eda integrada dentro da Liga Aquea, a s\u00faa gran rival, e as\u00ed conclu\u00edron uns cantos s\u00e9culos de independencia pol\u00edtica. "}
{"id": "324129", "revid": "23204", "url": "https://gl.wikipedia.org/wiki?curid=324129", "title": "Guerra laconiana", "text": ""}
{"id": "324130", "revid": "23204", "url": "https://gl.wikipedia.org/wiki?curid=324130", "title": "Guerra romanoespartana", "text": ""}
{"id": "324131", "revid": "1131", "url": "https://gl.wikipedia.org/wiki?curid=324131", "title": "O Para\u00f1o", "text": ""}
{"id": "324132", "revid": "1131", "url": "https://gl.wikipedia.org/wiki?curid=324132", "title": "A Bail\u00eda", "text": ""}
{"id": "324133", "revid": "15490", "url": "https://gl.wikipedia.org/wiki?curid=324133", "title": "Bail\u00eda", "text": "O top\u00f3nimo galego Bail\u00eda pode referirse a:"}
{"id": "324134", "revid": "12452", "url": "https://gl.wikipedia.org/wiki?curid=324134", "title": "A Baixa Limia", "text": ""}
{"id": "324135", "revid": "1131", "url": "https://gl.wikipedia.org/wiki?curid=324135", "title": "Baizana", "text": ""}
{"id": "324136", "revid": "1131", "url": "https://gl.wikipedia.org/wiki?curid=324136", "title": "Balad\u00e1s", "text": ""}
{"id": "324137", "revid": "1131", "url": "https://gl.wikipedia.org/wiki?curid=324137", "title": "A Balagosa", "text": ""}
{"id": "324138", "revid": "1131", "url": "https://gl.wikipedia.org/wiki?curid=324138", "title": "Balai", "text": ""}
{"id": "324139", "revid": "1131", "url": "https://gl.wikipedia.org/wiki?curid=324139", "title": "Balar\u00e9s", "text": ""}
{"id": "324140", "revid": "1131", "url": "https://gl.wikipedia.org/wiki?curid=324140", "title": "Balaxaz", "text": ""}
{"id": "324141", "revid": "1131", "url": "https://gl.wikipedia.org/wiki?curid=324141", "title": "Balb\u00e9n", "text": ""}
{"id": "324142", "revid": "1131", "url": "https://gl.wikipedia.org/wiki?curid=324142", "title": "Balcaide", "text": ""}
{"id": "324143", "revid": "56817", "url": "https://gl.wikipedia.org/wiki?curid=324143", "title": "Baldaio", "text": "O top\u00f3nimo galego Baldaio pode referirse a:"}
{"id": "324144", "revid": "56817", "url": "https://gl.wikipedia.org/wiki?curid=324144", "title": "O Balc\u00f3n", "text": "O top\u00f3nimo galego O Balc\u00f3n pode referirse a:"}
{"id": "324145", "revid": "1131", "url": "https://gl.wikipedia.org/wiki?curid=324145", "title": "Baldemir", "text": ""}
{"id": "324146", "revid": "1131", "url": "https://gl.wikipedia.org/wiki?curid=324146", "title": "Baldrei", "text": ""}
{"id": "324147", "revid": "1131", "url": "https://gl.wikipedia.org/wiki?curid=324147", "title": "Baldr\u00eds", "text": ""}
{"id": "324148", "revid": "98629", "url": "https://gl.wikipedia.org/wiki?curid=324148", "title": "Pseudagrion vumbaense", "text": "Pseudagrion vumbaense \u00e9 unha especie de lib\u00e9lula da familia \"Coenagrionidae\". \u00c9 end\u00e9mica de Cimbabue.\nOs seus h\u00e1bitats naturais son rexi\u00f3ns subtropicais ou tropicais h\u00famidas de grande altitude e r\u00edos. Est\u00e1 ameazada por perda de h\u00e1bitat."}
{"id": "324149", "revid": "25871", "url": "https://gl.wikipedia.org/wiki?curid=324149", "title": "Carlotta serratipes", "text": "Carlotta serratipes \u00e9 unha especie de ar\u00e1cnido da orde Opili\u00f3ns da familia \"Gonyleptidae\".\nDistribuci\u00f3n xeogr\u00e1fica.\nAt\u00f3pase no Brasil."}
{"id": "324151", "revid": "98629", "url": "https://gl.wikipedia.org/wiki?curid=324151", "title": "Historia da escritura", "text": "A historia da escritura comprende os distintos sistemas de escritura que xurdiron desde a Idade de bronce (finais do IV milenio a.\u00a0C.).\nProtoescritura.\nOs primeiros sistemas da escritura a finais do IV milenio a.\u00a0C. non se consideran unha invenci\u00f3n espont\u00e1nea, pois fundam\u00e9ntanse en vellas tradici\u00f3ns de sistemas simb\u00f3licos que non se poden clasificar como escritura en si mesmas, pero que si comparten moitas caracter\u00edsticas que lembran a aquela. Estes sistemas p\u00f3dense describir como protoescritura e utilizaban s\u00edmbolos ideogr\u00e1ficos ou mnem\u00f3nicos que pod\u00edan transmitir informaci\u00f3n, a\u00ednda que estaban desprovistos de contido ling\u00fc\u00edstico directo. Estes sistemas apareceron ao principio do per\u00edodo neol\u00edtico, xa no VII milenio a.\u00a0C. se non antes (Kamyana Mohyla), en pleno Paleol\u00edtico Superior. Investigaci\u00f3ns que ve\u00f1en realiz\u00e1ndose desde principios da d\u00e9cada do noventa do pasado s\u00e9culo, permitiron a compilaci\u00f3n dun signario nuclear b\u00e1sico duns oitenta e oito signos lineais que foron usados para grafiar ou escribir secuencias ordenadas que combinan e articulan signos como en calquera escritura de signos lineais e xeom\u00e9tricos, o que permitiu o desenvolvemento dunha hip\u00f3tese sobre o uso dunha Escritura Lineal Paleol\u00edtica (ELPA) logofonogr\u00e1fica ou glotogr\u00e1fica durante o Paleolitico Superior, ao parecer xa desde tempos do Auri\u00f1aciense, ou con maior probabilidade desde o Solutreano. Observouse o uso de tales signos lineais dunha posible escritura lineal paleol\u00edtica non s\u00f3 na zona astur-c\u00e1ntabro-aquitana ou franco-cant\u00e1brica, sen\u00f3n tam\u00e9n en covas do sur da pen\u00ednsula, concretamente nas covas da Pileta e Nerja en M\u00e1laga.\nDestacan a escritura \"vin\u010da\", que mostra unha evoluci\u00f3n gradual a partir de s\u00edmbolos sinxelos desde o VII milenio, aumentando en complexidade durante o VI milenio e culminando nas \"T\u00e1boas de Tartaria\" (Roman\u00eda) do V milenio, cunhas filas de s\u00edmbolos coidadosamente ali\u00f1ados que evocan a impresi\u00f3n dun \u00abtexto\u00bb. A \"T\u00e1boa de Dispilio\", de finais do VI milenio, \u00e9 similar. As escrituras xerogl\u00edficas do antigo Oriente medio (exipcia, protocuneiforme sumeria e cretense) nacen naturalmente daqueles sistemas simb\u00f3licos, de maneira que resulta dif\u00edcil dicir \u2015sobre todo porque pouco se co\u00f1ece sobre o significado dos s\u00edmbolos\u2015 en que momento preciso a escritura nace da protoescritura.\nEn 2005 descubr\u00edronse en China uns s\u00edmbolos da escritura Jiahu gravados sobre cunchas de tartaruga que se dataron mediante radiocarbono no VI milenio a.\u00a0C. As cunchas atop\u00e1banse enterradas xunto a restos humanos en 24 tumbas neol\u00edticas escavadas en Jiahu, provincia de Henan, ao norte da China. Segundo alg\u00fans arque\u00f3logos, a escritura das cunchas presentaba similitudes coa escritura sobre \u00f3sos oraculares do II milenio a.\u00a0C.\nOutros, con todo, rexeitan esta afirmaci\u00f3n por non estar suficientemente probada, argumentando que uns simples dese\u00f1os xeom\u00e9tricos, como os que atopamos nas cunchas de Jiahu, non se poden relacionar coa primeira escritura.\nA escritura do Indo, do II milenio a.\u00a0C. pode, de igual maneira, constitu\u00edr unha protoescritura, quizais xa influenciada polo nacemento da escritura en Mesopotamia.\nAs \u00abrunas eslavas\u00bb mencionadas por alg\u00fans autores medievais tam\u00e9n poden ser un sistema de protoescritura. Un exemplo hist\u00f3rico \u00e9 o sistema de pictogramas inventado por Uyaquk antes de desenvolver o silabario de.\nInvenci\u00f3n da escritura.\nPor definici\u00f3n, a Historia comeza cos rexistros escritos. Os restos da cultura humana sen a escritura constit\u00fae o \u00e1mbito da Prehistoria (v\u00e9xase m\u00e1is abaixo). Con todo, a \u00aborixe da escritura deixou de ser un misterio\u00bb.\nA evoluci\u00f3n da escritura foi un proceso orixinado pola pr\u00e1ctica econ\u00f3mica e a necesidade no antigo Oriente Pr\u00f3ximo. A arque\u00f3loga Denise Schmandt-Besserat determinou a conexi\u00f3n entre as \u00abfichas\u00bb de arxila sen categorizar previamente e a primeira escritura co\u00f1ecida, o protocuneiforme.\nAs fichas de arxila utiliz\u00e1banse para representar bens e mesmo poida que unidades de tempo empregado no traballo, fac\u00e9ndose o seu n\u00famero e tipos cada vez m\u00e1is complexos segundo avanzaba a civilizaci\u00f3n. Alcanzouse un alto grao de complexidade cando se tivo que manexar m\u00e1is de cen tipos distintos de fichas, e estaban envolvidas con arxila, con marcas que indicaban o tipo de fichas do interior. Estas marcas pronto substitu\u00edron \u00e1s fichas en si, e os envoltorios de arxila constitu\u00edronse, como pode demostrarse, no prototipo das tabo\u00ed\u00f1as de escritura sobre arxila.\nO sistema de escritura mesopot\u00e1mica orixinal (ca. 3500\u00a0a.\u00a0C.) deriva deste m\u00e9todo de conservar operaci\u00f3ns, e para finais do IV milenio a.\u00a0C. xa se transformou no uso dun punz\u00f3n de forma triangular que se presionaba sobre arxila flexible (escritura cuneiforme). As\u00ed, a invenci\u00f3n dos primeiros sistemas de escritura \u00e9 m\u00e1is ou menos contempor\u00e1nea co principio da Idade de Bronce na \u00faltima metade do IV milenio a.\u00a0C. en Sumeria.\nAs primeiras formas de escritura eran logogr\u00e1ficas en natureza, baseadas en elementos pictogr\u00e1ficos e ideogr\u00e1ficos.\nNon obstante, a metade do III milenio a.\u00a0C., os sumerios desenvolveran un anexo sil\u00e1bico para a s\u00faa escritura, reflectindo a fonolox\u00eda e a sintaxe do idioma sumerio falado. Esta escritura logo-sil\u00e1bica foi pronto adoptada polos falantes acadios e ebla\u00edtas para os seus propios idiomas, e posteriormente polos hititas e os ugar\u00edticos.\nA\u00ednda que \u00e9 pos\u00edbel que a escritura exipcia sexa un exemplo de difusionismo (arqueolox\u00eda) transcultural dos seus contempor\u00e1neos comerciais de Mesopotamia, os exipcios non tomaron prestados os s\u00edmbolos escritos mesopot\u00e1micos. No seu lugar, utilizaron a s\u00faa propia iconograf\u00eda art\u00edstica. Hai mostras de xerogl\u00edficos exipcios arcaicos na Paleta de Narmer do 3100\u00a0a.\u00a0C., e a\u00ednda maior grao de elaboraci\u00f3n p\u00f3dese ver nos Textos das Pir\u00e1mides do III milenio a.\u00a0C. No sur de Exipto, G\u00fcnter Dreyer descubriu rexistros de entregas de li\u00f1o e aceite que, segundo a proba do carbono, foron datados entre o 3300 e o 3200\u00a0a.\u00a0C., anteriores, pois, ao per\u00edodo din\u00e1stico. Este achado cuestiona a crenza estendida de que os primeiros pobos en escribir foron os sumerios de Mesopotamia (actual Iraq) nalg\u00fan momento anterior ao 3000 a.\u00a0C.\nTam\u00e9n xurdiu nesta \u00e9poca unha escritura protoelamita logogr\u00e1fica a\u00ednda por descifrar, que evolucionou a un elamita lineal cara a finais do III milenio, que \u00e1 s\u00faa vez foi substitu\u00eddo pola escritura cuneiforme tomada do acadio.\nA escritura do Indo apareceu cara ao 2600\u00a0a.\u00a0C. e sobreviviu ao declive da cultura do val do Indo sobre o 1700 a.\u00a0C.\nCon todo, todos os rexistros son extremadamente breves e non est\u00e1 claro que fose realmente un sistema de escritura.\nA escritura chinesa, que data aproximadamente do s\u00e9culo XII a.\u00a0C. (finais da dinast\u00eda shang), era graficamente independente das escrituras do Oriente Medio, a\u00ednda que, como no caso do exipcio, poida que o difusionismo transcultural te\u00f1a alg\u00fan papel relevante.\nAs escrituras precolombianas, que datan do s\u00e9culo III a.\u00a0C. aproximadamente en Mesoam\u00e9rica, das cales se sabe que s\u00f3 a maia foi unha escritura real, tiveron unhas orixes independentes das do Vello Mundo. Se o rongorongo da Illa de Pascua foi tam\u00e9n unha escritura real, tivo tam\u00e9n un desenvolvemento independente.\nPracticamente, todos os sistemas de escritura utilizados no mundo actual descenden en \u00faltima instancia da escritura chinesa ou dos alfabetos sem\u00edticos.\nEscritura da Idade de Bronce.\nA escritura xurdiu nunha variedade de culturas diferentes na Idade de bronce.\nEscritura cuneiforme.\nO sistema de escritura sumerio orixinal deriva dun sistema de fichas de arxila que se utilizaban para representar bens. A finais do IV milenio a.\u00a0C., xa evolucionara cara a un m\u00e9todo de contabilidade no que se utilizaba un punz\u00f3n redondeado que se imprim\u00eda sobre arxila flex\u00edbel con \u00e1ngulos vari\u00e1beis para gravar n\u00fameros. A este sistema incorporouse unha escritura pictogr\u00e1fica utilizando un punz\u00f3n afiado para indicar o que se estaba contando. A escritura con punz\u00f3n redondeado e punz\u00f3n afiado foi aos poucos substitu\u00edda cara ao 2700-2500 a.\u00a0C. por un punz\u00f3n en forma de cu\u00f1a (de a\u00ed o termo \"cuneiforme\"). Finalmente, a escritura cuneiforme converteuse nun sistema de escritura de prop\u00f3sito xeral para os logogramas, as s\u00edlabas e os n\u00fameros. A partir do s\u00e9culo XXVI a.\u00a0C., esta escritura adaptouse ao idioma acadio e m\u00e1is tarde a outros como o hurrita e o hitita. Outras escrituras similares en aparencia a este sistema son o ugar\u00edtico e o antigo persa.\nUso da escritura cuneiforme.\nOs signos cuneiformes eran escritos por escribas mediante cu\u00f1as, sobre tabo\u00ed\u00f1as case sempre de arxila (moi escasamente gravados en metal), que logo se gardaban nunha sorte de primitivas bibliotecas, escrupulosamente organizadas, que serv\u00edan para a aprendizaxe de futuros escribas. Estas bibliotecas pertenc\u00edan \u00e1 escola de cada cidade ou, \u00e1s veces, a colecci\u00f3ns particulares.\nAs tabo\u00ed\u00f1as estaban escritas en columnas (en n\u00famero vari\u00e1bel), que indicaban:\nXerogl\u00edficos exipcios.\nA escritura foi moi importante para manter a cohesi\u00f3n do Estado exipcio. A alfabetizaci\u00f3n concentr\u00e1base nunha elite educada de escribas. Ser escriba era a aspiraci\u00f3n de calquera exipcio de ascendencia humilde. O sistema xerogl\u00edfico foi sempre dif\u00edcil de aprender, e no transcurso dos s\u00e9culos complicouse a\u00ednda m\u00e1is ao aumentar o n\u00famero de signos xerogl\u00edficos.\nEscritura chinesa.\nEn China, os historiadores acharon moita informaci\u00f3n sobre as primeiras dinast\u00edas chinesas a partir dos documentos escritos que perduraron. A maior parte dos escritos da dinast\u00eda shang chegaron a n\u00f3s en forma de \u00f3sos ou accesorios de bronce. As am\u00f3segas sobre cunchas de tartaruga ou \"jiaguwen\" foron datadas por medio da proba do carbono cara ao 1500 a. C.\nOs historiadores d\u00e9ronse conta de que o tipo de medio utilizado ti\u00f1a un efecto sobre o que se quer\u00eda documentar e o modo en que se empregaba.\nHoubo recentemente descubrimentos de am\u00f3segas sobre cunchas de tartaruga do 6000 a.\u00a0C., como a escritura de Jiahu e a escritura de Banpo, pero existe pol\u00e9mica sobre se estas am\u00f3segas pos\u00faen suficiente complexidade como para seren consideradas un sistema de escritura.\nSe se afirma que \u00e9 un idioma escrito, a escritura na China anteceder\u00eda \u00e1 escritura cuneiforme mesopot\u00e1mica, a cal hai tempo que se reco\u00f1ece como a primeira aparici\u00f3n da escritura, nuns 2000 anos. Con todo, parece m\u00e1is prob\u00e1bel que as inscrici\u00f3ns sexan m\u00e1is ben unha forma de protoescritura similar \u00e1 escritura Vin\u010da contempor\u00e1nea en Europa. As mostras irrefut\u00e1beis de escritura na China son de ao redor do 1600 a.\u00a0C.\nEscrituras elamitas.\nA escritura protoelamita a\u00ednda non descifrada xorde cara ao 3200 a.\u00a0C. e evoluciona a un elamita lineal cara ao III milenio, sendo m\u00e1is tarde substitu\u00eddo polo elamita cuneiforme tomado do acadio.[cita\u00a0\"\"\nXerogl\u00edficos anatolios.\nOs xerogl\u00edficos anatolios son unha escritura xerogl\u00edfica aborixe propia de Anatolia occidental que aparece por vez primeira nos selos reais dos luvitas ao redor do s\u00e9culo XX a.\u00a0C., que se usaban para rexistrar o idioma xerogl\u00edfico de Luvia.\nEscrituras cretenses.\nOs xerogl\u00edficos cretenses at\u00f3panse en obxectos da Creta minoica (de principios a mediados do II milenio a.\u00a0C.). A escritura lineal B xa foi descifrada, ao contrario do que ocorre coa lineal A.\nPrimeiros alfabetos sem\u00edticos.\nOs primeiros alfabetos puros (m\u00e1is propiamente \"abjads\", que emparellan un \u00fanico s\u00edmbolo a cada fonema, pero non necesariamente un s\u00f3 fonema a un \u00fanico s\u00edmbolo) xurdiron cara ao 1800 a.\u00a0C. no antigo Exipto como unha representaci\u00f3n do idioma desenvolvido polos obreiros sem\u00edticos de Exipto, pero xa por ent\u00f3n hab\u00eda unha lixeira probabilidade de que os principios do alfabeto se incorporasen aos xerogl\u00edficos exipcios. Estes primeiros abjads tiveron pouca importancia durante varios s\u00e9culos e soamente a finais da Idade de Bronce a escritura protosina\u00edtica se divide no alfabeto protocananeo (cara ao 1400 a.\u00a0C.), o silabario de Biblos e o alfabeto ugar\u00edtico (cara ao 1300 a.\u00a0C.).\nEscritura da India.\nA escritura do Indo da Idade de Bronce Media, que data realmente do principio da fase de Harappa cara ao 3000 a.\u00a0C., a\u00ednda non foi descifrada.\nNon est\u00e1 claro se deber\u00eda de considerarse como un exemplo de protoescritura (un sistema de s\u00edmbolos ou algo parecido) ou se \u00e9 realmente unha escritura de tipo logogr\u00e1fico-sil\u00e1bico doutros sistemas de escritura da Idade de Bronce.\nEscritura precolombiana.\nNo continente americano desenvolv\u00e9ronse varios sistemas de escritura para as linguas ind\u00edxenas de Am\u00e9rica mesmo antes da chegada dos europeos. A\u00ednda que frecuentemente se dixo que estas escrituras ti\u00f1an un car\u00e1cter pictogr\u00e1fico ou nemot\u00e9cnico, desciframientos realizados na segunda metade do s\u00e9culo XX probaron que varias das escrituras precolombianas eran sistemas fonol\u00f3xicos completos para representar un idioma arbitrariamente a partir da s\u00faa pronuncia. En especial en Mesoam\u00e9rica, as inscrici\u00f3ns epiolmecas, ao parecer escritas nun idioma mixe-zoque, foron reelaboradas para dar lugar indirectamente \u00e1 escritura maia e aos sistemas de notaci\u00f3n dos c\u00f3dices aztecas.\nOutras escrituras.\nExisten outras zonas do planeta onde hab\u00eda escritura. Na illa de Pascua atop\u00e1ronse escritura en rongorongo, que \u00e9 un sistema de escritura indescifrado que ten unha orixe independente do resto de escrituras do planeta, xa que foi desenvolvido autoctonamente.\nA Idade de Ferro e o auxe da escritura alfab\u00e9tica.\nO alfabeto fenicio \u00e9 simplemente o alfabeto protocananeo na forma en que se prolongou at\u00e9 a Idade de Ferro (tomada convencionalmente como sobre o limiar 1050 a.\u00a0C.). Este alfabeto deu orixe ao alfabeto arameo e ao alfabeto grego, as\u00ed como, probablemente por transmisi\u00f3n grega, a distintos alfabetos anatolios e protoit\u00e1licos (inclu\u00edndo o alfabeto latino, inspirado no alfabeto etrusco) no s\u00e9culo VIII a.\u00a0C. O alfabeto grego \u00e9 o que introduce por primeira vez signos voc\u00e1licos. Estes deron o \u00faltimo paso, pois separaron vogais de consonantes e escrib\u00edronas por separado. A familia br\u00e1hmica da India probabelmente tivo a s\u00faa orixe a trav\u00e9s dos contactos arameos desde o s\u00e9culo V a.\u00a0C. Os alfabetos latino e grego a principios da Era Com\u00fan deron p\u00e9 a distintas escrituras europeas, como as runas, o alfabeto g\u00f3tico e o alfabeto cir\u00edlico, mentres que o alfabeto arameo orixinou os abjads hebreo, sirio e \u00e1rabe, e o alfabeto sudar\u00e1bigo orixinou o alfabeto ge'ez.\nEscritura e historia.\nOs historiadores fan unha distinci\u00f3n entre a prehistoria e a historia, sendo esta \u00faltima definida pola presenza de fontes escritas aut\u00f3ctonas. A aparici\u00f3n da escritura nun lugar determinado v\u00e9n a mi\u00fado seguido de varios s\u00e9culos de inscrici\u00f3ns fragmentadas que non poden quedar inclu\u00eddas no per\u00edodo \"hist\u00f3rico\", e soamente a presenza de textos coherentes marca a \"historicidade\". Nas primeiras sociedades alfabetizadas pasaron non menos de 600 anos desde as primeiras inscrici\u00f3ns at\u00e9 as primeiras fontes textuais coherentes (aproximadamente do 3200 ao 2600 a.\u00a0C.). No caso de Italia, pasaron uns 500 anos desde o primeiro alfabeto protoit\u00e1lico at\u00e9 Plauto (do 750 ao 250 a.\u00a0C.), e no caso dos pobos xerm\u00e1nicos existe un lapso de tempo similar desde as primeiras inscrici\u00f3ns do Elder Futhark at\u00e9 os primeiros textos como o \"Abrogans\" (do 200 ao 750 aproximadamente)."}
{"id": "324153", "revid": "98629", "url": "https://gl.wikipedia.org/wiki?curid=324153", "title": "Lydia K\u00faper de Velasco", "text": "Lydia K\u00faper de Velasco, nada en \u0141\u00f3d\u017a o 21 de agosto de 1914 e finada en Madrid o 8 de febreiro de 2011, foi unha tradutora galego-polaca de orixe rusa. Formou parte do denominado \"Grupo de Moscova\", que se encargou de traducir as grandes obras da literatura universal rusa. Entre outros autores, Lydia K\u00faper traduciu obras de Tolstoi, Dostoievski, Goncharov, Makarenko, Makanin, Pasternak, Pushkin ou Mandelshtam.\nTraxectoria.\nDe pais xudeus, naceu na cidade polaca de \u0141\u00f3d\u017a, cando esta a\u00ednda formaba parte do imperio ruso. Tras a morte do pai, trasladouse a Odesa e finalmente mudouse a Vigo ap\u00f3s o comezo da Guerra civil rusa. Casou con Gabriel Le\u00f3n Trilla, un dos fundadores do Partido Comunista de Espa\u00f1a.\nPasou a infancia en Vigo e posteriormente mudouse a Madrid para estudar Filosof\u00eda e Letras. Aloxouse no departamento feminino da Residencia de Estudiantes, onde concidiu con Mar\u00eda de Maeztu ou Teresa D\u00edaz.\nTras o inicio da Guerra civil espa\u00f1ola, Lydia K\u00faper exiliouse a Par\u00eds, nun avi\u00f3n no que viaxaban membros do movemento comunista, que aterrou en Or\u00e1n. Posteriormente, viaxou \u00e1 Uni\u00f3n Sovi\u00e9tica, onde permaneceu exiliada at\u00e9 o ano 1957. Al\u00ed traballou como tradutora e int\u00e9rprete para a c\u00fapula do PCE, formada por dirixentes que non dominaban o ruso. Acabada a segunda guerra mundial, traballou para a URSS como tradutora no \"Servizo de Edici\u00f3ns en Linguas Estranxeiras\".\nEn 1957, ap\u00f3s un acordo coa Cruz Vermella e o goberno franquista, volveu a Espa\u00f1a, onde continuar\u00eda coa s\u00faa profesi\u00f3n de tradutora.\n\"Guerra e paz\".\nUnha das s\u00faas traduci\u00f3ns m\u00e1is c\u00e9lebres foi \"Guerra e paz\", de Le\u00f3n Tolstoi, na que estivo a traballar durante 5 anos. Descubriu que a versi\u00f3n anterior, de Jos\u00e9 La\u00edn Entralgo e Francisco Jos\u00e9 Alc\u00e1ntara, conti\u00f1a numerosos erros. Isto debeuse a que a obra fora traducida desde o idioma franc\u00e9s, no canto de partir da versi\u00f3n orixinal en ruso.\nSegundo afirmou Mario Muchnik, editor da traduci\u00f3n, K\u00faper declarou:"}
{"id": "324154", "revid": "2520", "url": "https://gl.wikipedia.org/wiki?curid=324154", "title": "Lydia K\u00faper", "text": ""}
{"id": "324166", "revid": "23204", "url": "https://gl.wikipedia.org/wiki?curid=324166", "title": "Hermann Lietz", "text": "Hermann Lietz, nado o 28 de abril de 1868 en Dumgenevitz, R\u00fcgen e finado o 12 de xu\u00f1o de 1919 en Haubinda, Turinxia, foi un pedagogo reformista alem\u00e1n, fundador das escolas rurais en r\u00e9xime de internado de Alema\u00f1a (\"Landerziehungsheime f\u00fcr Jungen\").\nTraxectoria.\nEn 1898 ensinou na escola Abbotsholme para nenos, fundada en 1889 no condado ingl\u00e9s de Derbyshire, por Cecil Reddie. Nela Lietz ficou abraiado polo sistema educativo de Abbotsholme, que combinaba a instruci\u00f3n individual integral co exercicio f\u00edsico e o tempo de lecer. En 1904 fundou tres escolas baseadas no sistema de Reddie para nenos de diferentes idades en Ilsenburg, Haubinda e Bieberstein. Finalmente, chegou a estabelecer cinco escolas m\u00e1is."}
{"id": "324168", "revid": "5132", "url": "https://gl.wikipedia.org/wiki?curid=324168", "title": "Brendan Byrne Arena", "text": ""}
{"id": "324169", "revid": "89787", "url": "https://gl.wikipedia.org/wiki?curid=324169", "title": "Escravitude na Grecia antiga", "text": "A escravitude na Grecia antiga foi un compo\u00f1ente esencial no desenvolvemento econ\u00f3mico e social do mundo grego da antig\u00fcidade e estivo vixente \u00f3 longo da s\u00faa historia. Os gregos consideraron a escravitude non s\u00f3 como unha realidade indispensable, sen\u00f3n tam\u00e9n como un feito ben natural; mesmo os estoicos, en xeral, ou os primeiros cristi\u00e1ns non a cuestionaron. A maior\u00eda dos escritores antigos entend\u00edan que a escravitude non era tan s\u00f3 un fen\u00f3meno natural, sen\u00f3n tam\u00e9n necesario. Por\u00e9n, tam\u00e9n apareceron alg\u00fans debates illados que o denunciaron, como se observa nos di\u00e1logos socr\u00e1ticos, ou alg\u00fans estoicos que expresaron a primeira condena de escravitude da cal se ten un rexistro hist\u00f3rico.\nDe acordo coa tradici\u00f3n historiogr\u00e1fica moderna, este artigo s\u00f3 falaba dos escravos-mercador\u00eda, tam\u00e9n considerados como escravos-obxecto por autores anglosax\u00f3ns, e non dos grupos cunha determinada dependencia, coma os penestas de Tesalia, os ilotas de Esparta ou os clarotas de Creta que ti\u00f1an unha posici\u00f3n social m\u00e1is complexa, xa na li\u00f1a da servidume da Idade Media. Un escravo-mercador\u00eda \u00e9 un individuo privado de liberdade e suxeito \u00e1 vontade dun propietario que pode mercalo, vendelo ou alugalo coma un ben calquera.\nA escravitude na Grecia antiga prop\u00f3n problemas importantes \u00f3s estudosos, xa que a documentaci\u00f3n \u00e9 dispar e moi fragmentada, concentrada principalmente na cidade de Atenas; dub\u00eddase do nivel de implantaci\u00f3n da escravitude en Esparta xa que hai moi pouco informaci\u00f3n. Ning\u00fan tratado fai referencia esplicitamente \u00f3 tema, e a mi\u00fado a terminolox\u00eda \u00e9 pouco precisa. Os argumentos xudiciais do s\u00e9culo -IV, unha boa fonte documental, non detallaban determinados aspectos relacionados cos escravos, xa que eran visto como unha fonte de ingresos. A comedia presenta os escravos de comedia, e a traxedia os escravos de traxedia, pero tan s\u00f3 son unha fonte indirecta de co\u00f1ecemento da situaci\u00f3n. Por outra banda, na produci\u00f3n iconogr\u00e1fica ou nas estelas funeraries, \u00e9 dif\u00edcil distinguir un escravo dun artes\u00e1n.\nActualmente, a escravitude grega \u00e9 obxecto de debates historiogr\u00e1ficos e, en particular, o debate c\u00e9ntrase arredor de d\u00faas cuesti\u00f3ns: Se se pode dicir que a sociedade grega era escravista; e, a segunda, se os escravos gregos formaban unha clase social."}
{"id": "324170", "revid": "23204", "url": "https://gl.wikipedia.org/wiki?curid=324170", "title": "Escravitude na antiga Grecia", "text": ""}
{"id": "324172", "revid": "89787", "url": "https://gl.wikipedia.org/wiki?curid=324172", "title": "Sh\u014dgun", "text": "Na historia do Xap\u00f3n, o termo sh\u014dgun (\u5c06\u8ecd, lit. \u00abcomandante do ex\u00e9rcito\u00bb) ref\u00edrese a un rango militar e t\u00edtulo hist\u00f3rico concedido directamente polo emperador. A verba \"sh\u014dgun\" \u00e9 a abreviaci\u00f3n de seii taish\u014dgun (\u5f81\u5937\u5927\u5c06\u8ecd, lit. \u00abgran xeneral que acouga os b\u00e1rbaros\"), nomeamento que at\u00e9 1192 fora temporal e era empregado para referirse \u00f3 xeneral que comandaba o ex\u00e9rcito enviado a combater os emishi, que habitaban no norte do pa\u00eds.\nDurante o s\u00e9culo XII e at\u00e9 o ano 1868, o \"shogun\" constitu\u00eduse como o gobernante \"de facto\" de todo o pa\u00eds, a\u00ednda que, teoricamente, o emperador era o lex\u00edtimo gobernante e dispo\u00f1\u00eda de autoridade no \"shogun\" para gobernar no seu nome. Durante este tempo, o emperador viuse obrigado a delegar completamente calquera atribuci\u00f3n ou autoridade civil, militar, diplom\u00e1tica e xudicial a quen tivese este t\u00edtulo.\nDurante os primeiros contactos con Occidente e mesmo nalg\u00fans pa\u00edses asi\u00e1ticos, como na China, o \"sh\u014dgun\" era considerado como o \u00abrei do Xap\u00f3n\u00bb, e desco\u00f1ec\u00edase a existencia de d\u00faas estruturas de autoridade. Actualmente, alg\u00fans escritores e historiadores describiron o \"shogun\" con apelativos como \u00abditador militar\u00bb ou \u00abxeneral\u00edsimo\u00bb coa finalidade de explicar as s\u00faas funci\u00f3ns a un p\u00fablico non familiarizado coa historia do pa\u00eds.\n\u00d3 longo da historia do Xap\u00f3n existiron tres \"shogunatos\". O primeiro estabeleceuno en 1192 Minamoto no Yoritomo, co\u00f1ecido como \"shogunato Kamakura\". Este goberno s\u00f3 foi controlado por tres membros do clan Minamoto, xa que o poder usurpouno o clan H\u014dj\u014d, que baixo o t\u00edtulo de rexentes nomeaban a \"shoguns marioneta\", nenos e mozos que non ben cumpriran os vinte anos. O segundo \"shogunato\" \u00e9 co\u00f1ecido como Ashikaga e foi fundado en 1338 por Ashikaga Takauji. Durante este \"shogunato\", quince membros do clan Ashikaga mantiv\u00e9ronse no poder at\u00e9 que un prominente militar do per\u00edodo Azuchi-Momoyama chamado Oda Nobunaga derrocou o \"shogun\" en 1573. O derradeiro foi o \"shogunato Tokugawa\", institu\u00eddo oficialmente por Ieyasu Tokugawa en 1603 e que rematou en 1868 despois da renuncia \u00f3 cargo de Tokugawa Yoshinobu, cando o emperador Meiji recuperou o seu papel protagonista na pol\u00edtica do pa\u00eds e a figura do \"shogun\" foi abolida."}
{"id": "324174", "revid": "25871", "url": "https://gl.wikipedia.org/wiki?curid=324174", "title": "Parque Nacional Muddus", "text": "O Parque nacional Muddus at\u00f3pase no norte de Suecia, na rexi\u00f3n de Norrbotterns L\u00e4n.\nCaracter\u00edsticas.\nO h\u00e1bitat predominante \u00e9 a Taiga boreal. Existen zonas de bosque antigo moi ben conservadas. Nelas habitan importantes poboaci\u00f3ns\nde alce e de pita do monte. O parque foi creado en 1942 e protexe unha superficie de 49.300 hect\u00e1reas.\nVexetaci\u00f3n e fauna.\nAdemais das especies arb\u00f3reas t\u00edpicas deste ambiente coma o bidueiro pubescente (subespecie \"tortuosa\") e o pi\u00f1eiro rubio, tam\u00e9n atopamos o \u00e1lamo tremo e o salgueiro cinsento. O estrato arbustivo tam\u00e9n\n\u00e9 importante, con diversas especies de liques e fentos. Ademais do alce, tam\u00e9n se atopa o lince com\u00fan e o oso pardo.Importante presenza de aves de presa, coma a avelaiona dos Urais, a curuxa gabi\u00e1n e o moucho de Tengmalm. Ademais o cisne bravo tam\u00e9n cr\u00eda no parque."}
{"id": "324177", "revid": "56817", "url": "https://gl.wikipedia.org/wiki?curid=324177", "title": "Tri Nations 2010", "text": "A edici\u00f3n 2010 do torneo das Tres Naci\u00f3ns de rugby foi o 15\u00aa torneo no que se enfrontaron as selecci\u00f3ns de Nova Zelandia, Sur\u00e1frica e Australia.\nFormato.\nNesta edici\u00f3n disput\u00e1ronse un total de 6 partidos. Cada equipo xogou 2 partidos en casa e 2 f\u00f3ra, un con cada equipo restante. O encontro que abriu esta edici\u00f3n 2010 do Tri Nations foi o Nova Zelandia - Sur\u00e1frica que se xogou o 10 de xullo no Eden Park en Auckland. O derradeiro partido xog\u00e1rono Australia e Nova Zelandia en Sydney.\nClasificaci\u00f3n e resultados.\n&lt;noinclude&gt;\nO campi\u00f3n da edici\u00f3n 2010 do Tri Nations foi a Selecci\u00f3n de rugby de Nova Zelandia ."}
{"id": "324178", "revid": "25871", "url": "https://gl.wikipedia.org/wiki?curid=324178", "title": "Tri Nations 2009", "text": "A edici\u00f3n 2009 do torneo das Tres Naci\u00f3ns de rugby foi o 14\u00aa torneo no que se enfrontaron as selecci\u00f3ns de Nova Zelandia, Sur\u00e1frica e Australia.\nFormato.\nNesta edici\u00f3n xog\u00e1ronse 6 partidos. Cada equipo xogou 2 partidos na casa e outros 2 f\u00f3ra, un con cada equipo restante. O encontro que abriu este torneo 2009 do Tri Nations foi o Nova Zelandia - Australia que se xogou o 18 de xullo no Eden Park en Auckland. O derradeiro partido tam\u00e9n foi un Nova Zelandia - Australia en Wellington o 19 de setembro.\nClasificaci\u00f3n e resultados.\n&lt;noinclude&gt;\nO campi\u00f3n da edici\u00f3n 2009 do Tri Nations foi a Selecci\u00f3n de rugby de Sur\u00e1frica ."}
{"id": "324182", "revid": "25871", "url": "https://gl.wikipedia.org/wiki?curid=324182", "title": "Tri Nations 2008", "text": "A edici\u00f3n 2008 do torneo das Tres Naci\u00f3ns de rugby foi o 13\u00aa torneo no que se enfrontaron as selecci\u00f3ns de Nova Zelandia, Sur\u00e1frica e Australia.\nFormato.\nNesta edici\u00f3n xog\u00e1ronse 6 partidos. Cada equipo xogou 2 partidos na casa e outros 2 f\u00f3ra, un con cada equipo restante. O choque que inaugurou este torneo foi o Nova Zelandia - Sur\u00e1frica, xogado o 5 de xullo no Westpac Stadium de Wellington. O encontro final foi o Australia - Nova Zelandia en Wellington disputado o 13 de setembro en Brisbane, no Suncorp Stadium.\nClasificaci\u00f3n e resultados.\n&lt;noinclude&gt;\nO campi\u00f3n da edici\u00f3n 2008 do Tri Nations foi a Selecci\u00f3n de rugby de Nova Zelandia ."}
{"id": "324183", "revid": "22570", "url": "https://gl.wikipedia.org/wiki?curid=324183", "title": "Historia da est\u00e9tica", "text": "A historia da est\u00e9tica \u00e9 unha disciplina das ciencias sociais que estuda a evoluci\u00f3n das ideas est\u00e9ticas \u00f3 longo do tempo. A est\u00e9tica \u00e9 unha p\u00f3la da filosof\u00eda que se encarga de estudar o xeito en que razoamento do ser humano interpreta os est\u00edmulos sensoriais que recibe do mundo circundante. Poder\u00edase dicir, que as\u00ed como a l\u00f3xica estuda o co\u00f1ecemento racional, a est\u00e9tica \u00e9 a ciencia que estuda o co\u00f1ecemento sensible, o que adquirimos a trav\u00e9s dos sentidos. Entre os diversos obxectos de estudo da est\u00e9tica figuran a beleza ou os xu\u00edzos de gusto, as\u00ed como os diversos xeitos de intepretalos por parte do ser humano. Polo tanto, a est\u00e9tica est\u00e1 intimamente ligada coa arte, analizando os diversos estilos e per\u00edodos art\u00edsticos segundo os diversos compo\u00f1entes est\u00e9ticos que neles se atopan. A mi\u00fado denom\u00edmase a est\u00e9tica como unha \u00abfilosof\u00eda da arte\u00bb.\nO termo est\u00e9tica prov\u00e9n do grego \u03b1\u1f34\u03c3\u03b8\u03b7\u03c3\u03b9\u03c2 (\"a\u00edsth\u00easis\"), \u00absensaci\u00f3n\u00bb. Foi introducido polo fil\u00f3sofo alem\u00e1n Alexander Gottlieb Baumgarten na s\u00faa obra \"Reflexi\u00f3ns filos\u00f3ficas sobre a poes\u00eda\" (1735), e m\u00e1is tarde na s\u00faa \"Aesthetica\" (1750). Desta forma, a Historia da est\u00e9tica propiamente dita comezar\u00eda con Baumgarten no s\u00e9culo XVIII, sobre todo coa sistematizaci\u00f3n desta disciplina realizada por Immanuel Kant. Malia isto, o concepto \u00e9 extrapolable \u00f3s estudos sobre o tema efectuados polos fil\u00f3sofos anteriores, especialmente dende a Grecia cl\u00e1sica. C\u00f3mpre sinalar, por exemplo, que os antigos gregos ti\u00f1an unha palabra equiparable \u00f3 actual concepto de est\u00e9tica, que era \u03a6\u03b9\u03bb\u03bf\u03ba\u03b1\u03bb\u03af\u03b1 (filocal\u00eda), \u00abamor \u00e1 beleza\u00bb. Poder\u00edase dicir que en Grecia naceu a est\u00e9tica como concepto, mentres que con Baumgarten converteuse nunha ciencia filos\u00f3fica.\nA est\u00e9tica \u00e9 unha reflexi\u00f3n filos\u00f3fica que se fai sobre obxectos art\u00edsticos e naturais, e que produce un \u00abxu\u00edzo est\u00e9tico\u00bb. A percepci\u00f3n sensorial, unha vez analizada pola intelixencia humana, produce ideas, que son abstracci\u00f3ns da mente, e que poden ser obxectivas ou subxectivas. As ideas provocan xu\u00edzos relacionando elementos sensoriais, e \u00e1 s\u00faa vez, a relaci\u00f3n de xu\u00edzos \u00e9 raxonamento. O obxectivo da est\u00e9tica \u00e9 analizar os razoamentos producidos por estas relaci\u00f3ns de xu\u00edzos. As ideas evolucionan co tempo, adapt\u00e1ndose \u00e1s correntes culturais de cada \u00e9poca. Esta evoluci\u00f3n ser\u00e1 polo tanto o obxecto de estudo da Historia da est\u00e9tica."}
{"id": "324186", "revid": "25871", "url": "https://gl.wikipedia.org/wiki?curid=324186", "title": "Tri Nations 1996", "text": "A edici\u00f3n 1996 do torneo das Tres Naci\u00f3ns de rugby foi a edici\u00f3n inaugural do torneo no que se enfrontan as mellores selecci\u00f3ns de rugby do Hemisferio Sur. Estas selecci\u00f3n son: Nova Zelandia, Sur\u00e1frica e Australia.\nFormato.\nNesta edici\u00f3n xog\u00e1ronse 6 partidos. Cada equipo xogou 2 partidos na casa e outros 2 f\u00f3ra, un con cada equipo restante. O encontro que abriu este novo torneo do Tri Nations foi o Nova Zelandia - Australia que se disputou o 6 de xullo de 1996 no Athletic Park de Wellington e que rematou cun resultado de 43-6 a favor dos locais. O derradeiro partido da primeira edici\u00f3n foi o Sur\u00e1frica - Nova Zelandia celebrado o 10 de agosto do mesmo ano no Newlands Stadium de Cidade do Cabo. O resultado deste \u00faltimo encontro foi 18-29 a favor dos All Blacks.\nClasificaci\u00f3n e resultados.\n&lt;noinclude&gt;\nO campi\u00f3n da edici\u00f3n 1996 do Tri Nations foi a Selecci\u00f3n de rugby de Nova Zelandia ."}
{"id": "324187", "revid": "89787", "url": "https://gl.wikipedia.org/wiki?curid=324187", "title": "Li\u00f1a 8 do metro de Barcelona", "text": "A Li\u00f1a 8 do metro de Barcelona \u00e9 un servizo de ferrocarril metropolitano que forma parte da Li\u00f1a Llobregat-Anoia de Ferrocarr\u00eds da Generalitat de Catalu\u00f1a (antigos \"Ferrocarrils Catalans\"), compartindo infraestrutura con cinco servizos m\u00e1is. Camins de Ferro del Nord-est d'Espanya (NEE) constru\u00edu e inaugurou o ferrocarril no ano 1912.\nO trazado da li\u00f1a que une Barcelona - Pl. Espanya e Mol\u00ed Nou Ciutat Cooperativa, \u00e9 de dobre v\u00eda soterrada no 73% do percorrido e dobre v\u00eda en superficie o resto do trazado.\nNo 2007, inaugurouse unha nova estaci\u00f3n entre Ildefons Cerd\u00e0 e Gornal chamada Europa Fira, baixo a Pla\u00e7a d'Europa de l'Hospitalet de Llobregat e est\u00e1 programada unha nova estaci\u00f3n chamada Cornell\u00e0 Salines entre Cornell\u00e0-Riera e Sant Boi, entre outras ampliaci\u00f3ns como a creaci\u00f3n de dos tramos de 11 e 14\u00a0km."}
{"id": "324189", "revid": "22570", "url": "https://gl.wikipedia.org/wiki?curid=324189", "title": "Li\u00f1a 6 do metro de Barcelona", "text": "A Li\u00f1a 6 do metro de Barcelona \u00e9 un servizo de ferrocarril metropolitano soterrado que forma parte da Li\u00f1a Barcelona-Vall\u00e8s de Ferrocarrils de la Generalitat de Catalunya (antigos \"Ferrocarrils de Catalunya\"), compartindo infraestrutura con cinco servizos m\u00e1is. A compa\u00f1\u00eda Ferrocarril de Barcelona a Sarri\u00e0 (FBS) constru\u00edu e inaugurou o Tren de Sarri\u00e0 no ano 1863, que foi soterrado posteriormente e o tramo da Reina Elisenda inaugurouse no ano 1976.\nNo tocante \u00f3s t\u00faneles, a li\u00f1a 6 comparte t\u00fanel co resto de servizos de Ferrocarr\u00eds da Generalitat de Catalu\u00f1a entre a estaci\u00f3n terminal de Barcelona - Pla\u00e7a Catalunya e Sarri\u00e0. Coa li\u00f1a 7 s\u00f3 at\u00e9 a Gr\u00e0cia onde se bifurca para ir at\u00e9 Avinguda Tibidabo."}
{"id": "324209", "revid": "89787", "url": "https://gl.wikipedia.org/wiki?curid=324209", "title": "Baladas da Galiza imaxinaria", "text": "Baladas da Galiza imaxinaria \u00e9 o un \u00e1lbum de estudio dos m\u00fasicos galegos Ux\u00eda Senlle e Narf. Foi publicado en maio de 2015, baixo o selo Edici\u00f3ns Damadri\u00f1a, que promove a propia Ux\u00eda.\nTr\u00e1tase do d\u00e9cimo sexto \u00e1lbum de Ux\u00eda Senlle na s\u00faa cronolox\u00eda."}
{"id": "324213", "revid": "85894", "url": "https://gl.wikipedia.org/wiki?curid=324213", "title": "Jos\u00e9 Barral Souto", "text": "Jos\u00e9 Barral Souto nado en Oleiros o 23 de outubro de 1903 e finado na Arxentina o 15 de novembro de 1976, foi un economista, estat\u00edstico e actuario galego nacionalizado arxentino en 1928. Est\u00e1 considerado o anticipador do m\u00e9todo da programaci\u00f3n linear na teor\u00eda econ\u00f3mica.\nTraxectoria.\nJos\u00e9 Barral Souto realizou os estudos universitarios e de doutoramento na Facultade de Ciencias Econ\u00f3micas da Universidade de Buenos Aires, e na Facultade de Ciencias F\u00edsico-Matem\u00e1ticas da Universidade Nacional de La Plata, doutor\u00e1ndose en 1934 cunha tese titulada \"Expresi\u00f3n de la renta vitalicia mediante una serie potencial entera de la variaci\u00f3n del tipo de inter\u00e9s\". En 1925 recibiu o t\u00edtulo de \"Contador P\u00fablico Nacional\", e entre 1929 e 1931 fixo a carreira de actuario. En 1927 ingresou no Instituto de Econom\u00eda Bancaria, en 1930 no Instituto de Biometr\u00eda e en 1933 acadou o posto de profesor adxunto de Estat\u00edstica.\nRelevancia cient\u00edfica.\nEntre 1939 e 1940 Jos\u00e9 Barral Souto reformulou e obtivo unha nova soluci\u00f3n do problema dos custos comparados, mediante inecuaci\u00f3ns lineais, co que, en palabras do Premio Nobel de Econom\u00eda Wassily Leontief, \"anticipou en esencia a aproximaci\u00f3n mediante programaci\u00f3n linear \u00e1 teor\u00eda econ\u00f3mica\" que foi redescuberta anos m\u00e1is tarde nos Estados Unidos \nFoi un dos fundadores en 1936 da Uni\u00f3n Matem\u00e1tica Arxentina."}
{"id": "324214", "revid": "89787", "url": "https://gl.wikipedia.org/wiki?curid=324214", "title": "Reumatolox\u00eda", "text": "A reumatolox\u00eda (do grego \"\u03c1\u03b5\u03cd\u03bc\u03b1\", \"rheuma\", r\u00edo) \u00e9 unha especialidade m\u00e9dica, derivada da medicina interna e a pediatr\u00eda, adicada aos trastornos m\u00e9dicos do aparello locomotor e do tecido conectivo, que abrangue un gran n\u00famero de entidades cl\u00ednicas co\u00f1ecidas en conxunto como \"doenzas reum\u00e1ticas\", \u00e1s que se suman un gran grupo de enfermidades de afectaci\u00f3n sist\u00e9mica: as \"conectivopat\u00edas\"."}
{"id": "324215", "revid": "2520", "url": "https://gl.wikipedia.org/wiki?curid=324215", "title": "Osteoartrite", "text": ""}
{"id": "324216", "revid": "2520", "url": "https://gl.wikipedia.org/wiki?curid=324216", "title": "S\u00edndrome artr\u00f3sica", "text": ""}
{"id": "324217", "revid": "89787", "url": "https://gl.wikipedia.org/wiki?curid=324217", "title": "Esclerose sist\u00e9mica", "text": "A esclerose sist\u00e9mica \u00e9 unha doenza reumatol\u00f3xica autoinmunitaria que se caracteriza por producir esclerose a nivel dos diferentes \u00f3rganos. Fundamentalmente afecta \u00e1 pel, de a\u00ed que habitualmente esta forma de afectaci\u00f3n, denominada esclerodermia (esclerose da pel), se estableza como sin\u00f3nimo de esclerose sist\u00e9mica.\nAdoita afectar a mulleres de entra 20 e 40 anos. O progn\u00f3stico da doenza depende, en gran medida, da extensi\u00f3n e dos \u00f3rganos afectados. As persoas cuxa doenza lim\u00edtase \u00e1 pel te\u00f1en, polo xeral, un progn\u00f3stico bo. Por\u00e9n, os doentes con enfermidade cut\u00e1nea difusa, ou afectaci\u00f3n de \u00f3rganos como os pulm\u00f3ns, o ril ou o coraz\u00f3n, \u00e9 substancialmente peor. A principal causa de morte nestes doentes son as infecciones, seguido das complicaci\u00f3ns pulmonares e card\u00edacas. Na forma m\u00e1is severa, a forma cut\u00e1nea difusa, a supervivencia \u00e9 do 70% aos 5 anos e do 55% aos 10 anos."}
{"id": "324218", "revid": "2520", "url": "https://gl.wikipedia.org/wiki?curid=324218", "title": "Esclerodermia", "text": ""}
{"id": "324219", "revid": "2520", "url": "https://gl.wikipedia.org/wiki?curid=324219", "title": "Escleroderma", "text": ""}
{"id": "324220", "revid": "1576", "url": "https://gl.wikipedia.org/wiki?curid=324220", "title": "Stoner metal", "text": ""}
{"id": "324222", "revid": "27155", "url": "https://gl.wikipedia.org/wiki?curid=324222", "title": "Complexo proteico", "text": "Un complexo proteico ou complexo multiproteico \u00e9 un grupo de d\u00faas ou m\u00e1is cadeas polipept\u00eddicas asociadas. As distintas cadeas polipept\u00eddicas poden ter diferentes funci\u00f3ns. Cando as prote\u00ednas implicadas son encimas denom\u00ednase complexo encim\u00e1tico ou complexo multiencim\u00e1tico. Isto \u00e9 diferente dun polip\u00e9ptido multiencim\u00e1tico, o cal est\u00e1 formado por m\u00faltiples dominios proteicos catal\u00edticos que forman parte dunha soa cadea polipept\u00eddica.\nOs complexos proteicos constit\u00faen unha forma de estrutura cuaternaria das prote\u00ednas. As prote\u00ednas dun complexo proteico est\u00e1n ligadas por interacci\u00f3ns prote\u00edna-prote\u00edna non covalentes, e diferentes complexos proteicos te\u00f1en distintos graos de estabilidade no tempo. Estes complexos son fundamentais en moitos (se non na maior\u00eda) dos procesos biol\u00f3xicos e en conxunto forman diversos tipos de maquinaria molecular que poden realizar un vasto conxunto de funci\u00f3ns biol\u00f3xicas. Cada vez m\u00e1is os cient\u00edficos consideran a c\u00e9lula como composta de complexos supramoleculares modulares, cada un dos cales realiza unha funci\u00f3n biol\u00f3xica discreta independente.\nGrazas \u00e1 proximidade dos encimas nun complexo, pode mellorarse enormente a velocidade e selectividade das interacci\u00f3ns de uni\u00f3n entre complexos encim\u00e1ticos e substratos, o que fai que aumente a eficiencia no funcionamento celular. Desafortunadamente, moitas das t\u00e9cnicas utilizadas para romper e fraccionar as c\u00e9lulas e illar prote\u00ednas causan a destruci\u00f3n de moitos destes grandes complexos, o que fai m\u00e1is dif\u00edcil determinar os compo\u00f1entes dun complexo. Exemplos de complexos proteicos son o proteasoma utilizado para a degradaci\u00f3n molecular e a maior\u00eda das ARN polimerases. Nos complexos estables, as interfaces hidrof\u00f3bicas amplas entre prote\u00ednas normalmente deixan tapadas \u00e1reas da superficie das prote\u00ednas maiores de 2\u00a0500 \u00e1ngstroms cadrados.\nFunci\u00f3n.\nA formaci\u00f3n de complexos proteicos serve por veces para activar ou inhibir un ou m\u00e1is dos membros do complexo e, deste modo, a formaci\u00f3n de complexos proteicos pode ter efectos similares aos dunha fosforilaci\u00f3n. Unha prote\u00edna pode participar na formaci\u00f3n dunha variedade de complexos proteicos diferentes. Os diferentes complexos realizan diferentes funci\u00f3ns, e un mesmo complexo pode realiar funci\u00f3ns moi distintas que dependen de diversos factores. Alg\u00fans destes factores son:\nCo\u00f1\u00e9cense moi ben moitos complexos proteicos, especialmente no organismo modelo \"Saccharomyces cerevisiae\" (unha especie de l\u00e9vedo). Neste organismo relativamente simple, estase realizando ctualmente o estudo dos complexos proteicos en todo o xenoma e a dilucidaci\u00f3n de m\u00e1is complexos proteicos de l\u00e9vedos.\nTipos de complexos proteicos.\nComplexos proteicos obrigados e non obrigados.\nSe unha prote\u00edna pode formar in vivo unha estrutura cristalina estable por si mesma (\u00e9 dicir, sen estar asociada a outras prote\u00ednas), ent\u00f3n os complexos formados por esa prote\u00edna denom\u00ednanse \"complexos proteicos non obrigados\". Por outra parte, non se observou que certas prote\u00ednas poidan xerar unha estrutura cristalina por si soas, pero si poden atoparse formando parte dun complexo proteico que forma unha estrutura cristalina estable. Tales complexos proteicos denom\u00ednanse \"complexos proteicos obrigados\".\nComplexos proteicos transitorios e permanentes/estables.\nOs complexos proteicos transitorios f\u00f3rmanse e desfanse en pouco tempo \"in vivo\", mentres que os complexos permanentes te\u00f1en unha vida media relativamente longa. Normalmente, as interacci\u00f3ns obrigadas (interacci\u00f3ns prote\u00edna-prote\u00edna nun complexo obrigado) son permanentes, mentres que as interacci\u00f3ns non obrigadas poden ser permanentes ou transitorias. N\u00f3tese que non hai unha distinci\u00f3n clara entre as interacci\u00f3ns obrigadas e non obrigadas, sen\u00f3n que o que hai \u00e9 un continuo entre elas, que depende de varias condici\u00f3ns, por exemplo o pH, concentraci\u00f3n de prote\u00ednas etc. Por\u00e9n, hai importantes diferenzas nas propiedades das interacci\u00f3ns transitorias e as das permanetes/estables, xa que as estables est\u00e1n moi conservadas e as transitorias moito menos conservadas, e d\u00faas prote\u00ednas que interaccionan nunha interacci\u00f3n estable te\u00f1en unha maior tendencia a ser coexpresadas que as que interve\u00f1en en interacci\u00f3ns transitorias (de feito, a probabilidade de coexpresi\u00f3n entre d\u00faas prote\u00ednas que interaccionan transitoriamente non \u00e9 maior que a de d\u00faas prote\u00ednas calquera tomadas aleatoriamente), e as interacci\u00f3ns transitorias est\u00e1n moito menos colocalizadas que as interacci\u00f3ns estables. Con todo, malia o seu car\u00e1cter pouco duradeiro, as interacci\u00f3ns transitorias son moi importantes para a biolox\u00eda celular: o interactoma humano enriqu\u00e9cese con esas interacci\u00f3ns, estas interacci\u00f3ns son os protagonistas dominantes da regulaci\u00f3n x\u00e9nica e a transduci\u00f3n de sinais, e as prote\u00ednas con \"rexi\u00f3ns desordenadas intrinsecamente\" (IDR: rexi\u00f3ns das prote\u00ednas que mostran estruturas interconvertibles din\u00e1micas no estado nativo) son m\u00e1is abondosas nas interacci\u00f3ns de sinalizaci\u00f3n e reguladoras transitorias.\nComplexo borroso.\nOs complexos proteicos borrosos (\"fuzzy complexes\") te\u00f1en m\u00e1is dunha forma estrutural ou unha desorde estrutural din\u00e1mica no estado unido. Isto significa que as prote\u00ednas poden non pregarse completamente en complexos transitorios ou permenentes. En consecuencia, complexos espec\u00edficos poden ter interacci\u00f3ns ambiguas, que var\u00edan de acordo cos sinais ambientais. Por tanto, as diferentes ensamblaxes das estruturas dan lugar a distintas (mesmo \u00e1s veces opostas) funci\u00f3ns biol\u00f3xicas. As modificaci\u00f3ns postraducionais, as interacci\u00f3ns entre prote\u00ednas ou o empalme alternativo modulan as ensamblaxes conformacionais destes complexos borrosos, para axustar finamente a afinidade ou especificidade das interacci\u00f3ns. Estes mecanismos son con frecuencia utilizados para a regulaci\u00f3n como parte da maquinaria de transcrici\u00f3n eucari\u00f3tica.\nProte\u00ednas esenciais en complexos proteicos.\nA\u00ednda que alg\u00fans estudos iniciais parec\u00edan indicar que hab\u00eda unha forte correlaci\u00f3n ente a esencialidade dunha prote\u00edna e o grao de interacci\u00f3n da prote\u00edna (a regra da \u201ccentralidade-letalidade\u201d), as an\u00e1lises posteriores mostraron que esta correlaci\u00f3n \u00e9 feble para as interacci\u00f3ns binarias ou transitorias (por exemplo, nun sistema de dobre h\u00edbrido de l\u00e9vedo). Por\u00e9n, a correlaci\u00f3n \u00e9 forte para redes de interacci\u00f3ns de cocomplexos estables. De feito, un n\u00famero desproporcionado de xenes esenciais pertencen a complexos proteicos. Isto fixo chegar \u00e1 conclusi\u00f3n de que a esencialidade \u00e9 m\u00e1is ben unha propiedade das m\u00e1quinas moleculares (\u00e9 dicir, dos complexos) que dos compo\u00f1entes individuais. Wang et al. (2009) atoparon que os complexos proteicos m\u00e1is grandes te\u00f1en maior probabilidade de ser esenciais, o que explica por que \u00e9 m\u00e1is probable que os xenes esenciais te\u00f1an un grao de interacci\u00f3n de cocomplexos alto. Ryan et al. (2013) utilizaron o termo \"esencialidade modular\" para referirse \u00e1 observaci\u00f3n de que complexos enteiros parecen ser esenciais. Estes autores tam\u00e9n indicaron que os complexos tenden a estar compostos tanto de prote\u00ednas esenciais coma non esenciais en vez de presentar unha distribuci\u00f3n aleatoria das mesmas (ver Figura). Por\u00e9n, este non \u00e9 un fen\u00f3meno de todo ou nada: s\u00f3 un 26% (105/401) dos complexos de l\u00e9vedo constaban s\u00f3 de subunidades esenciais ou s\u00f3 de subunidades non esenciais.\nNos humanos os xenes que codifican produtos proteicos que pertencen ao mesmo complexo \u00e9 m\u00e1is probable que dean lugar ao mesmo fenotipo dunha enfermidade.\nProte\u00ednas homomultim\u00e9ricas e heteromultim\u00e9ricas.\nAs subunidades dunha prote\u00edna multim\u00e9rica poden ser id\u00e9nticas \u00e1s dunha prote\u00edna homomultim\u00e9rica (homooligom\u00e9rica) ou diferentes \u00e1s dunha prote\u00edna heteromultim\u00e9rica. Moitas prote\u00ednas de membrna e solubles forman complexos homomultim\u00e9ricos na c\u00e9lua, e a maior\u00eda das prote\u00ednas de Protein Data Bank son homomultim\u00e9ricas. Os homoolig\u00f3meros son responsables da diversidade e especificidade de moitas v\u00edas, e poden mediar e regular a expresi\u00f3n x\u00e9nica, a actividade de encimas, canles i\u00f3nicas, receptores, e procesos de adhesi\u00f3n celular.\nOs canais de potasio regulados por voltaxe da membrana plasm\u00e1tica dunha neurona son prote\u00ednas heteromultim\u00e9ricas compostas de catro subunidades alfa (de entre as corenta subunidades alfa co\u00f1ecidas). As subunidades deben ser da mesma subfamilia para poder formar o canal proteico multim\u00e9rico. A estrutura terciaria do canal permite que os i\u00f3ns fl\u00faan a trav\u00e9s do interior hidrof\u00f3bico da membrana plasm\u00e1tica. Os conex\u00f3ns son un exemplo de prote\u00edna heteromultim\u00e9rica composta de seis conexinas id\u00e9nticas. Unha agrupaci\u00f3n de conex\u00f3ns forma unha uni\u00f3n comunicante entre d\u00faas neuronas que transmiten sinais por medio dunha sinapse el\u00e9ctrica.\nDeterminaci\u00f3n da estrutura.\nA estrutura molecular dos complexos proteicos pode determinarse por t\u00e9cnicas experimentais como a cristalograf\u00eda de raios X, an\u00e1lise de part\u00edculas simples ou resonancia magn\u00e9tica nuclear. Cada vez util\u00edzase m\u00e1is a opci\u00f3n te\u00f3rica de atraque prote\u00edna\u2013prote\u00edna. Un m\u00e9todo que se utiliza comunmente para identificar os complexos \u00e9 a inmunoprecipitaci\u00f3n. Recentemente, Raicu e colegas desenvolveron un m\u00e9todo para determinar a estrutura cuaternaria de complexos proteicos en c\u00e9lulas vivas. Este m\u00e9todo est\u00e1 baseado na determinaci\u00f3n da eficiencia da transferencia de enerx\u00eda de resonancia de Forster (FRET) a nivel de p\u00edxel conxuntamente co uso de microscopio de dous fot\u00f3ns resolto espectralmente. A distribuci\u00f3n das eficiencias de FRET sim\u00falanse con respecto a diferentes modelos para obter a xeometr\u00eda e estequiometr\u00eda dos complexos.\nEnsamblaxe.\nA correcta ensamblaxe de complexos multiproteicos \u00e9 moi importante, xa que se \u00e9 deficiente as consecuencias poden ser desastrosas. Para estudar a secuencia de esamblaxe, os investigadores estudan os pasos intermedios da v\u00eda de esamblaxe. Unha t\u00e9cnica deste tipo \u00e9 a espectrometr\u00eda de masas electrospray, que pode identificar diferentes estados intermedios simultaneamente. Isto levou ao descubrimento de que moitos complexos seguen unha secuencia de ensamblaxe ordenada. Nos casos nos que \u00e9 posible unha ensamblaxe desordenada, o cambio dun estado ordenado a un desordenado leva o complexo \u00e1 transici\u00f3n desde a funci\u00f3n \u00e1 disfunci\u00f3n, xa que a ensamblaxe desordenada orixina agregaci\u00f3n.\nA estrutura das prote\u00ednas xoga un papel no modo en que se ensambla o complexo proteico. As interfaces entre as prote\u00ednas poden utilizarse para predicir as secuencias de ensamblaxe. A flexibilidade intr\u00ednseca das prote\u00ednas tam\u00e9n xoga un papel: as prote\u00ednas m\u00e1is flexibles permiten que se poida dispo\u00f1er dunha maior \u00e1rea superficial para a interacci\u00f3n.\nA\u00ednda que a ensamblaxe \u00e9 un proceso diferente da desensamblaxe, as d\u00faas son reversibles tanto nos complexos homom\u00e9ricos coma heterom\u00e9ricos. Deste xeito, o proceso global pode denominarse (des)ensamblaxe.\nImportancia evolutiva da ensamblaxe de complexos multiproteicos.\nEn complexos homomultim\u00e9ricos, as prote\u00ednas homom\u00e9ricas ens\u00e1mblanse de modo que imitan a evoluci\u00f3n. \u00c9 dicir, na historia evolutiva do complexo est\u00e1 presente un intermediario no proceso de ensamblaxe.\nO fen\u00f3meno oposto obs\u00e9rvase en complexos heteromultim\u00e9ricos, onde a fusi\u00f3n de xenes ocorre de maneira que preserva a v\u00eda de ensamblaxe orixinal."}
{"id": "324224", "revid": "27155", "url": "https://gl.wikipedia.org/wiki?curid=324224", "title": "Complexo multiproteico", "text": ""}
{"id": "324227", "revid": "1131", "url": "https://gl.wikipedia.org/wiki?curid=324227", "title": "Estaci\u00f3n de Waddesdon Road", "text": "A estaci\u00f3n de Waddesdon Road, chamada estaci\u00f3n de Waddesdon at\u00e9 o ano 1992, era un pequeno apeadoiro a campo aberto en Buckinghamshire, Inglaterra. Foi inaugurado en 1871 como parte dunha li\u00f1a co remolques de cabalos para axudar no transporte de mercador\u00edas das extensas pertenzas do duque de Buckingham na rexi\u00f3n e tam\u00e9n para conectar estas terras co Aylesbury and Buckingham Railway cara a estaci\u00f3n de Quainton Road. En 1872, a li\u00f1a foi expandida e reconvertida para permitir o emprego por parte de pasaxeiros, e pasou a ser co\u00f1ecida como Brill Tramway. En 1899, a compa\u00f1\u00eda con sede en Londres Metropolitan Railway obtivo a xesti\u00f3n da li\u00f1a.\nEn 1933, Metropolitan Railway pasou a ser de titularidade p\u00fablica e converteuse na Metropolitan Line do Metro de Londres e, malia a s\u00faa localizaci\u00f3n rural, Waddesdon Road converteuse en parte da London Passenger Transport Board. Os xerentes da li\u00f1a non viron claro o seu futuro como ruta de pasaxeiros viable economicamente: a estaci\u00f3n de Waddesdon Road, xunto co resto da Brill Tramway, foron clausuradas a finais do ano 1935."}
{"id": "324228", "revid": "23204", "url": "https://gl.wikipedia.org/wiki?curid=324228", "title": "Estaci\u00f3n de Waddesdon", "text": ""}
{"id": "324229", "revid": "27155", "url": "https://gl.wikipedia.org/wiki?curid=324229", "title": "Complexo multiencim\u00e1tico", "text": ""}
{"id": "324230", "revid": "89787", "url": "https://gl.wikipedia.org/wiki?curid=324230", "title": "Bote de Halkett", "text": "Un bote de Halkett \u00e9 un tipo de bote inflable lixeiro que foi dese\u00f1ado polo tenente Peter Halkett (1820-1885) durante a d\u00e9cada de 1840.\nHistoria e caracter\u00edsticas.\nEstes botes intentaban po\u00f1er soluci\u00f3n as dificultades para navegar no \u00c1rtico canadense: precis\u00e1base unha embarcaci\u00f3n lixeira de abondo para ser transportada por terra e robusta abondo para ser empregada nas extremas condici\u00f3ns meteorol\u00f3xicas da zona.\nO primeiro dese\u00f1o de Halkett consist\u00eda nun bote plegable e inflable fabricado en tea imbu\u00edda de caucho. Cando estaba desinflado, o casco do bote pod\u00eda levarse coma se fose un abrigo ou unha capa, o remo usarse como un caxato e a vela e o mastro como un paraugas; s\u00f3 ti\u00f1a capacidade para unha persoa. Halkett, alentado pola positiva acollida, levou a cabo melloras: o modelo seguinte era para d\u00faas persoas e pequeno abondo como para coller nunha mochila e poder ser empregado, unha vez desinflado, como manta impermeable.\nA\u00ednda que foi ben recibido polos exploradores canadenses, o mercado para estes dese\u00f1os era moi limitado e Halkett non foi quen de persuadir a Royal Navy do Reino Unido da s\u00faa utilidade para os servizos navais."}
{"id": "324231", "revid": "27155", "url": "https://gl.wikipedia.org/wiki?curid=324231", "title": "Complexo multienzim\u00e1tico", "text": ""}
{"id": "324232", "revid": "27155", "url": "https://gl.wikipedia.org/wiki?curid=324232", "title": "Complexo encim\u00e1tico", "text": ""}
{"id": "324233", "revid": "27155", "url": "https://gl.wikipedia.org/wiki?curid=324233", "title": "Complexo enzim\u00e1tico", "text": ""}
{"id": "324234", "revid": "27155", "url": "https://gl.wikipedia.org/wiki?curid=324234", "title": "Doenza autoinmune", "text": ""}
{"id": "324235", "revid": "56817", "url": "https://gl.wikipedia.org/wiki?curid=324235", "title": "Tempada de furac\u00e1ns no Atl\u00e1ntico de 1911", "text": "A tempada de furac\u00e1ns no Atl\u00e1ntico de 1911 foi relativamente inactiva, con s\u00f3 seis cicl\u00f3ns tropicais co\u00f1ecidos formados no Atl\u00e1ntico durante o ver\u00e1n e o outono de 1911. Tendo en conta tanto o primeiro cicl\u00f3n que comezou a tempada a principios de febreiro como o derradeiro que a pechou en decembro, rexistr\u00e1ronse s\u00f3 tres depresi\u00f3ns tropicais. Tres cicl\u00f3ns intensific\u00e1ronse at\u00e9 o status de furac\u00e1n, e dous deles acadaron a categor\u00eda 2 na escala de furac\u00e1ns de Saffir-Simpson vixente na actualidade. Os datos dos cicl\u00f3ns da tempada de 1911 fundam\u00e9ntanse principalmente na base de datos de furac\u00e1ns do Atl\u00e1ntico, que no ano 2005 revisou en profundidade o per\u00edodo entre 1911 e 1914.\nA maior\u00eda dos cicl\u00f3ns tocaron terra firme. A finais de agosto, un furac\u00e1n que avanzou en direcci\u00f3n oeste matou 17 persoas e causou danos severos en Charleston, Carolina do Sur e arredores. Un par de semanas antes, a \u00e1rea de Pensacola, Florida tam\u00e9n se vira afectada por unha treboada no golfo de M\u00e9xico que provocou ventos de 130\u00a0km/h en terra. O cuarto cicl\u00f3n da tempada golpeou a costa de Nicaragua, matando 10 persoas e provocando danos xeneralizados."}
{"id": "324237", "revid": "1131", "url": "https://gl.wikipedia.org/wiki?curid=324237", "title": "Disco disperso", "text": "O disco disperso \u00e9 unha rexi\u00f3n do Sistema Solar. Na s\u00faa parte m\u00e1is interna sol\u00e1pase co cinto de Kuiper (a 30 UA do Sol) ata unha distancia desco\u00f1ecida que poder\u00eda ser de varios centenares de UA e tam\u00e9n a outras inclinaci\u00f3ns por riba e por baixo da ecl\u00edptica. Est\u00e1 poboada por un n\u00famero desco\u00f1ecido de corpos celestes (descubr\u00edronse polo menos noventa) co\u00f1ecidos co nome de obxectos dispersos ou obxectos do disco disperso (en ingl\u00e9s \"scattered-disk objects\" ou SDO), e que forman parte da familia dos obxectos transneptunianos.\nSon corpos xeados, alg\u00fan de m\u00e1is de mil quil\u00f3metros de di\u00e1metro, o primeiro deles descuberto en 1995. O maior obxecto do grupo \u00e9 o planeta anano Eris, descuberto en 2005.\nFormaci\u00f3n.\nO disco disperso descubriuse tan s\u00f3 a finais do s\u00e9culo XX, polo que non se sabe con seguridade cal foi a s\u00faa orixe. A teor\u00eda m\u00e1is aceptada polos astr\u00f3nomos explica que os obxectos dispersos se formaron no cinto de Kuiper e despois foron dispersados pola interacci\u00f3n gravitatoria con alg\u00fan dos planetas exteriores, principalmente Neptuno, cara a \u00f3rbitas con grandes excentricidades e inclinaci\u00f3ns. Mentres o cinto de Kuiper semella unha coroa circular relativamente plana que se estende de 30 a 44 UA do Sol e alberga obxectos en \u00f3rbita circular (cubewanos) ou lixeiramente (plutinos e twotinos), o disco difuso presenta obxectos con par\u00e1metros orbitais heterox\u00e9neos que, frecuentemente, como no caso de Eris, pos\u00faen inclinaci\u00f3ns tam\u00e9n maiores de 45\u00b0 respecto \u00e1 ecl\u00edptica. P\u00e9nsase que moitas destas \u00f3rbitas sexan inestables, e que os obxectos do disco difuso estean destinados a afastarse progresivamente do centro do sistema solar e a pertencer \u00e1 nube de Oort ou ao espazo interestelar.\nEn \u00f3rbitas interiores ao cinto de Kuiper pero tan inclinadas e exc\u00e9ntricas como as dos SDO, at\u00f3panse uns obxectos co\u00f1ecidos co nome de centauros. Alg\u00fans astr\u00f3nomos cren que os centauros e os SDO te\u00f1en unha orixe com\u00fan no cinto de Kuiper: mentres que os primeiros son obxectos que foron expulsados cara ao interior do sistema solar, os segundos f\u00f3rono cara ao exterior. Ademais, obxectos en \u00f3rbitas intermedias como (29981) 1999 TD10 fan a clasificaci\u00f3n a\u00ednda m\u00e1is complexa e de feito o \"Minor Planet Center\" lista os centauros e os SDO xuntos. Debido a esta borrosa clasificaci\u00f3n, alg\u00fans cient\u00edficos utilizan o termo obxecto disperso do Cinto de Kuiper (en ingl\u00e9s \"scattered Kuiper belt object\" ou SKBO) para clasificar tanto os centauros como os obxectos do disco disperso.\nSedna.\nA\u00ednda que Sedna \u00e9 considerado oficialmente un obxecto do disco difuso, o seu descubridor, Michael E. Brown, suxeriu que a elevada distancia do corpo (76 UA no seu perihelio) fai improbable calquera forma de interacci\u00f3n gravitacional significativa cos planetas co\u00f1ecidos, e que o obxecto deber\u00eda polo tanto ser considerado como pertencente \u00e1 nube de Oort interna. Segundo esta li\u00f1a de investigaci\u00f3n, far\u00edase necesario atopar unha li\u00f1a de demarcaci\u00f3n entre Sedna e outros obxectos m\u00e1is internos, como Eris, que cumpre todos os requisitos necesarios para integrarse no disco difuso. Como Sedna, tam\u00e9n (148209), descuberto con anterioridade, e outros corpos localizados en anos sucesivos parecen eludir a definici\u00f3n tradicional de obxectos do disco difuso, e poder\u00edan pertencer \u00e1 parte m\u00e1is interna da nube de Oort.\nPar\u00e1metros orbitais.\nO primeiro obxecto do disco difuso descuberto foi (15874) 1996 TL66, encontrado en 1996 por Mauna Kea; posteriormente inclu\u00eduse na categor\u00eda tam\u00e9n (48639) 1995 TL8, co\u00f1ecido dende 1995 e descuberto no \u00e1mbito do proxecto \"Spacewatch\".\nPerihelio.\nOs corpos do disco difuso non presentan nunca perihelios inferiores \u00e1s 35 UA, e sit\u00faanse polo tanto suficientemente afastadas da zona de influencia gravitacional directa de Neptuno. Os plutinos (Plut\u00f3n e Orcus) e os obxectos en resonancia orbital 2:5 poden alcanzar distancias menores de Neptuno s\u00f3 porque as s\u00faas \u00f3rbitas son menos estables polos fen\u00f3menos de resonancia.\nCaracter\u00edsticas peculiares.\nOs obxectos do disco difuso presentan par\u00e1metros orbitais que var\u00edan entre as enormes anomal\u00edas e a forte regularidade. Alg\u00fans casos emblem\u00e1ticos son:\nResonancias orbitais.\nOs obxectos en resonancia orbital con outros corpos non son considerados membros do disco difuso. Algunhas simulaci\u00f3ns suxiren que numerosos obxectos poder\u00edan estar suxeitos a resonancias orbitais particularmente d\u00e9biles. \u00c9 posible que diversos corpos xa observados caian finalmente dentro desta categor\u00eda.\nComparaci\u00f3n con outros corpos.\nOs gr\u00e1ficos do diagrama confrontan a excentricidade e as inclinaci\u00f3ns orbitais dos obxectos do disco difuso coas dalg\u00fans cubewanos; cada rect\u00e1ngulo vermello representa as bandas de incerteza sobre os par\u00e1metros. O n\u00famero relativo de obxectos contidos en cada cadro repres\u00e9ntase segundo as convenci\u00f3ns pict\u00f3ricas caracter\u00edsticas da cartograf\u00eda, onde os picos est\u00e1n pr\u00f3ximos ao marr\u00f3n e os vales aparecen verdes.\nComo se pode observar, tr\u00e1tase de d\u00faas poboaci\u00f3ns extremadamente diverxentes; preto dun terzo dos cubewanos percorren \u00f3rbitas case circulares e pouco inclinadas, caracterizadas por unha excentricidade m\u00e1xima de 0,25. Os obxectos do disco difuso, polo contrario, presentan excentricidades xeralmente comprendidas entre 0,25 e 0,55 e inclinaci\u00f3ns de 15-20\u00b0, ou excentricidades comprendidas entre 0,50 e 0,55 e inclinaci\u00f3ns inferiores a 10\u00b0, por\u00e9n, moitos destes non pertencen a estas d\u00faas agrupaci\u00f3ns convencionais. \u00c1 parte de 2004 XR190, non se descubriu a\u00ednda ning\u00fan obxecto do disco difuso que presente excentricidades inferiores a 0,3.\n\u00d3rbitas.\nXeralmente, consid\u00e9ranse obxectos dispersos aqueles corpos celestes con semieixes maiores de m\u00e1is de 50 UA, xa que esta \u00e9 a distancia aproximada do l\u00edmite exterior do cinto de Kuiper e d\u00e1 unha imaxe simplificada do disco disperso como unha rexi\u00f3n en forma de coroa circular que arrodea os KBO. Non obstante, o \"Minor Planet Center\" clasifica tam\u00e9n como obxectos dispersos aqueles corpos con semieixes maiores, entre as 30 e as 50 UA, e perihelios de menos de 25 UA. Estes corpos, que polo seu semieixe maior parecer\u00edan obxectos do cinto de Kuiper, pos\u00faen excentricidades altas, o que os diferencia da maior\u00eda dos KBO. o resto de SDO, os de semieixe maior de m\u00e1is de 50 UA, tam\u00e9n adoitan ter excentricidades altas, de xeito que os seus afelios se estenden ata centenares de UA do Sol. Ademais, moitos SDO te\u00f1en tam\u00e9n inclinaci\u00f3ns altas, chegando ata os 78\u00b0 respecto \u00e1 ecl\u00edptica, e dan ao disco disperso unha forma que non se parece en nada \u00e1 dun disco.\nO gr\u00e1fico da dereita reproduce unha vista polar e unha vista ecuatorial das \u00f3rbitas dos obxectos do disco difuso (en negro), confrontadas coas dos cubewanos (en azul) e as dos obxectos en resonancia 1:5 (en verde); os obxectos sen clasificar situados a distancias comprendidas entre 50 e 100 UA do Sol est\u00e1n indicados en gris.\nO anel azul d\u00e9bese \u00e1 superposici\u00f3n de centenares de \u00f3rbitas de obxectos de tipo cl\u00e1sico. A circunferencia vermella constit\u00fae o m\u00ednimo perihelio anteriormente mencionado, v\u00e1lido s\u00f3 para os obxectos do disco difuso; a circunferencia amarela sinala a \u00f3rbita de Neptuno.\nObxectos descubertos.\nO primeiro obxecto do disco disperso descuberto foi (48639) 1995 TL8, en 1995, mais nese momento non se clasificou como tal. (15984) 1996 TL66 foi o primeiro obxecto transneptuniano clasificado como un SDO.\nEn 2015 co\u00f1ec\u00edanse preto de noventa obxectos do disco disperso e a lista contin\u00faa a crecer. Destes, o maior \u00e9 Eris que, cun di\u00e1metro de 2400\u00a0km, \u00e9 o planeta anano m\u00e1is grande. Outro SDO notable \u00e9 2004 XR190 que destaca pola s\u00faa \u00f3rbita extremadamente circular.\nDisco difuso estendido.\nO descubrimento do planetoide (148209) , caracterizado por un perihelio demasiado afastado da \u00f3rbita de Neptuno para sufrir a s\u00faa influencia gravitacional de xeito significativo, deu orixe a unha discusi\u00f3n na comunidade cient\u00edfica relativa \u00e1 oportunidade de introducir o concepto de \"disco difuso estendido\" ou \"distante\" (\"detached\"), termo escollido por David Jewitt, que tam\u00e9n inclu\u00edu a Sedna nesta categor\u00eda.\nO diagrama da dereita representa numerosos obxectos do disco difuso e do disco estendido, as\u00ed como alg\u00fans dos corpos m\u00e1is representativos do cinto de Kuiper. As elevadas excentricidades orbitais de Sedna e de (87269) 2000 OO67 son mostradas mediante li\u00f1as vermellas que terminan case no l\u00edmite dereito do diagrama (preto de 900 UA e 1020 UA respectivamente)."}
{"id": "324238", "revid": "89787", "url": "https://gl.wikipedia.org/wiki?curid=324238", "title": "Plutino", "text": "Os plutinos son obxectos transneptunianos que est\u00e1n en resonancia orbital 3:2 con Neptuno. Isto significa que efect\u00faan d\u00faas \u00f3rbitas arredor do Sol no mesmo tempo que Neptuno realiza tres \u00f3rbitas. Por este motivo, a\u00ednda que crucen a \u00f3rbita do planeta xigante, esta non os pode expulsar gravitatoriamente.\nComo esta caracter\u00edstica a comparte Plut\u00f3n, estes corpos denom\u00ednanse plutinos (\"pequenos plut\u00f3ns\"), do nome en ingl\u00e9s do planeta anano.\nOs plutinos forman a parte interior do cinto de Kuiper. Aproximadamente a cuarta parte dos obxectos co\u00f1ecidos do cinto de Kuiper son plutinos.\nA familia dos plutinos.\nA seguinte listaxe corresponde a alg\u00fans dos obxectos da categor\u00eda dos plutinos: "}
{"id": "324247", "revid": "5863", "url": "https://gl.wikipedia.org/wiki?curid=324247", "title": "Orde Militar de San Xo\u00e1n de Malta", "text": ""}
{"id": "324248", "revid": "1576", "url": "https://gl.wikipedia.org/wiki?curid=324248", "title": "Obxectos do cinto de Kuiper", "text": ""}
{"id": "324250", "revid": "47401", "url": "https://gl.wikipedia.org/wiki?curid=324250", "title": "Planeta menor", "text": ""}
{"id": "324251", "revid": "1131", "url": "https://gl.wikipedia.org/wiki?curid=324251", "title": "Praza da Concordia", "text": "A Praza da Concordia (en franc\u00e9s, Place de la Concorde) est\u00e1 situada no inicio da avenida dos Campos Elisios no VIII Distrito de Par\u00eds, en Francia. Tr\u00e1tase da segunda m\u00e1is grande de Francia despois da Praza de Quinconces, en Bordeos."}
{"id": "324252", "revid": "22570", "url": "https://gl.wikipedia.org/wiki?curid=324252", "title": "Sat\u00e9lite asteroidal", "text": "Un sat\u00e9lite asteroidal \u00e9 un asteroide que xira arredor doutro asteroide. Os asteroides con sat\u00e9lites grandes adoitan chamarse asteroides binarios.\nO termo asteroide dobre empr\u00e9gase en ocasi\u00f3ns para os sistemas nos que o asteroide e o seu sat\u00e9lite son aproximadamente do mesmo tama\u00f1o. Un exemplo dun asteroide dobre \u00e9 90 Antiope, onde dous compo\u00f1entes iguais en tama\u00f1o xiran arredor dun centro de gravidade com\u00fan.\nFormaci\u00f3n.\nA orixe dos sat\u00e9lites asteroidales non se co\u00f1ece con seguridade e existen varias posibilidades. Unha teor\u00eda amplamente aceptada \u00e9 que estes sat\u00e9lites se formaron a partir dos restos expulsados do asteroide primario tras dun impacto. Poden formarse outros emparellamentos cando un asteroide pequeno \u00e9 capturado pola gravidade dun maior.\nDescubrimento.\nO primeiro sat\u00e9lite asteroidal identificado foi Dactyl, que xira arredor de Ida. Descubriuno a sonda Galileo en 1993. O segundo descubriuse arredor de Eugenia en 1998. Descubr\u00edronse uns 37 sat\u00e9lites asteroidales con telescopios dende a Tierra.\nDescubr\u00edronse sat\u00e9lites asteroidais orbitandeo o cinto de asteroides, os asteroides troianos, os asteroides Apolo e o Cinto de Kuiper. En 2005 descubr\u00edronse dous sat\u00e9lites xirando arredor do asteroide Silvia, o que o converte no primeiro asteroide triplo co\u00f1ecido.\nAsteroides con sat\u00e9lites.\nNa seguinte listaxe aparecen alg\u00fans dos asteroides m\u00e1is destacados que pos\u00faen sat\u00e9lites. Ata xu\u00f1o de 2015 identific\u00e1ranse 258 asteroides neste grupo."}
{"id": "324253", "revid": "89787", "url": "https://gl.wikipedia.org/wiki?curid=324253", "title": "D\u00e9cada de 1890", "text": "A d\u00e9cada de 1890 foi o per\u00edodo de tempo que transcorreu dende o 1 de xaneiro de 1890 at\u00e9 o 31 de decembro de 1899. Forma parte da \u00e9poca cultural m\u00e1is co\u00f1ecida como \"fin de si\u00e8cle\" (en franc\u00e9s \"fin de s\u00e9culo\"), ou \"Belle \u00c9poque\". En lingua inglesa tam\u00e9n se lle chamou posteriormente como \"Gay Nineties\" ou \"Naughty Nineties\", especialmente no Reino Unido, refer\u00edndose \u00e1 relaxaci\u00f3n de moral e costumes que acompa\u00f1aron os movementos art\u00edsticos e filos\u00f3ficos en Europa como o decadentismo. Nos Estados Unidos consid\u00e9rase parte da \"Gilded Age\", seguindo o termo de Mark Twain, quen destacou a proliferaci\u00f3n de novas fontes de riqueza e un aumento da criminalidade, e relaci\u00f3nase coa forte depresi\u00f3n econ\u00f3mica que xurdiu co P\u00e1nico de 1893 e o comezo das revoltas obreiras. No \u00e1mbita da moda co\u00f1\u00e9cese como a \"d\u00e9cada malva\" por mor da paix\u00f3n que houbo pola tinguidura desta cor fabricada por primeira vez por William Henry Perkin. O 17 de xu\u00f1o de 2015 a\u00ednda hab\u00eda 2 persoas vivas que naceran durante a d\u00e9cada de 1890."}
{"id": "324254", "revid": "51078", "url": "https://gl.wikipedia.org/wiki?curid=324254", "title": "Par\u00eds HB", "text": ""}
{"id": "324255", "revid": "98629", "url": "https://gl.wikipedia.org/wiki?curid=324255", "title": "Paris Saint-Germain Handball", "text": "O Paris Saint-Germain Handball tam\u00e9n denominado PSG \u00e9 un equipo de balonm\u00e1n da cidade de Par\u00eds, capital de Francia. Actualmente o PSG Handball compite na LNH Division 1, m\u00e1xima categor\u00eda do balonm\u00e1n en Francia e que ga\u00f1ou en 2 ocasi\u00f3ns. O equipo xoga os seus partidos como local no Stade Pierre de Coubertin que conta cunha capacidade para 4.016 persoas. Nos partidos de Liga de Campi\u00f3ns a secci\u00f3n de balonm\u00e1n do Paris Saint-Germain disputa os seus encontros no Halle Georges Carpentier que ten unha capacidade para 4.272 espectadores.\nHistoria.\nNo 4 de xu\u00f1o do 2012, o Qatar Investment Authority converteuse no novo propietario do club ao lograr a posesi\u00f3n do 100% das acci\u00f3ns facendo o Paris Saint-Germain unha franqu\u00eda deportiva. Unha semana m\u00e1is tarde, o internacional franc\u00e9s Philippe Gardent deixou o Chamb\u00e9ry Savoie Handball para asinar un contrato de 2 anos co PSG. O Qatar Investment Authority baixo o liderado do seu presidente Nasser Al-Khelaifi investiu un total de 9,2 mill\u00f3ns de euros no equipo de balonm\u00e1n (un 276% m\u00e1is de orzamento que o PSG da tempada 2011-12), inclu\u00edndo 3,8 mill\u00f3ns en salarios. Os medallitas ol\u00edmpicos franceses Luc Abalo, Samuel Honrubia e Didier Dinart arribaron no club, ademais do internacional dan\u00e9s Mikkel Hansen. Na primeira tempada desta era, o Paris Saint-Germain ga\u00f1ou a liga rematando cunha soa derrota ao final do campionato. \u00c1 parte, o PSG HB tam\u00e9n se clasificou directamente para a Chapionas League da tempada seguinte."}
{"id": "324256", "revid": "51078", "url": "https://gl.wikipedia.org/wiki?curid=324256", "title": "Paris Handball", "text": ""}
{"id": "324257", "revid": "23204", "url": "https://gl.wikipedia.org/wiki?curid=324257", "title": "Festival da Canci\u00f3n da URA", "text": "O Festival da Canci\u00f3n da URA (oficialmente en ingl\u00e9s: ABU Song Festival) \u00e9 un evento baseado no Festival de Eurovisi\u00f3n, que adapta o formato aos pa\u00edses da Uni\u00f3n de Radiodifusi\u00f3n Asia-Pac\u00edfico.\nO formato consta de dous espect\u00e1culos, o \"Festival Televisivo da Canci\u00f3n da URA\" (ABU TV Song Festival) e o \"Festival Radiof\u00f3nico da Canci\u00f3n da URA\" (ABU Radio Song Festival). A primeira edici\u00f3n dos festivais celebrouse en Se\u00fal, Corea do Sur o 11 e 14 de outubro de 2012, coincidindo coa 49\u00aa Asemblea Xeral da UAR."}
{"id": "324262", "revid": "109216", "url": "https://gl.wikipedia.org/wiki?curid=324262", "title": "Tempestade tropical Marco (2008)", "text": "A tempestade tropical Marco foi o d\u00e9cimo terceiro cicl\u00f3n tropical que se formou durante a temporada de furac\u00e1ns de 2008 no Atl\u00e1ntico. Bateu o r\u00e9cord de cicl\u00f3n m\u00e1is pequeno xamais co\u00f1ecido. Marco creouse a partir dunha ampla \u00e1rea de baixa presi\u00f3n no noroeste do Mar do Caribe a finais de setembro de 2008. Por mor desta \u00e1rea de baixa presi\u00f3n, formouse un pequeno centro de circulaci\u00f3n de baixo nivel sobre Belize influ\u00eddo por unha onda tropical.\nDespois de atravesar o sur da pen\u00ednsula do Iucat\u00e1n o d\u00eda 6 de outubro, a baixa foi chamada Depresi\u00f3n tropical d\u00e9cimo terceira (\"Tropical Depression Thirteen\"). A depresi\u00f3n axi\u00f1a se intensificou convert\u00e9ndose na tempestade tropical Marco o d\u00eda seguinte. Marco acadou a s\u00faa m\u00e1xima intensidade o 7 de outubro con refachos de 100\u00a0km/h. Nese intre, a tempestade tropical estend\u00edase \u00f3 longo de 18,5\u00a0km de radio dende o centro da tempestade, convert\u00e9ndose no cicl\u00f3n tropical m\u00e1is pequeno xamais rexistrado. \u00c1s 12:00\u00a0UTC, Marco recalaba preto de Misantla (Veracruz). A tempestade debilitouse rapidamente despois de tocar terra firme, disip\u00e1ndose m\u00e1is tarde. O balance global de danos foi m\u00ednimo debido \u00e1s pequenas dimensi\u00f3ns da tempestade. Por\u00e9n, produciu fortes choivas que provocaron inundaci\u00f3ns de at\u00e9 3\u00a0m de profundidade que asolagaron autoestradas e danaron casas."}
{"id": "324264", "revid": "1505", "url": "https://gl.wikipedia.org/wiki?curid=324264", "title": "Xiva", "text": ""}
{"id": "324266", "revid": "56817", "url": "https://gl.wikipedia.org/wiki?curid=324266", "title": "Casaquist\u00e1n no Festival Televisivo da Canci\u00f3n da URA", "text": "A participaci\u00f3n do Casaquist\u00e1n no Festival Televisivo da Canci\u00f3n da URA comeza no Festival Televisivo da Canci\u00f3n da URA 2015, en Istambul, Turqu\u00eda. A participaci\u00f3n do pa\u00eds \u00e9 organizada pola KRTC."}
{"id": "324267", "revid": "89787", "url": "https://gl.wikipedia.org/wiki?curid=324267", "title": "Macau no Festival Televisivo da Canci\u00f3n da URA", "text": "A participaci\u00f3n de Macau no Festival Televisivo da Canci\u00f3n da URA comeza no Festival Televisivo da Canci\u00f3n da URA 2014, debutando como participante e organizador en Macau. A participaci\u00f3n do pa\u00eds \u00e9 organizada pola Teledifus\u00e3o de Macau.\nMacau non usou nunca o portugu\u00e9s para participar no evento, usando soamente o canton\u00e9s e o ingl\u00e9s."}
{"id": "324268", "revid": "98629", "url": "https://gl.wikipedia.org/wiki?curid=324268", "title": "Furac\u00e1n Erika (2003)", "text": "O furac\u00e1n Erika foi un furac\u00e1n que arremeteu contra o extremo nordeste de M\u00e9xico, a car\u00f3n da fronteira entre Texas e Tamaulipas, a mediados de agosto na tempada de furac\u00e1ns no Atl\u00e1ntico de 2003. Erika foi o oitavo cicl\u00f3n tropical, quinta tempestade tropical, e terceiro furac\u00e1n da tempada. \u00d3 principio, o Centro Nacional de Furac\u00e1ns (NHC polas s\u00faas siglas en ingl\u00e9s) non o designou operacionalmente como furac\u00e1n por mor da informaci\u00f3n inicial que pronosticaba ventos de 115 km/h na intensidade m\u00e1xima de Erika. Non foi sen\u00f3n despois que se analizou a informaci\u00f3n, que o NHC o rexistrou como categor\u00eda 1 na escala de furac\u00e1ns de Saffir-Simpson. A tempestade desenvolveuse a partir dunha \u00e1rea de baixa presi\u00f3n non tropical que comezou a vixiarse cinco d\u00edas antes de desenvolverse sobre o Golfo de M\u00e9xico o 14 de agosto. Baixo a influencia dun sistema dalta presi\u00f3n, Erika moveuse rapidamente en direcci\u00f3n oeste e colleu maior forza coas condici\u00f3ns favorables. Arremeteu como furac\u00e1n \u00f3 nordeste de M\u00e9xico o 16 de agosto, disip\u00e1ndose rapidamente no interior.\nMentres que o precursor de Erika se mov\u00eda a trav\u00e9s de Florida, deixou fortes choivas. \u00d3 sur de Texas, Erika produciu ventos moderados de entre 80 e 95\u00a0km/h ademais de choivas lixeiras, causando danos menores e illados no estado. No nordeste de M\u00e9xico, Erika produciu unha moderada cantidade de choivas, dando como resultado asolagamentos e lamas. Ademais, produciu dous mortos \u00f3 arrastrar un veh\u00edculo pola auga."}
{"id": "324270", "revid": "89787", "url": "https://gl.wikipedia.org/wiki?curid=324270", "title": "Xap\u00f3n no Festival Televisivo da Canci\u00f3n da URA", "text": "A participaci\u00f3n do Xap\u00f3n no Festival Televisivo da Canci\u00f3n da URA comeza no Festival Televisivo da Canci\u00f3n da URA 2012, en Se\u00fal, Corea do Sur. A participaci\u00f3n do pa\u00eds \u00e9 organizada pola cadea nacional NHK.\nXap\u00f3n \u00e9 un dos pa\u00edses fundadores do festival."}
{"id": "324273", "revid": "89787", "url": "https://gl.wikipedia.org/wiki?curid=324273", "title": "Complexo silenciador inducido por ARN", "text": "O complexo silenciador inducido por ARN, abreviado como RISC (do ingl\u00e9s \"RNA-induced silencing complex\"), \u00e9 un complexo multiproteico ou m\u00e1is especificamente unha ribonucleoprote\u00edna, que cont\u00e9n unha das febras dun fragmento de ARN bicatenario, como pode ser un ARN interferente pequeno (siRNA) ou un microARN (miRNA). Esta febra monocatenaria de ARN que leva incorporada act\u00faa como un molde para que o RISC reco\u00f1eza un transcrito de ARN mensaxeiro (ARNm) complementario, que \u00e9 o ARNm diana sobre o que actuar\u00e1 o RISC. Unha vez que o encontra, unha das prote\u00ednas que forma parte do RISC, chamada Argonauta, act\u00edvase e cliva (corta) o ARNm. Este proceso denom\u00ednase interferencia de ARN (RNAi) e prod\u00facese en moitos eucariotas; \u00e9 un proceso clave no silenciamento de xenes e unha defensa contra as infecci\u00f3ns virais.\nDescubrimento.\nA identificaci\u00f3n bioqu\u00edmica do RISC realiz\u00e1rona Gregory Hannon e os seus colegas no Cold Spring Harbor Laboratory. Ocorreu s\u00f3 un par de anos despois do descubrimento da interferencia de ARN en 1998 feito por Andrew Fire e Craig Mello, que compartiron o Premio Nobel de Medicina de 2006.\nHannon e os seus colegas intentaban identificar os mecanismos da interferencia de ARN implicados no silenciamento de xenes por ARNs bicatenarios (dsRNA) en c\u00e9lulas de \"Drosophila\". As c\u00e9lulas S2 de \"Drosophila\" eran transfectadas cun vector de expresi\u00f3n \"lacZ\" para cuantificar a expresi\u00f3n x\u00e9nica coa actividade da \u03b2-galactosidase. Os seus resultados indicaron que a co-transfecci\u00f3n con ARN bicatenario de \"lacZ\" reduc\u00eda significativamente a actividade da \u03b2-galactosidase en comparaci\u00f3n co ARN bicatenario control. Por tanto, os ARNs bicatenarios controlan a expresi\u00f3n x\u00e9nica por medio da complementaridade de secuencia.\nAs c\u00e9lulas S2 foron despois transfectadas con ARN bicatenario de ciclina E de \"Drosophila\". A ciclina E \u00e9 un xene esencial para a progresi\u00f3n do ciclo celular na fase S. O ARN bicatenario de ciclina E fac\u00eda parar o ciclo celular na fase G1 (antes da fase S). Por tanto, a interferencia de ARN pode ter como diana xenes end\u00f3xenos.\nAdemais, os ARN bicatenarios de ciclina E s\u00f3 fac\u00edan diminu\u00edr o ARN de ciclina E. Un resultado similar obt\u00edvose usando o ARN bicatenario correspondente a ciclina A, que act\u00faa nas fases S, G2 e M do ciclo celular. Isto mostra a caracter\u00edstica definitoria da interferencia de ARN: os niveis reducidos de ARNm corresp\u00f3ndense cos niveis do ARN bicatenario engadido.\nPara comprobar se as s\u00faas observaci\u00f3ns de diminuci\u00f3n dos niveis de ARNm eran resultado de que o ARNm era atacado directamente (como suxer\u00edan os datos obtidos noutros sistemas), transfect\u00e1ronse as c\u00e9lulas S2 de \"Drosophila\" con ARNs bicatenarios de ciclina E de \"Drosophila\" ou con ARNs bicatenarios de \"lacZ\" e despois incub\u00e1ronse con ARNm sint\u00e9tico para a ciclina E ou \"lacZ\". As c\u00e9lulas transfectadas con ARN bicatenario de ciclina E s\u00f3 mostraron degradaci\u00f3n nos transcritos de ciclina E (os transcritos de \"lacZ\" eran estables). Inversamente, as c\u00e9lulas transfectadas con ARN bicatenario de \"lacZ\" s\u00f3 mostraron degradaci\u00f3n nos transcritos de \"lacZ\" e non nos transcritos de ciclina E. Estes resultados levaron a Hannon e os seus colegas a suxerir que a transferencia de ARN degrada o ARNm diana por medio dunha 'actividade de nuclease espec\u00edfica de secuencia'. Denominaron o encima nuclease implicado RISC.\nFunci\u00f3n na interferencia de ARN.\nCarga dos ARNs bicatenarios.\nA RNase III Dicer colabora co RISC na interferencia de ARN ao clivar os ARNs bicatenarios orixinando fragmentos de 21 a 23 nucle\u00f3tidos de longo cun extremo 3' que sobrease de dous nucle\u00f3tidos. Estes fragmentos de ARN bicatenario son cargados no RISC e cada febra vai ter un destino diferente base\u00e1ndose no fen\u00f3meno da regra da asimetr\u00eda.\nRegulaci\u00f3n x\u00e9nica.\nO RISC usa a febra gu\u00eda unida para unirse \u00e1 rexi\u00f3n 3'-UTR complementaria de transcritos de ARNm por apareamento de bases. O RISC pode agora regular a expresi\u00f3n x\u00e9nica do transcrito de ARNm de varios modos.\nDegradaci\u00f3n do ARNm.\nA funci\u00f3n m\u00e1is co\u00f1ecida do RISC \u00e9 degradar un ARNm diana, o cal reduce os niveis de transcrito dispo\u00f1ibles para ser traducidos nos ribosomas. Para que te\u00f1a lugar a degradaci\u00f3n do ARNm son precisas d\u00faas cousas:\nA degradaci\u00f3n do ARNm est\u00e1 localizada nos corpos citoplasm\u00e1ticos chamados corpos P.\nRepresi\u00f3n transcricional.\nO RISC pode modular a carga do ribosoma e de factores accesorios para a traduci\u00f3n para reprimir a expresi\u00f3n do transcrito de ARNm unido. A represi\u00f3n traducional s\u00f3 require unha correspondencia de secuencia de bases parcial entre a febra gu\u00eda e o ARNm diana.\nA traduci\u00f3n pode ser regulada no paso de iniciaci\u00f3n por medio do seguinte:\nA traduci\u00f3n pode regularse en pasos post-iniciaci\u00f3n por medio do seguinte:\nA\u00ednda se especula sobre se as represi\u00f3ns traducionais na iniciaci\u00f3n ou post-iniciaci\u00f3n son mutuamente exclu\u00edntes.\nFormaci\u00f3n da heterocromatina.\nAlg\u00fans RISCs poden unirse directamente ao xenoma ao recrutar histona metiltransferases para formar heterocromatina no locus x\u00e9nico e, por tanto, silenciar o xene. Estes RISCs toman a forma do que se chama complexo silenciador transcricional inducido por ARN ou RITS (do ingl\u00e9s \"RNA-induced transcriptional silencing complex\"). O exemplo mellor estudado \u00e9 o do RITS de l\u00e9vedos.\nO mecanismo non se comprende ben pero o RITS degrada os transcritos de ARNm nacentes. Prop\u00faxose que este mecanismo act\u00faa como un 'bucle de retroalimentaci\u00f3n autorreforzado' ao utiliz\u00e1rense os transcritos nacentes degradados pola ARN polimerase dependente de ARN (RdRp) para xerar m\u00e1is ARNs interferentes pequenos.\nEliminaci\u00f3n do ADN.\nOs RISCs parecen ter un papel na degradaci\u00f3n do ADN durante o desenvolvemento do macron\u00facleo som\u00e1tico nos protozoos \"Tetrahymena\". \u00c9 similar \u00e1 formaci\u00f3n da heterocromatina e est\u00e1 implicada na defensa contra elementos xen\u00e9ticos invasores.\nProte\u00ednas asociadas ao RISC.\nA estrutura completa do RISC a\u00ednda non est\u00e1 resolta. Diversos estudos informaron de varios valores de tama\u00f1os e compo\u00f1entes do RISC, m\u00e1is non \u00e9 completamente seguro se esta diverxencia se debe a que hai varios complexos RISC distintos ou a que os diferentes estudos utilizaron distintas fontes de mostras.\nEn calquera caso, parece que as prote\u00ednas Argonauta est\u00e1n presentes e son esenciais para o funcionamento do proceso. Ademais, t\u00e9\u00f1ense co\u00f1ecementos de varias prote\u00ednas claves do complexo (ademais da Argonauta), que permiten ao RISC levar a cabo a s\u00faa funci\u00f3n.\nProte\u00ednas Argonauta.\nAs prote\u00ednas Argonauta (\"Argonaute\") son unha familia de prote\u00ednas que se encontra en procariotas e eucariotas. As s\u00faas funci\u00f3ns nos procariotas son desco\u00f1ecidas pero en eucariotas son as responsables da interferencia de ARN. A familia de prote\u00ednas Argonauta humanas ten oito membros dos cales s\u00f3 a Argonauta 2 est\u00e1 exclusivamente implicada na clivaxe do ARN diana no RISC.\nComplexo de carga de RISC.\nO complexo de carga de RISC (RLC) \u00e9 a estrutura esencial necesaria para cargar os fragmentos de ARN bicatenarios no RISC para por medio deles unirse ao ARNm diana. O RLC consta de Dicer, a prote\u00edna de uni\u00f3n ao ARN de resposta transactivante ao VIH (TRBP) e Argonauta 2.\nDicer as\u00f3ciase coa TRBP e Argonauta 2 para facilitar a transferencia dos fragmentos de ARN bicatenarios xerados por Dicer a Argonauta 2.\nInvestigaci\u00f3ns m\u00e1is recentes mostraron que a ARN helicase A humana poder\u00eda tam\u00e9n facilitar a ensamblaxe do RLC.\nOutras prote\u00ednas.\nAlg\u00fans membros recentemente identificados do RISC son SND1 e MTDH. SND1 e MTDH son oncoxenes e regulan a expresi\u00f3n de varios xenes.\nUni\u00f3n ao ARNm.\nA\u00ednda non est\u00e1 claro como o complexo RISC activado localiza os ARNm diana na c\u00e9lula, a\u00ednda que se demostrou que o proceso pode ocorrer en situaci\u00f3ns distintas \u00e1s dunha traduci\u00f3n en curso de prote\u00ednas a partir do ARNm.\nO miARN expresado endoxenamente en animais xeralmente non \u00e9 perfectamente complementario a un gran n\u00famero de xenes e modula a expresi\u00f3n por medio da represi\u00f3n traducional. Por\u00e9n, nas plantas, o proceso ten unha especificidade moito maior para unirse ao ARNm e normalmente cada miARN s\u00f3 se une a un ARNm. Unha maior especificidade significa que \u00e9 m\u00e1is probable que ocorra a degradaci\u00f3n do ARNm."}
{"id": "324275", "revid": "98629", "url": "https://gl.wikipedia.org/wiki?curid=324275", "title": "Unoosha", "text": "Mariyam Unoosha, nada en Mal\u00e9 o 6 de outubro de 1985, \u00e9 unha cantante e compositora das Maldivas, co\u00f1ecida como Unoosha. Ga\u00f1ou premios e actuou en shows nas Maldivas e outros pa\u00edses. Representou \u00e1s Maldivas no Festival Televisivo da Canci\u00f3n da URA no 2015 coa canci\u00f3n \"The Maldives Song\".\nTraxectoria.\nCompletou os seus estudos na Escola Aminiyya. Os seus pais (Shafeega e Mr. Naseer) foron estrelas musicais nas Maldivas coa banda Olympians.\nUnoosha fixo o seu debut en Bollywood no filme er\u00f3tico-suspense do director Pooja Bhatt de 2012 \"Jism 2\". Tivo a oportunidade de facer este filme cando estaba no Festival de Filmes de Asia do Sur en Goa. Bhatt ouviu a Unoosha cantar no festival. A canci\u00f3n titulada \"Hey Walla\" foi composta por Abdul Basit Sayeed e co-escrita por Unoosha.\nUnoosha gravou a s\u00faa segunda canci\u00f3n de Bollywood con Ali Azmat e KK. A canci\u00f3n, titulada \"Kahaan Se Karen Shuru\" foi composta por Arko Pravo Mukherjee. Esta foi a primeira canci\u00f3n de Bollywood de Unoosha en hindi.\nLogros.\nUnoosha foi a \u00fanica cantante embaixadora oficial de Nestle\u00e9 e embaixadora local da compa\u00f1\u00eda telef\u00f3nica das Maldivas Dhiraagu. Unoosha foi galardoada como \"Mellor Cantora\" nos \"Maldives Video Music Awards\" en 2010, \"Enchanteur Maldives Film Awards\" en 2011 e nos \"SunFM Awards\" en 2010.\nRepresentou \u00e1s Maldivas no Festival Televisivo da Canci\u00f3n da URA no 2015 coa canci\u00f3n \"The Maldives Song\"."}
{"id": "324282", "revid": "27155", "url": "https://gl.wikipedia.org/wiki?curid=324282", "title": "Fase M", "text": ""}
{"id": "324283", "revid": "27155", "url": "https://gl.wikipedia.org/wiki?curid=324283", "title": "RISC (complexo)", "text": ""}
{"id": "324300", "revid": "98629", "url": "https://gl.wikipedia.org/wiki?curid=324300", "title": "Belle \u00c9poque", "text": "A Belle \u00c9poque (en franc\u00e9s \"\u00c9poca Bela\") foi un per\u00edodo da historia de Europa occidental. Ad\u00f3itase datar entre a fin da Guerra franco-prusiana en 1871 e o comezo da primeira guerra mundial en 1914. Coincidindo coa Terceira Rep\u00fablica Francesa (comezos de 1870), foi un per\u00edodo caracterizado polo optimismo, a paz rexional, a prosperidade econ\u00f3mica e as innovaci\u00f3ns tecnol\u00f3xicas, cient\u00edficas e culturais. Tam\u00e9n foi unha boa \u00e9poca para as artes, especialmente en Par\u00eds. Moitas obras mestras da literatura, a m\u00fasica, o teatro e as artes visuais ga\u00f1aron reco\u00f1ecemento. A \"Belle \u00c9poque\" foi nomeada as\u00ed cando comezou a ser considerada como unha idade de ouro en contraste cos horrores da primeira guerra mundial.\nNos Estados Unidos de Am\u00e9rica, emerxentes dende o P\u00e1nico de 1873, viviuse unha \u00e9poca semellante que foi denominada como a Gilded Age. No Reino Unido, a \"Belle \u00c9poque\" coincidiu coa \u00c9poca Vitoriana e a Era eduardiana."}
{"id": "324302", "revid": "89787", "url": "https://gl.wikipedia.org/wiki?curid=324302", "title": "Pepa Noia", "text": "Josefina Garc\u00eda, m\u00e1is co\u00f1ecida como Pepa Noia, nada en Buenos Aires o 6 de xullo de 1921 e finada na mesma cidade o 31 de agosto de 2015, foi unha muller de orixe galega co\u00f1ecida polo seu activismo dentro das Nais da Praza de Maio, asociaci\u00f3n da que foi unhas das fundadores e que ten por obxectivo reclamar xustiza pola desaparici\u00f3n dos seus fillos pola acci\u00f3n da ditadura militar na Arxentina.\nTraxectoria.\nEstaba, dende os vinte anos, casada con Juan Carlos Noia, do que tomou o apelido e co que tivo catro fillos. A terceira, Mar\u00eda Lourdes, psic\u00f3loga e docente, foi secuetrada en 1976, as\u00ed como tam\u00e9n o seu compa\u00f1eiro sentimental, Enrique Mario Mezzadra, liberado o 21 de outubro dese ano. O fillo da parella, de ano e medio de idade, quedou ent\u00f3n ao coido da avoa. Ao longo de catro d\u00e9cadas de busca, Pepa Noia apenas logrou recadar datos sobre a desaparici\u00f3n da s\u00faa filla a cargo da Xunta militar.\nEn 2010 foi distinguida como cidad\u00e1 ilustre de Buenos Aires."}
{"id": "324306", "revid": "98629", "url": "https://gl.wikipedia.org/wiki?curid=324306", "title": "Inside Out (filme de 2015)", "text": "Inside Out \u00e9 un filme estadounidense de animaci\u00f3n, comedia e drama producido por Pixar Animation Studios e distribu\u00eddo por Walt Disney Pictures. Dirixido e coescrito por Pete Docter.\nO filme foi codirixido e coescrito por Ronnie del Carmen e producido por Jonas Rivera, con m\u00fasica de Michael Giacchino. A pel\u00edcula ga\u00f1ou o Oscar \u00f3 mellor filme de animaci\u00f3n na 88\u00aa edici\u00f3n dos Oscar en 2016.\nSinopse.\nO filme est\u00e1 ambientado na mente dunha rapaza, Riley Andersen (Kaitlyn Dias), na que tres emoci\u00f3ns personificadas \u2014Ledicia (Amy Poehler), Tristura (Phyllis Smith), Medo (Bill Hader), Ira (Lewis Black) e Noxo (Mindy Kaling)\u2014 tratan de axudala despois de que se mudase cos seus pais (Diane Lane e Kyle MacLachlan) a unha nova cidade."}
{"id": "324309", "revid": "98629", "url": "https://gl.wikipedia.org/wiki?curid=324309", "title": "Furac\u00e1n de Cuba de 1910", "text": "O furac\u00e1n de Cuba de 1910, popularmente co\u00f1ecido como o Cicl\u00f3n dos Cinco D\u00edas, foi un cicl\u00f3n tropical destrutivo e pouco frecuente que asolou Cuba e os Estados Unidos en outubro de 1910. Formouse no sur do Caribe o 9 de outubro e intensificouse mentres se mov\u00eda cara \u00f3 noroeste, convert\u00e9ndose nun furac\u00e1n o 12 de outubro. Despois de cruzar a parte occidental da illa de Cuba, chegou \u00f3 seu punto culminante o 16 de outubro, d\u00eda no que acadou a categor\u00eda 4 na Escala de furac\u00e1ns de Saffir-Simpson. Mov\u00edase nun c\u00edrculo en sentido antihorario e chegou de novo a Cuba. Despois seguiu cara a Florida, recalando preto do Cabo Romano. Despois de moverse a trav\u00e9s do estado, chegou \u00e1 costa do sueste dos Estados Unidos antes de desfacerse en mar aberto.\nPor mor do seu bucle pouco frecuente, os informes iniciais afirmaban que se trataba de d\u00faas tempestades separadas que se desenvolveron e recalaron nunha r\u00e1pida sucesi\u00f3n. O seu percorrido foi obxecto dun gran debate na \u00e9poca at\u00e9 que finalmente se identificou como unha \u00fanica tempestade. A an\u00e1lise do acontecemento levou a unha maior comprensi\u00f3n deste tipo de fen\u00f3menos meteorol\u00f3xicos.\nA tempestade est\u00e1 considerada como unha das peores cat\u00e1strofes naturais na historia cubana. Provocou moitos danos materiais e milleiros de persoas quedaron sen casa. Tam\u00e9n tivo un grande impacto en Florida, onde destru\u00edu moitas casas e provocou asolagamentos. A\u00ednda que o dano monetario total da tempestade \u00e9 desco\u00f1ecido, est\u00edmase que s\u00f3 na Habana os danos excederon o mill\u00f3n de d\u00f3lares e 250\u00a0000 nos Keys de Florida. Como m\u00ednimo, houberon 100 mortos s\u00f3 en chan cubano."}
{"id": "324310", "revid": "22570", "url": "https://gl.wikipedia.org/wiki?curid=324310", "title": "Depresi\u00f3n tropical dez (2007)", "text": "A depresi\u00f3n tropical dez foi un breve cicl\u00f3 tropical que recalou en terra firme pola \"panhandle\" de Florida en setembro de 2007. O sistema desenvolveuse en depresi\u00f3n subtropical o 21 de setembro \u00f3 nordeste do Golfo de M\u00e9xico da interacci\u00f3n dunha onda tropical, a cola dunha fronte fr\u00eda e unha \u00e1rea de baixas presi\u00f3ns. Nun primeiro momento, a circulaci\u00f3n non estaba ben definida e a actividade tempestuosa era intermitente; despois que a convecci\u00f3n sobre o centro medrase, o sistema acadou o status de depresi\u00f3n tropical. Avanzando en direcci\u00f3n noroeste, a depresi\u00f3n tocou a terra firme, a car\u00f3n de Fort Walton Beach; foi \u00f3 comezo do 22 de setembro, e pouco despois disipouse sobre o sueste de Alabama.\nInicialmente, prev\u00edase que a depresi\u00f3n se movese por terra firme en forma de tempestade tropical menor, pero a ameaza da depresi\u00f3n provocou que se declarase o estado de emerxencia en Mississippi e Luisiana. Era o primeiro cicl\u00f3n tropical que golpeaba Nova Orle\u00e1ns dende o Furac\u00e1n Katrina e a destrutiva tempada de furac\u00e1ns de 2005. O impacto global do cicl\u00f3n foi menor e limitado no tocante \u00e1s precipitaci\u00f3ns. Por\u00e9n, o sistema precursor produciu un tornado que pasou por Eustis, Florida, causando a destruci\u00f3n de 20 casas e 30 m\u00e1is con danos importantes."}
{"id": "324311", "revid": "22570", "url": "https://gl.wikipedia.org/wiki?curid=324311", "title": "Depresi\u00f3n tropical dez (2005)", "text": "A depresi\u00f3n tropical dez foi o d\u00e9cimo cicl\u00f3n tropical que se desenvolveu durante a tempada de furac\u00e1ns no Atl\u00e1ntico de 2005, a cal bateu o r\u00e9cord de actividade at\u00e9 aquel intre. Formouse o 13 de agosto \u00f3 desenvolverse unha onda tropical que, o 8 de agosto, emerxeu da costa oeste de \u00c1frica. Como consecuencia da forta cizalla do vento, a depresi\u00f3n mant\u00edvose feble e non conseguiu reforzarse m\u00e1is al\u00f3 do status de depresi\u00f3n tropical. O cicl\u00f3n disipouse o 14 de agosto, a\u00ednda que os seus restos contribu\u00edron parcialmente \u00e1 formaci\u00f3n da depresi\u00f3n tropical doce, que finalmente se intensificou convert\u00e9ndose no devastador furac\u00e1n Katrina que acadou a categor\u00eda 5. O cicl\u00f3n non ocasionou directamente ning\u00fan efecto, ningunha v\u00edtima mortal nin dano pero, como xa quedou dito, m\u00e1is tarde transformar\u00edase no furac\u00e1n Katrina e por iso se pode considerar que matou indirectamente 1\u00a0833 persoas e custou indirectamente 108\u00a0000 mill\u00f3ns de d\u00f3lares \u00f3s Estados Unidos."}
{"id": "324312", "revid": "5863", "url": "https://gl.wikipedia.org/wiki?curid=324312", "title": "Tortell\u00e0", "text": "Tortell\u00e0 \u00e9 un concello da comarca da Garrotxa que se atopa na Alta Garrotxa, nas Comarques Gironines. \u00c9 o d\u00e9cimo terceiro concello m\u00e1is habitado da comarca con 771 habitantes (2010) e unha \u00e1rea de 11,07\u00a0km\u00b2. A vila est\u00e1 a 276 metros por riba do nivel do mar e a 18 quil\u00f3metros de Olot, 31 de Figueres e 38 de Xirona. O termo municipal delimita, comezando polo norte e seguindo o senso das agullas do reloxo, con Sales de Llierca, Argelaguer e Montagut i Oix.\nA parte m\u00e1is setentrional do termo municipal pertence \u00f3 PEIN da Alta Garrotxa, e est\u00e1 a tres quil\u00f3metros dos grandes eixos viarios da comarca, que conectan Olot con Xirona. A industria \u00e9 o sector m\u00e1is importante da poboaci\u00f3n, seguido dos servizos e do sector agr\u00edcola. Xunto coas poboaci\u00f3ns lim\u00edtrofes e Sant Jaume de Llierca forman unha agrupaci\u00f3n administrativa local chamada Vall del Llierca. Estas poboaci\u00f3ns comparten asuntos de mobilidade, de servizos, relixiosos e educativos (ZER El Llierca)."}
{"id": "324313", "revid": "23204", "url": "https://gl.wikipedia.org/wiki?curid=324313", "title": "As desfeitas do rei Arthur", "text": "As desfeitas do rei Arthur (en ingl\u00e9s: King Arthur's Disasters) \u00e9 unha serie de animaci\u00f3n do Reino Unido que foi emitida por primeira vez o 11 de abril de 2005 na CITV. A serie foi co-creada por Paul Parkes e Will Ashurst. O argumento narra as aventuras do Rei Artur, acompa\u00f1ado polo mago Merl\u00edn, e a s\u00faa obsesi\u00f3n coa Princesa Xenevra.\nEn Galiza em\u00edtese diariamente na TvG2, en galego."}
{"id": "324315", "revid": "89787", "url": "https://gl.wikipedia.org/wiki?curid=324315", "title": "Ciencias da computaci\u00f3n", "text": "As ciencias da computaci\u00f3n estudan os fundamentos te\u00f3ricos da informaci\u00f3n e a computaci\u00f3n, xunto con t\u00e9cnicas pr\u00e1cticas para a posta en funcionamento e aplicaci\u00f3n destes fundamentos te\u00f3ricos.\nAs ciencias da computaci\u00f3n ou ciencias computacionais son aquelas que abarcan as bases te\u00f3ricas da informaci\u00f3n e a computaci\u00f3n, as\u00ed como a s\u00faa aplicaci\u00f3n en sistemas computacionais. O corpo do co\u00f1ecemento das ciencias da computaci\u00f3n \u00e9 frecuentemente descrito como o estudo sistem\u00e1tico dos procesos algor\u00edtmicos que describen e transforman informaci\u00f3n: a s\u00faa teor\u00eda, an\u00e1lise, dese\u00f1o, eficiencia, posta en funcionamento e aplicaci\u00f3n.\n\u00c9 o estudo sistem\u00e1tico da factibilidade, estrutura, expresi\u00f3n e mecanizaci\u00f3n de procedementos met\u00f3dicos (ou algoritmos) que subxacen na adquisici\u00f3n, representaci\u00f3n, procesamento, almacenamento, comunicaci\u00f3n e acceso \u00e1 informaci\u00f3n se dita informaci\u00f3n est\u00e1 codificada en forma de bits nunha memoria de computadora ou especificada nunha estrutura de xenes e prote\u00ednas nunha c\u00e9lula biol\u00f3xica.\nExisten diversos campos ou disciplinas dentro das ciencias da computaci\u00f3n ou ciencias computacionais; alg\u00fans resaltan os resultados espec\u00edficos do c\u00f3mputo (como os gr\u00e1ficos por computadora), mentres que outros (como a teor\u00eda da complexidade computacional) relaci\u00f3nanse con propiedades dos algoritmos usados ao realizar c\u00f3mputo e outros enfocanse nos problemas que requiren a posta en funcionamento de sistemas computacionais. Por exemplo, os estudos da teor\u00eda de linguaxes de programaci\u00f3n describen un c\u00f3mputo, mentres que a programaci\u00f3n de computadoras aplica linguaxes de programaci\u00f3n espec\u00edficos para desenvolver unha soluci\u00f3n a un problema computacional espec\u00edfico. Un cient\u00edfico da computaci\u00f3n ou comput\u00f3logo especial\u00edzase en teor\u00eda da computaci\u00f3n e no dese\u00f1o e posta en funcionamento de sistemas de computacionais.\nSegundo Peter J. Denning, a cuesti\u00f3n fundamental en que se basea a ciencia da computaci\u00f3n \u00e9: \u00abQue pode ser (eficientemente) automatizado?\u00bb.\nHistoria.\nA historia da ciencia da computaci\u00f3n antecede \u00e1 invenci\u00f3n do computador dixital moderno. Antes da d\u00e9cada de 1920, o termo \"computador\" refer\u00edase a un ser humano que realizaba c\u00e1lculos. Os primeiros cementos do que se converter\u00eda en ciencias da computaci\u00f3n son anteriores \u00e1 invenci\u00f3n da computadora dixital moderna. Trat\u00e1base de m\u00e1quinas para o c\u00e1lculo das tarefas num\u00e9ricas fixas, como os \u00e1bacos que existiron desde a antig\u00fcidade, axudando en c\u00e1lculos tales como a multiplicaci\u00f3n e a divisi\u00f3n. Ademais, os algoritmos para realizar c\u00e1lculos existiron desde a antig\u00fcidade, ata antes de que se creasen equipos de computaci\u00f3n sofisticados. Os antigos s\u00e1nscritos tratadistas Shulba Sutras, ou \"Regras da cordo\", \u00e9 un libro de algoritmos escritos en 800 a.C. para a construci\u00f3n de obxectos geom\u00e9tricos como altares utilizando unha clavixa e corda, un precursor cedo do campo moderno da xeometr\u00eda computacional.\nBlaise Pascal dese\u00f1ou e construio a primeira calculadora mec\u00e1nica de traballo, a Pascalina, en 1642. En 1673 Gottfried Leibniz creou unha calculadora mec\u00e1nica dixital, chamada 'Stepped Reckoner'. El pode ser considerado o primeiro comput\u00f3logo e te\u00f3rico da informaci\u00f3n, entre outras raz\u00f3ns, porque foi o primeiro en documentar o sistema num\u00e9rico binario. En 1820, Charles Xavier Thomas de Colmar lanzou a calculadora mec\u00e1nica industrial cando lanzou o seu aritm\u00f3metro simplificado, que foi a primeira m\u00e1quina de calcular o suficientemente forte e o suficientemente confiable para ser usada a diario nunha contorna industrial. Charles Babbage iniciou o dese\u00f1o da primeira \"calculadora autom\u00e1tica mec\u00e1nica\", a s\u00faa m\u00e1quina diferencial, en 1822, que finalmente deulle a idea da primeira \"calculadora mec\u00e1nica programable\", a s\u00faa m\u00e1quina anal\u00edtica. El comezou a desenvolver esta m\u00e1quina en 1834 e \"en menos de dous anos esbozara moitas das caracter\u00edsticas m\u00e1is destacadas das computadoras modernas. Un paso fundamental foi a adopci\u00f3n dun sistema de tarxetas perforadas derivado do tear de Jacquard\" facenddo infinitamente programable. En 1843, durante a traduci\u00f3n dun artigo franc\u00e9s sobre a \"m\u00e1quina anal\u00edtica\", Ada Lovelace escribiu, nunha das moitas notas que incl\u00fae o artigo, un algoritmo para calcular os n\u00fameros de Bernoulli, que \u00e9 considerado como o primeiro programa de ordenador. Ao rededor de 1885, Herman Hollerith inventou a m\u00e1quina tabuladora, que usaba tarxetas perforadas para procesar informaci\u00f3n estat\u00edstica; finalmente, a s\u00faa compa\u00f1\u00eda converteuse en parte de IBM. En 1937, cen anos despois do so\u00f1o imposible de Babbage, Howard H. Aiken foi convencido por IBM, que estaba facendo todo tipo de equipos de tarxetas perforadas e que tam\u00e9n estaba no negocio das calculadoras, para desenvolver a s\u00faa calculadora programable xigante, o ASCC/Harvard Mark I, baseada na \"m\u00e1quina anal\u00edtica\" de Babbage, que \u00e1 s\u00faa vez utiliza as tarxetas perforadas e unha unidade central de c\u00e1lculo. Cando se terminou de constru\u00edr a m\u00e1quina, algunhas persoas o aclamaron como \"o so\u00f1o de Babbage feito realidade\".\nDurante a d\u00e9cada de 1940, conforme se desenvolv\u00edan novas e m\u00e1is poderosas m\u00e1quinas para computar, o termo \"computador\" comezouse a utilizar para referirse \u00e1s m\u00e1quinas e xa non os seus antecesores humanos. Cando se fixo evidente que as computadoras non soamente poder\u00edan utilizarse para realizar c\u00e1lculos matem\u00e1ticos, o campo das ciencias da computaci\u00f3n ampliouse para estudar inform\u00e1tica en xeral. As ciencias da computaci\u00f3n empezaron a establecerse como unha disciplina acad\u00e9mica distinta das demais na d\u00e9cada de 1950 e principios de 1960. Ent\u00f3n xurdiu o primeiro programa de grado universitario do mundo, o Cambridge Diploma in Computer Science, iniciouse na Universidade de Cambridge no Cambridge Computer Lab (departamento de ciencias da computaci\u00f3n) en 1953. O primeiro programa de grado universitario en ciencias da computaci\u00f3n nos Estados Unidos formouse na Universidade de Purdue en 1962. Desde que se disp\u00f3n de ordenadores pr\u00e1cticos, moitas aplicaci\u00f3ns das ciencias da computaci\u00f3n converteronse en diferentes \u00e1reas de estudo nos seus propios termos.\nA\u00ednda que inicialmente moitos creron que era imposible que as computadoras en si mesmas poder\u00edan constitu\u00edr en realidade un campo cient\u00edfico de estudo, a finais dos anos cincuenta foise volvendo gradualmente aceptada entre a poboaci\u00f3n maiormente acad\u00e9mica. \u00c9 a marca IBM, que a d\u00eda de hoxe \u00e9 moi co\u00f1ecida, a que formou parte da revoluci\u00f3n das ciencias da computaci\u00f3n durante este tempo. IBM (abreviaci\u00f3n de \"International Business Machines\") lanzou o IBM 704 e m\u00e1is tarde as computadoras de IBM 709 que foron amplamente utilizadas durante o per\u00edodo de exploraci\u00f3n deste tipo de dispositivos. \"Con todo, o traballo coas IBM [computadoras] foi frustrante ... se se perdeses tan soo unha letra nunha instruci\u00f3n, o programa chocar\u00eda, e vostede ter\u00eda que empezar todo o proceso outra vez\". Durante a finais de 1950, a disciplinas das ciencias da computaci\u00f3n estaban nas s\u00faas etapas de desenvolvemento m\u00e1is primordiais, e tales cuesti\u00f3ns eran com\u00fans.\nA disciplina cient\u00edfica das ciencias da computaci\u00f3n nace a principios de 1940 coa confluencia da teor\u00eda de algoritmos, l\u00f3xica matem\u00e1tica e a invenci\u00f3n do programa almacenado nunha computadora electr\u00f3nica. Exemplos disto son os traballos de Alan Turing, Alonzo Church e Kurt G\u00f6del en 1930 acerca dos algoritmos e o seu traballo en sistemas de regras (v\u00e9xase C\u00e1lculo lambda, M\u00e1quina de Turing e Problemas Indecidibles), os algoritmos creados por Augusta Ada sesenta anos antes, a computadora anal\u00f3xica constru\u00edda por Vannevar Bush en 1920 e as computadoras el\u00e9ctricas constru\u00eddas por Howard H. Aiken e Konrad Zuse en 1930. Os escritos de John von Neumann deron unha profundidade intelectual considerable a esta disciplina emerxente a mediados da d\u00e9cada de 1940.\nEn 1960, hab\u00eda suficientemente corpo de co\u00f1ecemento que ameritaba a creaci\u00f3n de departamentos acad\u00e9micos e programas de grao universitario para esta disciplina. IBM \u00e9 reco\u00f1ecida como a marca que formou parte da revoluci\u00f3n das ciencias da computaci\u00f3n durante ese tempo. IBM (abreviaci\u00f3n de International Business Machines) lanzou a IBM 704 e m\u00e1is tarde a IBM 709 computadoras, que foron amplamente utilizadas durante o per\u00edodo de exploraci\u00f3n deste tipo de dispositivos. \"Con todo, o traballo coa IBM [equipo] era frustrante ... se te equivocas nunha letra dalgunha instruci\u00f3n, o programa arruinar\u00edase, e ter\u00edase que empezar todo o proceso outra vez\". Durante a d\u00e9cada de 1950, a disciplina das ciencias da computaci\u00f3n estaba na s\u00faa etapa de desenvolvemento, e estes problemas eran algo com\u00fan.\nO tempo deu melloras significativas na capacidade de uso e a eficacia da tecnolox\u00eda da computaci\u00f3n. A sociedade moderna presenciou un cambio significativo nos usuarios da tecnolox\u00eda da computaci\u00f3n, de ser utilizada unicamente por expertos, profesionais e cient\u00edficos, a unha base de usuarios que \u00e9 case omnipresente \u00e1 teor\u00eda coa cal se desenvolveu e funciona este tipo de tecnolox\u00eda. Inicialmente, as computadoras eran bastante custosas, e era necesario un certo grao de axuda humana para o uso eficiente - en parte de operadores de computadoras profesionais. Co tempo o uso de equipos f\u00edxose m\u00e1is xeneralizado e alcanzable e necesit\u00e1base menos asistencia humana no uso com\u00fan destes aparellos.\nMaiores logros.\nA pesar do seu curto tempo de ser unha disciplina cient\u00edfica formal, as ciencias da computaci\u00f3n fixeron un gran n\u00famero de contribuci\u00f3ns importantes \u00e1 ciencia e a sociedade \u2013de feito, xunto coa electr\u00f3nica, \u00e9 unha ciencia fundacional da \u00e9poca actual da historia humana chamada Era da informaci\u00f3n e a Revoluci\u00f3n da Informaci\u00f3n, visto como o terceiro gran salto no progreso tecnol\u00f3xico humano despois da Revoluci\u00f3n Industrial (1750-1850) e a revoluci\u00f3n neol\u00edtica (8000-5000\u00a0a.\u00a0C.)."}
{"id": "324316", "revid": "1131", "url": "https://gl.wikipedia.org/wiki?curid=324316", "title": "Monte Tambora", "text": "O Monte Tambora \u00e9 un volc\u00e1n activo, que se atopa na illa de Sumbawa, unha de les Illas menores de Sonda (Indonesia). \u00c9 de tipo estratovolc\u00e1n, cun medida de 60 quil\u00f3metros de di\u00e1metro, acada unha altitude de 2\u00a0722 metros e o seu cr\u00e1ter caldeira ten 8 quil\u00f3metros de di\u00e1metro e 1 quil\u00f3metro de profundidade.\nO Tambora formouse pola zona de subducci\u00f3n activa que es atopa debaixo da illa de Sumbawa, flanqueada de banda a banda (norte e sur) pola cortiza oce\u00e1nica. \u00d3 longo do tempo, o volc\u00e1n chegou at\u00e9 os 4\u00a0300 metros, o que o convert\u00eda nun dos cumios m\u00e1is altos do arquip\u00e9lago indonesio. Co paso do tempo, a gran c\u00e1mara magm\u00e1tica do interior da monta\u00f1a encheuse e a actividade volc\u00e1nica chegou \u00f3 seu m\u00e1ximo hist\u00f3rico na erupci\u00f3n colosal de abril de 1815. A explosi\u00f3n, que es chegou a sentir na illa de Sumatra (a m\u00e1is de 2\u00a0000 quil\u00f3metros de distancia), causou a rebaixada da altura at\u00e9 os actuais 2\u00a0722 metros. A erupci\u00f3n provocou que o ano seguinte, o 1816, se chamase o \"Ano sen ver\u00e1n\", por mor do efecto que a nube de cinzas tivo no clima de Am\u00e9rica do Norte e de Europa."}
{"id": "324317", "revid": "23204", "url": "https://gl.wikipedia.org/wiki?curid=324317", "title": "King Arthur's Disasters", "text": ""}
{"id": "324318", "revid": "89787", "url": "https://gl.wikipedia.org/wiki?curid=324318", "title": "Maldivas no Festival Televisivo da Canci\u00f3n da URA", "text": "A participaci\u00f3n das Maldivas no Festival Televisivo da Canci\u00f3n da URA comeza no Festival Televisivo da Canci\u00f3n da URA 2014, en Macau. A participaci\u00f3n do pa\u00eds \u00e9 organizada pola cadea nacional Television Maldives.\nParticipaci\u00f3n.\n2015.\nO 25 de agosto de 2015 anunciouse a Unoosha e \u00e1 canci\u00f3n \"The Maldives Song\" como representantes das Maldivas ao Festival Televisivo da Canci\u00f3n da URA 2015 que ter\u00eda lugar o 28 de outubro de 2015 en Istambul, Turqu\u00eda.\n\"The Maldives Song\" foi lanzada o 28 de maio do 2011. A meirande parte da canci\u00f3n est\u00e1 en ingl\u00e9s a\u00ednda que no estribillo cont\u00e9n verbas en dhivehi como \"Mi ee Maldives\" ou \"Maruhabaa\" (benvido). Tam\u00e9n ten unha estrofa completamente en dhivehi."}
{"id": "324319", "revid": "23204", "url": "https://gl.wikipedia.org/wiki?curid=324319", "title": "Kirguizist\u00e1n no Festival Televisivo da Canci\u00f3n da URA", "text": "A participaci\u00f3n do Kirguizist\u00e1n no Festival Televisivo da Canci\u00f3n da URA comeza e remata polo de agora no Festival Televisivo da Canci\u00f3n da URA 2013, en Hanoi. A participaci\u00f3n do pa\u00eds foi organizada pola cadea nacional HTC."}
{"id": "324320", "revid": "1131", "url": "https://gl.wikipedia.org/wiki?curid=324320", "title": "Argonauta (prote\u00edna)", "text": "Argonauta (en ingl\u00e9s \"Argonaute\") \u00e9 unha familia proteica que desempe\u00f1a un papel central no proceso de silenciamento do ARN, no cal as prote\u00ednas desta familia funcionan como compo\u00f1entes catal\u00edticos esenciais do complexo silenciador inducido por ARN (RISC). O RISC \u00e9 responsable do fen\u00f3meno de silenciamento de ARN chamado interferencia de ARN (RNAi). As prote\u00ednas Argonauta \u00fanense a diferentes clases de pequenos ARN non codificantes, como os microARNs (miRNAs), ARNs interferentes pequenos (siRNAs) e ARNs que interaccionan con piwi (piRNAs). Pequenos ARNs gu\u00edan as prote\u00ednas Argonauta \u00e1s s\u00faas dianas espec\u00edficas por medio de complementariedade de secuencia (apareamento de bases), o que despois producir\u00e1 a clivaxe do ARN mensaxeiro ou a inhibici\u00f3n da traduci\u00f3n. \nDescubrimento.\nOs primeiros informes sobre a interferencia de ARN (RNAi) apareceron en 1995 obra de Guo e Kemphues, e v\u00edas similares denominadas en conxunto silenciamento do ARN descubr\u00edronse en plantas e fungos. Non se empezou a co\u00f1ecer o mecanismo do silenciamento de ARN ata 1998 cos experimentos de Fire e os seus colegas, que demostraron que o ARN bicatenario desencadeaba a interferencia de ARN. A v\u00eda do silenciamento do ARN procesa longos ARNs orixinando pequenos ARNs que dirixen a represi\u00f3n da transcrici\u00f3n ou traduci\u00f3n de \u00e1cidos nucleicos diana que te\u00f1en unha secuencia que se corresponde complementariamente coa dos mencionados ARNs pequenos. Estes ARNs monocatenarios, denominados febras gu\u00eda, son incorporados nos complexos efectores silenciadores do ARN como o complexo silenciador inducido por ARN (RISC). Estes complexos efectores silenciadores do ARN conte\u00f1en prote\u00ednas da familia Argonauta.\nArgonauta na interferencia de ARN.\nA interferencia de ARN \u00e9 un importante proceso biol\u00f3xico no cal mol\u00e9culas de ARN inhiben a expresi\u00f3n x\u00e9nica. Este proceso real\u00edzase tipicamente causando a destruci\u00f3n de mol\u00e9culas de ARNm espec\u00edficas. A interferencia de ARN ten unha grande importancia na defensa das c\u00e9lulas contra secuencias nucleot\u00eddicas parasitas. En moitos eucariotas, inclu\u00edndo os animais existe esta v\u00eda de interferencia de ARN, que \u00e9 iniciada polo encima Dicer. Dicer cliva mol\u00e9culas longas de ARN bicatenario dando lugar a fragmentos bicatenarios curtos de arredor de 20 nucle\u00f3tidos de siRNAs. As d\u00faas febras do ARN bicatenario sep\u00e1ranse despois orixinando dous ARN monocatenarios, que se denominan febra pasaxeira e febra gu\u00eda. Seguidamente, a febra pasaxeira \u00e9 degradada, mentres que a febra gu\u00eda se incorpora ao complexo silenciador inducido por ARN (RISC). O resultado mellor estudado da interferencia de ARN \u00e9 o silenciamento de xenes postranscricional, que ten lugar cando a febra gu\u00eda se aparea cunha secuencia complementaria dunha mol\u00e9cula de ARNm e induce a clivaxe deste por parte da prote\u00edna Argonauta, que se encontra no n\u00facleo do RISC.\nAs prote\u00ednas Argonauta son a parte activa do RISC, e clivan (cortan) a febra de ARNm diana complementaria do siRNA unido a elas. Teoricamente o Dicer produce curtos fragmentos bicatenarios polo que deber\u00edan producirse dous siRNA monocatenarios funcionais. Pero s\u00f3 ser\u00e1 utilizado un dos dous ARN monocatenarios para unirse por apareamento de bases co ARNm diana. Este \u00e9 o que se denomina febra gu\u00eda, que \u00e9 incorporada na prote\u00edna Argonauta e produce o silenciamento x\u00e9nico. O outro ARN monocatenario, chamado febra pasaxeira, \u00e9 degradado durante os procesos do RISC.\nUnha vez que a Argonauta est\u00e1 asociada co pequeno ARN, a actividade encim\u00e1tica do dominio PIWI cliva s\u00f3 a febra pasaxeira do siRNA. A separaci\u00f3n das febras do ARN e a incorporaci\u00f3n \u00e1 prote\u00edna Argonauta son guiadas pola forza das interacci\u00f3ns de pontes de hidr\u00f3xeno no extremo 5' do d\u00faplex de ARN, o que se co\u00f1ece como regra da asimetr\u00eda. Ademais, o grao de complementariedade entre as d\u00faas febras do d\u00faplex de ARN intermediario define como ser\u00e1 distribu\u00eddo o miARN nos diferentes tipos de prote\u00edna Argonauta.\nEn animais, a Argonauta asociada co miARN \u00fanese \u00e1 rexi\u00f3n non traducida 3' (3'-UTR) do ARNm e impide a produci\u00f3n de prote\u00ednas de diversos modos. O recrutamento de prote\u00ednas Argonauta no ARNm diana pode inducir a degradaci\u00f3n do ARNm. O complexo Argonauta-miARN pode tam\u00e9n obstaculizar a formaci\u00f3n de ribosomas funcionais no extremo 5' do ARNm. O complexo aqu\u00ed compite con factores de iniciaci\u00f3n da traduci\u00f3n ou impide a ensamblaxe do ribosoma. Ademais, o complexo Argonauta-miARN pode axustar a produci\u00f3n de prote\u00ednas ao recrutar factores celulares como p\u00e9ptidos ou encimas que realizan unha modificaci\u00f3n postraducional, que degradan os polip\u00e9ptidos en crecemento.\nNas plantas, unha vez que se xeran os d\u00faplex de ARN bicatenario \"de novo\" co ARNm diana, interv\u00e9n un encima de tipo RNase III desco\u00f1ecido, que produce novos siRNAs, os cales son despois cargados nas prote\u00ednas Argonauta que conte\u00f1en dominios PIWI, que carecen dos residuos de amino\u00e1cidos catal\u00edticos, o cal poder\u00eda inducir outro nivel de silenciamento de xenes espec\u00edfico.\nDominios funcionais das argonautas e mecanismos de acci\u00f3n.\nA familia de xenes Argonauta (AGO) codifica catro dominios caracter\u00edsticos: N- terminal, PAZ, Mid e un dominio PIWI C-terminal.\nO dominio PAZ ch\u00e1mase as\u00ed polas iniciais das prote\u00ednas PIWI, AGO, e Zwille, nas que \u00e9 un dominio conservado. O dominio PAZ \u00e9 un m\u00f3dulo de uni\u00f3n ao ARN que reco\u00f1ece o extremo 3' de ARNs interferentes pequenos e microARNs, de maneira dependente de secuencia. En consecuencia, \u00fanese ao ARNm para a s\u00faa clivaxe ou inhibici\u00f3n da traduci\u00f3n por interacci\u00f3n de apareamento de bases.\nA prote\u00edna PIWI de \"Drosophila\" recibiu o seu nome porque presenta ese caracter\u00edstico motivo. Lembra estruturalmente \u00e1 RNaseH, e o dominio PIWI \u00e9 esencial para a clivaxe da s\u00faa diana. O sitio activo ten a tr\u00edade aspartato-aspartato-glutamato que alberga un i\u00f3n met\u00e1lico, que \u00e9 necesario para a cat\u00e1lise. Os membros da familia de AGO que perderon esta caracter\u00edstica conservada durante a evoluci\u00f3n carecen da actividade de clivaxe. Nas AGO humanas, o motivo PIWI tam\u00e9n media a interacci\u00f3n prote\u00edna-prote\u00edna na caixa PIWI, onde se une a Dicer nun dos dominios de RNase III.\nNa interface dos dominios PIWI e Mid sit\u00faase o extremo 5' fosfato dun ARN interferente pequeno ou dun microARN, que se considera esencial para o funcionamento do encima. No dominio Mid est\u00e1 un motivo MC, que \u00e9 unha estrutura hom\u00f3loga ao motivo da estrutura \"cap\" que se encontra en eIF4E. Probouse que o motivo MC interv\u00e9n na uni\u00f3n da estrutura \"cap\" e, en consecuencia, no control da traduci\u00f3n.\nMembros da familia.\nNos humanos hai oito membros da familia Argonauta (AGO), alg\u00fans dos cales est\u00e1n a ser investigados intensamente. Por\u00e9n, a\u00ednda que as prote\u00ednas AGO1 a AGO4 poden cargar miARN, a actividade de endonuclease e, por tanto, o silenciamento de xenes dependente de interferencia de ARN, enc\u00f3ntrase exclusivamente na prote\u00edna AGO2. Considerando a conservaci\u00f3n de secuencia dos dominios PAZ e PIWI en toda a familia, a exclusividade de acci\u00f3n que presenta AGO2 crese que xurdiu ou no N-terminal ou na rexi\u00f3n espazadora que une os motivos PAZ e PIWI.\nTam\u00e9n se est\u00e1n facendo grandes esforzos de investigaci\u00f3n para estudar varias familias AGO das plantas. AGO1 est\u00e1 claramente implicada na degradaci\u00f3n do ARN relacionada con miARN, e xoga un papel central na morfox\u00e9nese. Nalg\u00fans organismos, \u00e9 estritramente necesaria para o silenciamento epixen\u00e9tico. Un dato interesante \u00e9 que est\u00e1 regulada polo propio miARN. AGO4 non est\u00e1 implicada na degradaci\u00f3n de ARN dirixida por interferencia de ARN, sen\u00f3n na metilaci\u00f3n do ADN e outras regulaci\u00f3ns epixen\u00e9ticas, por medio dunha v\u00eda de pequenos ARN (smRNA). AGO10 est\u00e1 implicada no desenvolvemento das plantas. AGO7 ten unha funci\u00f3n distinta de AGO 1 e 10, e non se encontrou que interve\u00f1a en silenciamento de xenes inducido por transxenes, sen\u00f3n que est\u00e1 relacionada coa temporalizaci\u00f3n do desenvolvemento nas plantas.\nDoenzas e ferramentas terap\u00e9uticas.\nPara as doenzas nas que est\u00e1 implicada unha expresi\u00f3n elevada ou selectiva dun xene identificado determinado, como o cancro pancre\u00e1tico, a alta especificidade de secuencia da interferencia do ARN deber\u00eda facela axeitada para o tratamento desas doenzas, e especialmente apropiada para combater cancros asociados con secuencias de xenes end\u00f3xenos mutados. Informouse que varios pequenos ARNs non codificantes (microARNs) est\u00e1n relacionados con cancros humanos, xa que o miR-15a e o miR-16a est\u00e1n frecuentemente ausentes ou regulados \u00e1 baixa nos pacientes. A\u00ednda que as funci\u00f3ns biol\u00f3xicas daos miARNs non se comprenden totalmente, descubr\u00edronse as funci\u00f3ns dos miARNs na coordinaci\u00f3n da proliferaci\u00f3n celular e a morte celular durante o desenvolvemento e no metabolismo. Conf\u00edase en que os miARNs poidan dirixir regulaci\u00f3ns positivas ou negativas a diferentes niveis, o cal depende dos miARNs espec\u00edficos e interacci\u00f3ns de apareamento de bases coa diana e os cofactores que os reco\u00f1ecen.\nComo moitos virus te\u00f1en como material xen\u00e9tico ARN en vez de ADN e pasan polo menos por unha etapa do seu ciclo vital no que te\u00f1en ARN bicatenario, a interferencia de ARN foi considerada como un posible mecanismo evolutivo antigo que protex\u00eda aos organismos contra os virus. Os ARN interferentes pequenos producidos pola prote\u00edna Dicer causan silenciamento de xenes postranscricional espec\u00edfico de secuencia ao guiar unha endonuclease (o RISC) ao ARNm. Este proceso obsevouse nunha ampla gama de organismos, como o fungo \"Neurospora\" (no cal se co\u00f1ece como \"quelling\"), plantas (silenciamento de xenes postranscricional) e c\u00e9lulas de mam\u00edfero (interferencia de ARN). Se hai unha secuencia con complementariedade completa ou case completa entre o pequeno ARN e a diana, a prote\u00edna Argonauta compo\u00f1ente do RISC media a clivaxe do transcrito diana; o mecanismo implica predominantemente a represi\u00f3n da traduci\u00f3n."}
{"id": "324321", "revid": "56817", "url": "https://gl.wikipedia.org/wiki?curid=324321", "title": "Brunei no Festival Televisivo da Canci\u00f3n da URA", "text": "A participaci\u00f3n de Brunei no Festival Televisivo da Canci\u00f3n da URA comeza no Festival Televisivo da Canci\u00f3n da URA 2013, en Hanoi e rematou polo de agora no Festival Televisivo da Canci\u00f3n da URA 2014, en Macau. A participaci\u00f3n do pa\u00eds foi organizada pola cadea nacional Radio Televisyen Brunei."}
{"id": "324322", "revid": "56817", "url": "https://gl.wikipedia.org/wiki?curid=324322", "title": "M\u00e1ximo t\u00e9rmico do Paleoceno-Eoceno", "text": "O m\u00e1ximo t\u00e9rmico do Paleoceno-Eoceno (\"MTPE\", \"PETM\" en ingl\u00e9s), chamado tam\u00e9n m\u00e1ximo t\u00e9rmico do Eoceno inicial ou m\u00e1ximo t\u00e9rmico do Paleoceno superior, foi un s\u00fabito cambio clim\u00e1tico que marcou o fin do Paleoceno e o comezo do Eoceno, hai 55,8 mill\u00f3ns de anos. Tr\u00e1tase dun dos per\u00edodos de cambio clim\u00e1tico m\u00e1is significativos da era Cenozoica, que alterou de s\u00fapeto a circulaci\u00f3n oce\u00e1nica e atmosf\u00e9rica, provocando a extinci\u00f3n de moitos x\u00e9neros de foramin\u00edferos bent\u00f3nicos, e causando grandes cambios nos mam\u00edferos terrestres que marcaron a aparici\u00f3n das li\u00f1axes actuais.\nEn s\u00f3 20\u00a0000 anos, a temperatura media terrestre medrou en 6\u00b0C, cun corresponente aumeno do nivel do mar, as\u00ed como un quecemento dos oc\u00e9anos. Malia que o quecemento puido ser desencadeado por moitas causas, crese que as principais foron a forte actividade volc\u00e1nica e a emisi\u00f3n de gas metano que se atopaba almacenada nos clatratos dos sedimentos oce\u00e1nicos, e que puideron intensificar o quecemento \u00f3 liberaren \u00e1 atmosfera grandes cantidades de carbono empobrecido no is\u00f3topo carbono-13. Ademais, as concentraci\u00f3ns atmosf\u00e9ricas de CO2 aumentaron de forma significativa, deturpando o ciclo e causando a elevaci\u00f3n da lisoclina, as\u00ed como unha escaseza de os\u00edxeno nas profundidades oce\u00e1nicas que finalmente provocou a maior\u00eda das extinci\u00f3ns mari\u00f1as."}
{"id": "324323", "revid": "23204", "url": "https://gl.wikipedia.org/wiki?curid=324323", "title": "M\u00e1ximo t\u00e9rmico do Eoceno inicial", "text": ""}
{"id": "324324", "revid": "23204", "url": "https://gl.wikipedia.org/wiki?curid=324324", "title": "M\u00e1ximo t\u00e9rmico do Paleoceno superior", "text": ""}
{"id": "324325", "revid": "27155", "url": "https://gl.wikipedia.org/wiki?curid=324325", "title": "Endrin", "text": ""}
{"id": "324326", "revid": "27155", "url": "https://gl.wikipedia.org/wiki?curid=324326", "title": "Endr\u00edn", "text": ""}
{"id": "324327", "revid": "89787", "url": "https://gl.wikipedia.org/wiki?curid=324327", "title": "Centauro (astronom\u00eda)", "text": "Os centauros son un tipo de corpos menores do sistema Solar que se caracterizan por comportarse tanto como asteroides como cometas. Deste feito prov\u00e9n o seu nome de centauro, ser mitol\u00f3xico que era metade cabalo e metade humano. Os centauros orbitan arredor do Sol entre X\u00fapiter e Neptuno, cruzando as \u00f3rbitas dos xigantes gasosos. O primeiro centauro descuberto foi 2060 Chiron en 1977, mentres que o m\u00e1is grande co\u00f1ecido \u00e9 10199 Chariklo descuberto en 1997.\nNon se fotografou de preto ning\u00fan centauro, mais hai evidencias de que Febe, sat\u00e9lite de Saturno, que foi descrita pola Sonda Cassini en 2004 pode ser un centauro capturado. Ademais o telescopio espacial Hubble conseguiu informaci\u00f3n sobre as caracter\u00edsticas superficiais de (8405) Asbolus.\nTres centauros: Chiron, (60558) Echeclus e 166P/NEAT 2001 T4 foron vistos mostrando cola coma os cometas.\n\u00d3rbitas.\nDistribuci\u00f3n.\nO diagrama amosa as \u00f3rbitas de todos os centauros co\u00f1ecidos en relaci\u00f3n \u00e1 dos planetas. os troianos co\u00f1ecidos de Neptuno aparecen en verde. Para os obxectos seleccionados a excentricidade das \u00f3rbitas \u00e9 representada con segmentos vermellos que se estenden dende o perihelio ao afelio. A inclinaci\u00f3n \u00e9 representada no eixe das abscisas.\nPara ilustrar o rango dos par\u00e1metros orbitais, inclu\u00edronse debuxados en amarelo tres obxectos con \u00f3rbitas extremadamente inusitadas:\nAs pequenas adici\u00f3ns no gr\u00e1fico mostran histogramas coas inclinaci\u00f3ns da \u00f3rbita (i) (5\u00ba intervalo), a excentricidade (e) (intervalo 0,05) o semieixe maior (a) (intervalo de 2 UA). As \u00f3rbitas dos centauros caracter\u00edzanse por un largo rango no que se refire ao grao de excentricidade, dende os moi exc\u00e9ntricos (Pholus, Asbolus, Amicus, Neso) aos m\u00e1is circulares (Chariklo e os asteroides cronosecantes: Thereus, Okyrhoe).\n\u00d3rbitas cambiantes.\nDebido a que os centauros cruzan as \u00f3rbitas dos planetas xigantes e non est\u00e1n protexidos pola resonancia orbital, as s\u00faas \u00f3rbitas son inestables dentro dunha escala de tempo de 106 \u2013107 anos. Os estudos din\u00e1micos das s\u00faas \u00f3rbitas indican que os centauros son probablemente un estado orbital intermedio de obxectos en transici\u00f3n dende o Cinto de Kuiper \u00e1 familia de X\u00fapiter de cometas de per\u00edodo curto. Estes obxectos deben ser perturbados dende o Cinto de Kuiper, despois do cal se converten en Neptuno-secantes e interact\u00faan gravitatoriamente con este planeta. \u00c9 ent\u00f3n cando se clasifican como centauros, pero as s\u00faas \u00f3rbitas son ca\u00f3ticas, evolucionando bastante rapidamente segundo o centauro se vai achegando a alg\u00fans dos planetas exteriores. Alg\u00fans centauros evolucionar\u00e1n a obxectos \"cronosecantes\" tralo que os seus perihelios poden chegar a verse reducidos ao sistema solar interior e reclasificados, polo tanto como \"cometas da Familia de X\u00fapiter\" activos, se demostran actividade cometaria. Os centauros chocar\u00e1n en \u00faltimo caso co Sol ou cun planeta se non son expulsados ao espazo interestelar despois dunha aproximaci\u00f3n excesiva a alg\u00fan dos planetas, especialmente X\u00fapiter.\nCaracter\u00edsticas F\u00edsicas.\nO tama\u00f1o relativamente pequeno dos centauros impide as observaci\u00f3ns de superficie, pero os \u00edndices da cor e os espectros poden indicar a posible composici\u00f3n da s\u00faa superficie, proporcionando pistas sobre a orixe destes corpos.\nCores.\nExiste nos centauros unha misteriosa variedade da cor que desaf\u00eda os modelos sinxelos da composici\u00f3n de superficie. No diagrama, o \u00edndice de cor son as medidas de magnitude aparente dun obxecto polos filtros azul (B), visible (V) (\u00e9 dicir, verde-amarelo) e vermello (R). O esquema ilustra estas diferenzas na cor aumentada para todos os centauros con \u00edndices de cor co\u00f1ecidos. Como referencia incl\u00faense d\u00faas l\u00faas, Trit\u00f3n e Febe, e o planeta Marte, debuxados en letras amarelas, mais non a escala.\nOs centauros parecen estar agrupados en d\u00faas clases, moi vermellos (5145 Pholus) e azuis ou azuis-agrisados(2060 Chiron). Existen numerosas teor\u00edas que tentan explicar esta diferenza de cores, resumidas en d\u00faas categor\u00edas: ou \u00e9 debida \u00e1 diferenza na orixe ou composici\u00f3n ou \u00e9 por un nivel de reacci\u00f3n ante a radiaci\u00f3n ou a actividade cometaria diferente. Alg\u00fans autores suxiren procesos de competencia m\u00faltiple.\nO espectro.\nA interpretaci\u00f3n dos espectros \u00e9 en ocasi\u00f3ns ambigua, relacionado co tama\u00f1o da part\u00edcula e outros factores. Ofrece, por\u00e9n, unha idea da composici\u00f3n da superficie e ao igual que coas cores, p\u00f3dense observar varios modelos.\nConfirm\u00e1ronse marcas do paso de auga xeada en varios centauros (como 2060 Chiron, 10199 Chariklo e 5145 Pholus) e pres\u00e9ntanse ademais outros modelos:\nChiron parece ser o centauro m\u00e1is complexo de todos, xa que o espectro observado var\u00eda dependendo do per\u00edodo de observaci\u00f3n: detect\u00e1ronse marcas de xeo nun per\u00edodo de baixa actividade que desapareceron durante a actividade m\u00e1is alta.\nParecidos con cometas.\nAs observaci\u00f3ns de Chiron de 1988 e 1989 preto do seu perihelio mostraron que ti\u00f1a unha coma (un gas de nube e po que evaporan da s\u00faa superficie). Por este motivo clasificouse oficialmente como un cometa e un asteroide, a\u00ednda que sexa moito m\u00e1is grande que un cometa t\u00edpico.\nEstanse a controlar outros centauros para ver se se descobre tam\u00e9n esta actividade cometaria. Polo menos dous, (60558) Echeclus e 166P/NEAT 2001 T4 mostraron esta conduta. 166P/NEAT 2001 T4 foi descuberto mentres exhib\u00eda unha coma, e est\u00e1 clasificado como un cometa, a\u00ednda que a s\u00faa \u00f3rbita \u00e9 a dun centauro. (60558) Echeclus foi descuberto sen coma pero foi visto logo activo.\nTeor\u00edas sobre a orixe.\nO estudo da evoluci\u00f3n dos centauros desenvolveuse dende hai poucos anos e at\u00f3pase a\u00ednda obstaculizado polo limitado n\u00famero de datos f\u00edsicos. Propux\u00e9ronse diferentes modelos para explicar a orixe dos centauros. As simulaci\u00f3ns indican que a \u00f3rbita dalg\u00fans obxectos do Cinto de Kuiper pode perturbarse, tendo como resultado a expulsi\u00f3n do obxecto de xeito que chegue a ser un centauro. Os obxectos do disco disperso ser\u00edan dinamicamente os mellores candidatos para estas expulsi\u00f3ns, pero as s\u00faas cores non se corresponden coa gama bicolor dos centauros. Os plutinos si amosan unha natureza bicolor semellantes e alg\u00fans cient\u00edficos indican que non todas as s\u00faas \u00f3rbitas son tan estable como se pensaba, debido \u00e1s perturbaci\u00f3ns provocadas por Plut\u00f3n.\nOs centauros poder\u00edan formar parte dun disco disperso \"interior\" de obxectos perturbados do cinto de Kuiper.\nA familia dos centauros.\nOs centauros m\u00e1is co\u00f1ecidos son:"}
{"id": "324328", "revid": "23204", "url": "https://gl.wikipedia.org/wiki?curid=324328", "title": "Vasco Gon\u00e7alves", "text": "Vasco dos Santos Gon\u00e7alves , nado en Lisboa o 3 de maio de 1921 e finado en Almancil o 11 de xu\u00f1o de 2005, foi un militar (Xeneral) e un pol\u00edtico portugu\u00e9s da segunda metade do s\u00e9culo XX. Foi Primeiro Ministro de Portugal dos segundo, terceiro, cuarto e quinto Gobernos Provisorios, no per\u00edodo co\u00f1ecido como Proceso Revolucionario en Curso (PREC)."}
{"id": "324329", "revid": "5312", "url": "https://gl.wikipedia.org/wiki?curid=324329", "title": "Centauro (hom\u00f3nimos)", "text": ""}
{"id": "324330", "revid": "23204", "url": "https://gl.wikipedia.org/wiki?curid=324330", "title": "Vasco dos Santos Gon\u00e7alves", "text": ""}
{"id": "324331", "revid": "27155", "url": "https://gl.wikipedia.org/wiki?curid=324331", "title": "ARN de dobre cadea", "text": ""}
{"id": "324332", "revid": "27155", "url": "https://gl.wikipedia.org/wiki?curid=324332", "title": "ARN bicatenario", "text": ""}
{"id": "324335", "revid": "1131", "url": "https://gl.wikipedia.org/wiki?curid=324335", "title": "Damocloide", "text": "Os damocloides son planetas menores do Sistema Solar como 5335 Damocles e 1996 PW que pertencen \u00e1 familia Halley ou te\u00f1en per\u00edodos longos con grandes \u00f3rbitas exc\u00e9ntricas t\u00edpicas dos cometas peri\u00f3dicos coma o Halley, mais sen mostrar unha cola. David Jewitt define damocloide como un obxecto cun par\u00e1metro de Tisserand relativo a X\u00fapiter\u00a0TJ\u00a0\u2264\u00a02. Isto pode definirse como (q &lt; 5.2 AU, a &gt; 8.0 AU, e excentricidade e &gt; 0.75) ou i &gt; 90 graos, mais esta definici\u00f3n que non se fixa en X\u00fapiter excl\u00fae obxectos como , e .\nUsando o par\u00e1metro de Tisserand (T-X\u00fapiter \u2264 2) existen noventa e seis candidatos a damocloides. Destes, setenta e catro te\u00f1en arcos de observaci\u00f3n orbital maiores de trinta d\u00edas, o que produce \u00f3rbitas razoablemente decentes. O seu raio medio \u00e9 de oito quil\u00f3metros asumindo un albedo de 0,04. Med\u00edronse os albedos dos catro damocloides e est\u00e1n entre os obxectos co\u00f1ecidos m\u00e1is escuros do Sistema Solar. Os damocloides te\u00f1en cor avermellada, pero non tanto como a maior\u00eda dos obxectos do cinto de Kuiper ou os centauros.\nOutros damocloides son , , , e 20461 Dioretsa. Obxectos retr\u00f3grados como o cometa Halley e o damocloide poden ter velocidades relativas \u00e1 terra de .\nOrixe.\nP\u00e9nsase que os damocloides poden ser n\u00facleos de cometas do tipo Halley que perderon os materiais vol\u00e1tiles debido \u00e1 desgasificaci\u00f3n e se converteron en cometas dormentes. Eses cometas probablemente se orixinaron na nube de Oort. Esta hip\u00f3tese est\u00e1 reforzada polo feito de que alg\u00fans obxectos que se cr\u00eda que eran damocloides (e que foron clasificados provisionalmente como planetas menores) mostraron despois unha cola cometaria e confirmouse que eran cometas. Este foi o caso de C/2001 OG108 (LONEOS), C/2002 CE10 (LINEAR), C/2002 VQ94 (LINEAR) e C/2004 HV60 (Spacewatch). Outro indicativo da orixe cometaria \u00e9 o feito de teren alg\u00fans damocloides \u00f3rbitas retr\u00f3gradas, a diferenza doutros planetas menores. Os obxectos cunha inclinaci\u00f3n de entre noventa e cento oitenta graos te\u00f1en \u00f3rbita retr\u00f3grada e oposta \u00e1 doutros obxectos."}
{"id": "324336", "revid": "92340", "url": "https://gl.wikipedia.org/wiki?curid=324336", "title": "Ant\u00f3nio de Sp\u00ednola", "text": "Ant\u00f3nio Sebasti\u00e3o Ribeiro de Sp\u00ednola (xeralmente co\u00f1ecido como Ant\u00f3nio de Sp\u00ednola), nado o 11 de abril de 1910 e finado o 13 de agosto de 1996, foi un oficial militar, autor e pol\u00edtico conservador Portugu\u00e9s. Xogou un papel importante na transici\u00f3n \u00e1 democracia despois da Revoluci\u00f3n dos caraveis."}
{"id": "324337", "revid": "23204", "url": "https://gl.wikipedia.org/wiki?curid=324337", "title": "Ant\u00f3nio Sebasti\u00e3o Ribeiro de Sp\u00ednola", "text": ""}
{"id": "324339", "revid": "109216", "url": "https://gl.wikipedia.org/wiki?curid=324339", "title": "O Pent\u00e1gono", "text": "O Pent\u00e1gono (en ) \u00e9 a sede do Departamento de Defensa dos Estados Unidos de Am\u00e9rica, localizado no Condado de Arlington, Virxinia. Como s\u00edmbolo das forzas armadas, \"O Pent\u00e1gono\" \u00e9 usado a mi\u00fado metonimicamente para referirse \u00f3 Departamento de Defensa dos Estados Unidos.\nO Pent\u00e1gono foi dese\u00f1ado polo arquitecto estadounidense George Bergstrom (1876\u20131955), e foi constru\u00eddo por John McShain de Filadelfia. Os traballos comezaron o 11 de setembro de 1941, e remataron o 15 de xaneiro de 1943."}
{"id": "324340", "revid": "23204", "url": "https://gl.wikipedia.org/wiki?curid=324340", "title": "The Pentagon", "text": ""}
{"id": "324341", "revid": "27155", "url": "https://gl.wikipedia.org/wiki?curid=324341", "title": "Rexi\u00f3n non traducida 3'", "text": ""}
{"id": "324342", "revid": "27155", "url": "https://gl.wikipedia.org/wiki?curid=324342", "title": "Piwi", "text": "Piwi ou PIWI (orixinalmente \"P-element induced wimpy testis\" de \"Drosophila\", ou \"test\u00edculo feble inducido por elemento P\") \u00e9 unha clase de xenes, que foi orixinalmente identificada como codificante de prote\u00ednas que actuaban na regulaci\u00f3n x\u00e9nica, responsables de manter as c\u00e9lulas nai nun estado incompeto de diferenciaci\u00f3n e de manter a estabilidade das taxas de divisi\u00f3n celular nas c\u00e9lulas da li\u00f1a xerminal. As prote\u00ednas piwi est\u00e1n moi conservadas ao longo das li\u00f1axes evolutivas e est\u00e1n presentes tanto en plantas coma en animais. Un dos principais hom\u00f3logos humanos, cuxa regulaci\u00f3n \u00e1 alza est\u00e1 implicada na formaci\u00f3n de tumores como os seminomas, denom\u00ednase \"hiwi\"; outras variantes hom\u00f3logas son as prote\u00ednas \"miwi\" de ratos.\nO dominio piwi \u00e9 un dominio proteico que se encontra nas prote\u00ednas piwi e nun gran n\u00famero de prote\u00ednas que se unen a ARN relacionadas, especialmente nas que clivan (cortan) o ARN.\nPapel na interferencia de ARN.\nO dominio piwi enc\u00f3ntrase en prote\u00ednas que interve\u00f1en na interferencia de ARN clivando (cortando) mol\u00e9culas de ARN. A funci\u00f3n do dominio \u00e9 a hidr\u00f3lise guiada por ARN bicatenario de mol\u00e9culas de ARN monocatenario realizado por prote\u00ednas da familia Argonauta. As Argonautas son a familia mellor estudada de prote\u00ednas que se unen a \u00e1cidos nucleicos, e son encimas de tipo RNasa H que levan a cabo as funci\u00f3ns catal\u00edticas do complexo silenciador inducido por ARN (RISC). Nos procesos celulares de interferencia de ARN, as prote\u00ednas Argonauta do complexo RISC poden unirse tanto a ARN interferente pequeno (siRNA) xeradas a partir de ARN bicatenario ex\u00f3xeno e microARN (miARN) xerado a partir de ARN non codificante end\u00f3xeno, ambos os dous producidos pola ribonuclease Dicer, para formar un complexo ARN-RISC. Este complexo \u00fanese e cliva ARN mensaxeiros complementarios en secuencia de bases, destru\u00edndoos e impedindo a s\u00faa traduci\u00f3n a prote\u00ednas. Os dominios piwi cristalizados te\u00f1en un sitio de uni\u00f3n conservado para o extremo 5' do ARN unido; no caso das prote\u00ednas Argonautas que se unen a febras de siRNA, o \u00faltimo nucle\u00f3tido desemparellado do siRNA \u00e9 tam\u00e9n estabilizado por interacci\u00f3ns por superposici\u00f3n de bases entre a base e os residuos veci\u00f1os de tirosina.\nEvidencias recentes indican que o papel funcional das prote\u00ednas piwi na determinaci\u00f3n da li\u00f1a xerminal d\u00e9bese \u00e1 s\u00faa capacidade para interaccionar con miARNs. Os compo\u00f1entes da v\u00eda do miARN parecen estar presentes no plasma polar e xogan un papel no inicio do desenvolvemento e morfox\u00e9nese dos embri\u00f3ns de \"Drosophila melanogaster\", nos cales o mantemento de li\u00f1a xerminal foi moi estudada.\npiRNAs e silenciamento de transpos\u00f3ns.\nUn dos \u00faltimos tipos de ARN descubertos en c\u00e9lulas de mam\u00edferos son unha nova clase de miARNs m\u00e1is longos da media co\u00f1ecidos como ARN que interacciona con piwi (piRNA), de aproximadamente 26 a 31 nucle\u00f3tidos de lonxitude (en comparaci\u00f3n, os miARN m\u00e1is t\u00edpicos ou siRNA son de aproximadamente 21 nucle\u00f3tidos). Estes piRNAs expr\u00e9sanse principalmente en c\u00e9lulas espermatox\u00e9nicas nos test\u00edculos de mam\u00edferos. Por\u00e9n, en recentes estudos informouse que se encontrou a expresi\u00f3n de piRNA en c\u00e9lulas som\u00e1ticas do ovario e neuronas de invertebrados, e tam\u00e9n en moitas c\u00e9lulas som\u00e1ticas de mam\u00edferos. Os piRNAs foron identificados nos xenomas de ratos, ratas, e humanos, cunha organizaci\u00f3n xen\u00f3mica \"agrupada\" (en \"clusters\") pouco com\u00fan, que pode orixinarse a partir de rexi\u00f3ns repetitivas do xenoma como retrotranspos\u00f3ns ou rexi\u00f3ns normalmente organizadas en heterocromatina, e que normalmente derivan exclusivamente da febra antisentido dun ARN bicatenario. Deste modo os piRNAs foron clasificados como \"ARNs interferentes pequenos asociados a repetici\u00f3ns\" (rasiRNAs). A\u00ednda que as s\u00faas biox\u00e9neses a\u00ednda non se co\u00f1ecen ben, os piRNAs e as prote\u00ednas piwi crese que forman un sistema end\u00f3xeno para o silenciamento da expresi\u00f3n de elementos xen\u00e9ticos ego\u00edstas como retrotranspos\u00f3ns e as\u00ed impiden que os produtos x\u00e9nicos de ditas secuencias interfiran coa formaci\u00f3n das c\u00e9lulas xerminais."}
{"id": "324343", "revid": "27155", "url": "https://gl.wikipedia.org/wiki?curid=324343", "title": "PIWI", "text": ""}
{"id": "324344", "revid": "27155", "url": "https://gl.wikipedia.org/wiki?curid=324344", "title": "Prote\u00edna piwi", "text": ""}
{"id": "324345", "revid": "27155", "url": "https://gl.wikipedia.org/wiki?curid=324345", "title": "Dominio piwi", "text": ""}
{"id": "324346", "revid": "27155", "url": "https://gl.wikipedia.org/wiki?curid=324346", "title": "Prote\u00edna PIWI", "text": ""}
{"id": "324347", "revid": "27155", "url": "https://gl.wikipedia.org/wiki?curid=324347", "title": "Proteina Piwi", "text": ""}
{"id": "324348", "revid": "27155", "url": "https://gl.wikipedia.org/wiki?curid=324348", "title": "Dominio PIWI", "text": ""}
{"id": "324349", "revid": "27155", "url": "https://gl.wikipedia.org/wiki?curid=324349", "title": "Dominio Piwi", "text": ""}
{"id": "324351", "revid": "89787", "url": "https://gl.wikipedia.org/wiki?curid=324351", "title": "L\u00e9on-Paul Fargue", "text": "L\u00e9on-Paul Fargue, nado en Par\u00eds o 4 de marzo de 1876 e finado na mesma cidade o 24 de novembro de 1947, foi un poeta e ensa\u00edsta franc\u00e9s.\nTraxectoria.\nComo poeta destacou pola s\u00faa poes\u00eda atmosf\u00e9rica e detallista. A s\u00faa obra inscr\u00edbese en nuumerosos movementos literarios. Antes de facer os 19 anos, Fargue xa publicara en \"L'Art litt\u00e9raire\" en 1894; cabe ademais sinalar que o seu poema \"Tancr\u00e8de\" apareceu na revista \"Pan\" en 1895. Como opositor aos surrealistas, f\u00edxose membro do c\u00edrculo de poes\u00eda simbolista, grupo vinculado a \"Le Mercure de France\".\nNa s\u00faa carreira publicou dous libros con Par\u00eds como tema: \"D'apr\u00e8s Par\u00eds\" (1931) e \"Le pi\u00e9ton de Par\u00eds\" (1939). Publicou tam\u00e9n un libro de memorias sobre o seu amigo Maurice Ravel (un dos seus poemas, \"R\u00eaves\", foi musicalizado por Ravel en 1927).\nMorreu en 1947 en Par\u00eds e est\u00e1 soterrado no Cimeti\u00e8re du Montparnasse."}
{"id": "324358", "revid": "1888", "url": "https://gl.wikipedia.org/wiki?curid=324358", "title": "Miriam Reyes", "text": "Miriam Reyes C\u00e1rcamo Garc\u00eda, nada en Ourense en 1974, \u00e9 unha poeta galega en linguas castel\u00e1 e galega.\nTraxectoria.\nEn agosto de 1983 emigrou cos seus pais a Venezuela. Estudou Letras na Universidade Central de Venezuela. Tivo unha bolsa da Residencia de Estudiantes. En 2018 publicou o seu primeiro poemario en galego, \"Sardi\u00f1a\"."}
{"id": "324360", "revid": "56817", "url": "https://gl.wikipedia.org/wiki?curid=324360", "title": "Argonauta", "text": "Argonauta (ou Argonaute ou Argonaut) util\u00edzase cos seguintes significados:"}
{"id": "324361", "revid": "89787", "url": "https://gl.wikipedia.org/wiki?curid=324361", "title": "Obxecto transneptuniano", "text": "Un obxecto transneptuniano \u00e9 calquera obxecto do Sistema Solar que ten unha \u00f3rbita localizada parcial ou totalmente al\u00e9n da \u00f3rbita de Neptuno. Os obxectos transneptunianos adoitan denominarse co acr\u00f3nimo TNO (do ingl\u00e9s \"trans neptunian object\"). Os TNO incl\u00faen, entre outros, os corpos da Nube de Oort e os obxectos do Cinto de Kuiper.\nObxectos transneptunianos notables.\nEn xu\u00f1o de 2005 o n\u00famero destes obxectos era superior ao millar, dos cales un centenar posu\u00eda unha \u00f3rbita determinada con precisi\u00f3n, e polo tanto te\u00f1en unha numeraci\u00f3n definitiva do MPC.\nCinto de Kuiper.\nOs obxectos do Cinto de Kuiper adoitan clasificarse segundo as s\u00faas caracter\u00edsticas orbitais. Por unha banda est\u00e1n os obxectos que orbitan nalg\u00fan tipo de resonancia con Neptuno e por outra aqueles non vinculados con el, sen resonancia orbital de ning\u00fan tipo, que se chaman cubewanos u Obxectos Cl\u00e1sicos do Cinto de Kuiper.\nA categor\u00eda dominante entre os obxectos resoantes \u00e9 a resonancia 2:3, a 39,4 UA e cun per\u00edodo de aproximadamente 250 anos. Existen 92 obxectos confirmados e 104 posibles. Denom\u00ednanse plutinos por Plut\u00f3n, o primeiro que foi descuberto.\nDisco disperso.\nOutra \u00e1rea \u00e9 co\u00f1ecida como disco disperso, na que se atopa o planeta anano Eris.\nObxectos separados.\nOs obxectos separados son consideradas \u00e1s veces como obxectos do disco disperso exterior.\nNube de Oort interior.\nA nube de Hills \u00e9 un corpo esf\u00e9rico hipot\u00e9tico interior na nube de Oort, cun bordo exterior a unha distancia de entre 20\u00a0000 a 30\u00a0000 UA do Sol, e cun bordo interior, menos definido, localizado hipoteticamente entre as 100 e as 3000 UA.\nNube de Oort.\nA \u00faltima \u00e1rea do Sistema Solar \u00e9 a nube de Oort."}
{"id": "324362", "revid": "47401", "url": "https://gl.wikipedia.org/wiki?curid=324362", "title": "Obxecto trans-neptuniano", "text": ""}
{"id": "324363", "revid": "89787", "url": "https://gl.wikipedia.org/wiki?curid=324363", "title": "Plutoide", "text": "Os plutoides son os planetas ananos do Sistema Solar que se atopan al\u00e9n da \u00f3rbita de Neptuno. O concepto foi definido por un voto na Asemblea Xeral da Uni\u00f3n Astron\u00f3mica Internacional (IAU) en Praga o 24 de agosto de 2006, pero sen escoller a terminolox\u00eda. Segundo a resoluci\u00f3n 6A desta asemblea xeral titulada \"Definition of Pluto-class objects\", a s\u00faa definici\u00f3n \u00e9:\nPolo tanto, calquera obxecto que cumpra simultaneamente a definici\u00f3n de planeta anano e obxecto transneptuniano \u00e9 un plutoide. Ata 2008 s\u00f3 Plut\u00f3n, Eris, Makemake e Haumea son considerados plutoides.\nOs sat\u00e9lites dos plutoides non son eles mesmos plutoides a\u00ednda que sexan suficientemente masivos para que a s\u00faa forma sexa ditada pola s\u00faa gravidade. O planeta anano Ceres tampouco \u00e9 un plutoide porque est\u00e1 situado no cinto de asteroides, fac\u00e9ndoo un obxecto \u00fanico na s\u00faa clase."}
{"id": "324368", "revid": "89787", "url": "https://gl.wikipedia.org/wiki?curid=324368", "title": "Drosha", "text": "Drosha \u00e9 un encima ribonuclease III de clase 2 que nos humanos est\u00e1 codificado no xene \"DROSHA\" (anteriormaente \"RNASEN\") situado no cromosoma 5. Interv\u00e9n na maduraci\u00f3n do miARN e na interferencia de ARN.\nFunci\u00f3n.\nOs membros da superfamilia da ribonuclease III de endorribonucleases espec\u00edficas para ARN bicatenario participan en diversas v\u00edas de maduraci\u00f3n e degradaci\u00f3n do ARN en c\u00e9lulas eucariotas e procariotas. A RNase III Drosha \u00e9 a nuclease central que executa o paso de iniciaci\u00f3n do procesamento do microARN no n\u00facleo celular.\nOs microARNs (miARN) que se xeran desa maneira son mol\u00e9culas curtas de ARN que regulan gran variedade de xenes ao interaccionar co complexo silenciador inducido por ARN (RISC) para inducir a clivaxe de ARNs mensaxeiros que presentan complementariedade de bases como parte da v\u00eda de interferencia de ARN. As mol\u00e9culas de microARN sintet\u00edzanse como transcritos primarios longos chamados \"pri-miARN\", que son despois clivados (cortados) por Drosha para producir unha estrutura caracter\u00edstica en talo-bucle duns 70 pares de bases, chamada \"pre-miARN.\" Drosha forma parte do complexo proteico chamado \"Complexo microprocesador\", que tam\u00e9n comt\u00e9n a prote\u00edna de uni\u00f3n ao ARN bicatenario Pasha (tam\u00e9n chamada DGCR8). Pasha \u00e9 esencial para a actividade de Drosha e pode unirse a fragmentos monocatenarios do pri-miARN que son necesarios para un correcto procesamento.\nA prote\u00edna Drosha humana clonouse en 2000, unha vez que foi identificada como unha ribonuclease de ARN bicatenario nuclear implicada no procesamento de precursores do ARN ribos\u00f3mico. Os outros dous encimas humanos que participan no procesamento e actividade do miARN son o Dicer e as prote\u00ednas Argonauta.\nTanto Drosha coma Pasha est\u00e1n localizadas no n\u00facleo celular, onde ten lugar o procesamento do pri-miARN a pre-miARN. Esta \u00faltima mol\u00e9cula contin\u00faa proces\u00e1ndose despois pola RNase Dicer dando os miARNs maduros no citoplasma da c\u00e9lula. Drosha e Dicer participan ambos tam\u00e9n na resposta aos danos no ADN.\nImportancia cl\u00ednica.\nDrosha e outros encimas que procesan os miARNs poden ser importantes no progn\u00f3stico do cancro. Tanto Drosha coma Dicer poden funcionar como reguladores mestres do procesamento dos miARNs e comprobouse que exercen unha regulaci\u00f3n \u00e1 baixa en certos tipos de cancro de mama. Por\u00e9n, a natureza da asociaci\u00f3n entre o procesamento dos miARNs e a tumorox\u00e9nese non est\u00e1 clara."}
{"id": "324369", "revid": "98629", "url": "https://gl.wikipedia.org/wiki?curid=324369", "title": "Antichrist", "text": "Antichrist \u00e9 un filme dinamarqu\u00e9s de terror experimental escrito e dirixido por Lars von Trier, protagonizado por Willem Dafoe e Charlotte Gainsbourg. Conta a historia dunha parella que, despois da morte do seu fillo, ret\u00edrase a unha cabana no bosque onde o home experimenta estra\u00f1as visi\u00f3ns e a muller manifesta un comportamento sexual cada vez m\u00e1is violento e sadomasoquista. O argumento est\u00e1 dividido en pr\u00f3logo, catro cap\u00edtulos e un ep\u00edlogo. O filme foi, sobre todo, unha produci\u00f3n danesa mais coproducido por compa\u00f1\u00edas de seis pa\u00edses europeos diferentes. A rodaxe do filme tivo lugar en Alema\u00f1a e Suecia.\nDespois da estrea no Festival de Cannes 2009, onde Gainsbourg ga\u00f1ou o premio do festival da Mellor Actriz, o filme inmediatamente causou controversia, con cr\u00edtica xeralmente gabando a execuci\u00f3n art\u00edstica do filme mais dividida fortemente e canto ao seu m\u00e9rito substantivo. Outro premio ga\u00f1ado polo filme incl\u00fae o Robert Award polo mellor filme dan\u00e9s. O filme est\u00e1 dedicado ao cineasta sovi\u00e9tico Andrei Tarkovskii\u00a0(1932-1986).\n\"Antichrist\"\u00a0\u00e9 o primeiro filme da non oficial \"Depression Trilogy\" (en galego \"Trilox\u00eda da Depresi\u00f3n\"), seguida por \"Melancholia\"\u00a0e\u00a0\"Nymphomaniac\".\nSinopse.\n\"Prologue\".\nUnha parella fai o amor apaixonado, mentres o seu fillo Nick sae do seu berce, sobe at\u00e9 unha mesa e cae por unha xanela aberta. O rapaz morre no chan cuberto de neve, neste mesmo momento, a muller at\u00f3pase no cl\u00edmax sexual.\n\"Chapter One: Grief\".\nA nai esv\u00e1ese no funeral do seu fillo, e fica o seguinte mes no hospital por unha dor at\u00edpica. O pai, un terapeuta, \u00e9 esc\u00e9ptico da atenci\u00f3n psicol\u00f3xica que est\u00e1 a recibir a s\u00faa dona e decide tratala persoalmente con psicoterapia. Mais non \u00e9 un \u00e9xito, xa que ela revela que o seu segundo maior temor \u00e9 a natureza, polo que el decide tentar a terapia de exposici\u00f3n. Rec\u00f3llense nunha cabana illada nun bosque chamado Ed\u00e9n, onde ela pasara tempo con Nick o ver\u00e1n anterior ao escribir unha tese sobre o femicidio. Mentres a personaxe feminina dorme, a personaxe masculina af\u00e1stase da cabana e atopa un veado parindo a unha cr\u00eda morta.\n\"Chapter Two: Pain (Chaos Reigns)\".\nDurante as sesi\u00f3n da psicoterapia, ela conv\u00e9rtese cada vez m\u00e1is man\u00edaca e aflixida, adoito esixindo sexo forzado para escapar da dor. Mentres tanto, a contorna da cabana faise cada vez m\u00e1is sinistra: choven landras a retortoiro coma balas sobre o faio, el esperta para atopar a s\u00faa man dereita cuberta de carrachos inchados, e ao final deste cap\u00edtulo, at\u00f3pase cun raposo desmembrado que pronuncia as palabras \"reina o caos\".\n\"Chapter Three: Despair (Gynocide)\".\nNo escuro \u00e1tico, o home atopa a tese da muller: imaxes arrep\u00edantes da caza de bruxas, e un bloc de notas onde a s\u00faa letra comeza a ser cada vez m\u00e1is fren\u00e9tica e ilex\u00edbel. Ela revela que mentres escrib\u00eda a s\u00faa tese, comezou a crer que todas as mulleres son inherentemente m\u00e1s. O home rexeita a teor\u00eda e crit\u00edcaa a ela pola compra desas crenzas femicidas que ela hab\u00eda decidido inicialmente criticar. Nun momento fren\u00e9tico, mante\u00f1en relaci\u00f3ns sexuais violentas na base morta dunha \u00e1rbore ominosa, onde os corpos entret\u00e9cense dentro das ra\u00edces expostas.\nEntre a autopsia e as fotograf\u00edas antigas, el dec\u00e1tase que ela estivo sistematicamente po\u00f1endo os zapatos nos p\u00e9s equivocados, provocando dano e deformidade. Ela at\u00e1cao, acus\u00e1ndoo de planear deixala, esp\u00edndoo e mont\u00e1ndose nel, machuca os seus test\u00edculos cun bloque de madeira. Mentres est\u00e1 inconsciente pola dor, ela mast\u00farbao at\u00e9 que chega ao orgasmo, exaculando sangue. A continuaci\u00f3n, perfora un buraco na perna e parafusa unha pesada pedra de mu\u00ed\u00f1o a trav\u00e9s da ferida. Ela lisca ceibando a chave inglesa so a cabana.\nEl esperta e arr\u00e1strase cara a un tobo no que se agocha. Mentres ela o busca desesperadamente, el atopa un corvo enterrado vivo no tobo. O corvo comeza a grallar polo que a muller o atopa e tenta sacalo enterr\u00e1ndoo, mais non o consegue.\n\"Chapter Four: The Three Beggars\".\nCae a noite e, chorando, ela desc\u00falpase e ax\u00fadalle arrastr\u00e1ndoo de novo \u00e1 cabana. Unha vez al\u00ed, el preg\u00fantalle se o quer\u00eda matar, e ela responde \"a\u00ednda non\", e engade cripticamente que \"cando os tres mendigos cheguen, algu\u00e9n debe morrer\".\nNunha analepse ao pr\u00f3logo, aparece a personaxe feminina que ve o que lle \u00eda ocorrer a Nick e non fai ren para impedilo. Non est\u00e1 claro se tal analepse est\u00e1 destinada a ser a realidade impl\u00edcita, ou sinxelamente unha visi\u00f3n imaxinada como s\u00edntoma de culpabilidade extrema. Ela colle unhas tallantas e ext\u00edrpase o cl\u00edtoris, producindo un brado torturador.\nDurante a noite a parella \u00e9 visitada polo corvo, o veado e o raposo das escenas anteriores, mentres a saraiba golpea contra o teito da cabana. A saraiba comeza no instante no que a personaxe feminino brada; denantes foi revelado que as mulleres en Ratisbona foran acusadas de bruxar\u00eda e de ser capaces de producir saraibas. Ao corvo esc\u00f3itaselle grallar so o chan da cabana. Rachando as madeiras, a personaxe masculina libera o paxaro e casualmente descobre a chave oculta. A personaxe feminina acoit\u00e9lao nas costas coas tallantas. A personaxe feminina det\u00e9n a loita, despois de decatarse dun cambio de mirada no seus ollos. El esg\u00e1naa. Logo qu\u00e9imaa nunha pira funeraria f\u00f3ra da cabana.\n\"Epilogue\".\nTras seguir o cami\u00f1o que se afasta da cabana, detense para comer amoras mentres os \"tres mendigos\" o observan. Ao chegar ao cumio dun outeiro, mira cara a abaixo para ver centos de mulleres subindo cara a el, coas s\u00faas facianas borrosas."}
{"id": "324370", "revid": "15490", "url": "https://gl.wikipedia.org/wiki?curid=324370", "title": "Francisco Pinto Balsem\u00e3o", "text": "Francisco Jos\u00e9 Pereira Pinto Balsem\u00e3o, nado en Lisboa o 1 de setembro de 1937, \u00e9 un empresario portugu\u00e9s que foi Primeiro Ministro de Portugal entre xaneiro de 1981 e xu\u00f1o de 1983. Foi xornalista e dirixente pol\u00edtico activo, at\u00e9 se dedicar \u00e1 vida empresarial. \u00c9 presidente do grupo Impresa e presidente do Consello de Administraci\u00f3n da SIC, a primeira estaci\u00f3n de televisi\u00f3n privada en Portugal."}
{"id": "324371", "revid": "23204", "url": "https://gl.wikipedia.org/wiki?curid=324371", "title": "Francisco Jos\u00e9 Pereira Pinto Balsem\u00e3o", "text": ""}
{"id": "324372", "revid": "98629", "url": "https://gl.wikipedia.org/wiki?curid=324372", "title": "DGCR8", "text": "A subunidade DGCR8 do complexo microprocesador (iniciais en ingl\u00e9s de \"DiGeorge syndrome chromosomal\" [ou \"critical\"] \"region 8\", ou \"s\u00edndrome de DiGeorge cromos\u00f3mica [ou cr\u00edtica] rexi\u00f3n 8\") \u00e9 unha prote\u00edna que nos humanos est\u00e1 codificada no xene \"DGCR8\" do cromosoma 22, que colabora no procesamento de miARN durante a interferencia de ARN. A\u00ednda que en mam\u00edferos o nome que se lle d\u00e1 \u00e9 DGCR8, noutros animais como os organismos modelo \"Drosophila melanogaster\" e \"Caenorhabditis elegans\", esta prote\u00edna co\u00f1\u00e9cese co nome de Pasha (colaboradora de Drosha). En todos eses animais \u00e9 un compo\u00f1ente necesario da v\u00eda de interferencia de ARN.\nFunci\u00f3n.\nA DGCR8 (ou Pasha) est\u00e1 localizada no n\u00facleo celular e requ\u00edrese para o procesamento do microARN (miARN). \u00danese \u00e1 prote\u00edna Drosha, que \u00e9 un encima RNase III, para formar o \"Complexo microprocesador\" que cliva un transcrito primario chamado pri-miARN para formar unha estrutura caracter\u00edstica en talo-bucle chamada pre-miARN, o cal despois seguir\u00e1 proces\u00e1ndose dando fragmentos de miARN pola acci\u00f3n do encima Dicer. A DGCR8 (ou Pasha) cont\u00e9n un dominio de uni\u00f3n ao ARN e crese que se une ao pri-miARN para estabilizalo para poder ser procesado seguidamente por Drosha."}
{"id": "324373", "revid": "27155", "url": "https://gl.wikipedia.org/wiki?curid=324373", "title": "Pasha", "text": ""}
{"id": "324374", "revid": "27155", "url": "https://gl.wikipedia.org/wiki?curid=324374", "title": "Dicer", "text": "Dicer (/d\u00ed\u03b8er/), tam\u00e9n chamada endorribonuclease Dicer ou helicase con motivo de RNase, \u00e9 unha prote\u00edna encim\u00e1tica que nos humanos est\u00e1 codificada no xene \"DICER1\", situado no cromosoma 14. Dicer forma parte da familia da RNase III e cliva (corta) ARNs bicatenarios e pre-microARN (pre-miARN) en curtos fragmentos de ARN bicatenarios chamados ARNs interferentes pequenos (cando proceden de ARNs bicatenarios) e microARNs (cando proceden de pre-miARNs). Estes fragmentos son de aproximadamente 20-25 pares de bases de lonxitude e te\u00f1en un extremo 3' que sobresae de 2 bases. Dicer facilita a activaci\u00f3n do complexo silenciador inducido por ARN (RISC), que \u00e9 esencial para que se poida realizar a interferencia de ARN. O RISC ten un compo\u00f1ente catal\u00edtico chamado Argonauta, que \u00e9 unha endonuclease con capacidade de degradar ARNs mensaxeiros (ARNm).\nDescubrimento.\nA Dicer deulle o seu nome en 2001 Emily Bernstein, unha estudante graduada no laboratorio de Greg Hannon no Cold Spring Harbor Laboratory, que trataba de descubrir cal era o encima responsable de xerar os pequenos fragmentos de ARN a partir dos ARN bicatenarios. A capacidade de Dicer de xerar fragmentos de ARN de ~22 nucle\u00f3tidos descubriuse ao separalo do complexo encim\u00e1tico RISC despois de iniciar a v\u00eda de interferencia de ARN con transfecci\u00f3n de ARN bicatenario. Este experimento mostrou que o RISC non era o responsable de xerar os fragmentos nucleot\u00eddicos pequenos observados. Posteriores experimentos comprobaron as capacidades dos encimas da familia da RNase III para crear fragmentos de ARN, o que reduciu a busca ao encima CG4792 de \"Drosophila\", agora chamado Dicer.\nExisten ort\u00f3logos de Dicer en moitos outros organismos. No musgo \"Physcomitrella patens\" DCL1b, unha das catro prote\u00ednas DICER non est\u00e1 implicada na biox\u00e9nese de miARN sen\u00f3n que o que fai \u00e9 cortar en cachos os transcritos diana de miARN. Deste xeito, descubriuse un novo mecanismo de regulaci\u00f3n da expresi\u00f3n x\u00e9nica, o silenciamento epixen\u00e9tico de xenes por miARNs.\nEn canto \u00e1 s\u00faa estrutura cristalina, o primeiro Dicer que foi examinado foi o do protozoo \"Giardia intestinalis\". Descubriuse por cristalograf\u00eda de raios X un dominio PAZ e dous dominios RNase III. O tama\u00f1o da prote\u00edna neste protozoo \u00e9 82 kDa, pero son maiores noutros organismos; por exemplo, a humana \u00e9 de 219 kDa. A diferenza en tama\u00f1o entre o Dicer humano e o de \"G. intestinalis\" d\u00e9bese a que no humano hai polo menos cinco dominios adicionais. Estes dominios son importantes na regulaci\u00f3n da actividade de Dicer, no procesamento de ARNs bicatenarios, e no funcionamento de factores proteicos que inician a interferencia de ARN.\nDominios funcionais.\nA clasificaci\u00f3n do Dicer humano (tam\u00e9n denominado hsDicer ou DICER1) como unha ribonuclease III d\u00e9bese a que cont\u00e9n tanto dominios helicase coma PAZ (Piwi/Argonauta/Zwille). Ademais destes dominios, o hsDicer cont\u00e9n outros catro dominios funcionais: dous dominios de RNaseIII e dous dominios de uni\u00f3n a ARN bicatenario (DUF283 e dsRBD).\nInvestigaci\u00f3ns recentes indican que o dominio PAZ ten a capacidade de unirse ao extremo 3' que sobresae de 2 nucle\u00f3tidos do ARN bicatenario, mentres que os dominios catal\u00edticos de RNaseIII forman un pseudo-d\u00edmero arredor do ARN bicatenario para iniciar a clivaxe das febras. Isto ten como resultado un acurtamento funcional da febra de ARN bicatenario. A distancia entre os dominios PAZ e RNaseIII est\u00e1 determinada polo \u00e1ngulo da h\u00e9lice conectora e infl\u00fae na lonxitude do produto microARN. O dominio dsRBD \u00fanese ao ARN bicatenario, a\u00ednda que o sitio de uni\u00f3n espec\u00edfico do dominio non foi definido. \u00c9 posible que este dominio funcione como parte dun complexo formado con outras prote\u00ednas reguladoras (TRBP en humanos, R2D2, Loqs en \"Drosophila\") para colocar de forma efectiva os dominios de RNaseIII e as\u00ed controlar a especificidade dos produtos de pequenos ARNs. O dominio helicase foi implicado no procesamento de substratos longos.\nPapel na interferencia de ARN.\nMicroARN.\nA interferencia de ARN \u00e9 un proceso no que mediante a degradaci\u00f3n de mol\u00e9culas de ARN orixinando miARN se inhibe a expresi\u00f3n x\u00e9nica de secuencias de ARNm do h\u00f3spede espec\u00edficas. O miARN prod\u00facese na c\u00e9lula empezando polo transcrito primario miARN (pri-miARN) no n\u00facleo celular. Estas longas secuencias son clivadas orixinando un miARN precursor m\u00e1is pequeno (pre-miARN), que ten xeralmente uns 70 nucle\u00f3tidos e unha estrutura en forquita. Os pri-miARNs son identificados polo encima DGCR8 (Pasha en \"Drosophila\") e clivados polo encima Drosha para formar o pre-miARN. Estes pre-miARN son despois clivados por Dicer para formar o miARN maduro.\nARN interferente pequeno.\nOs ARNs interferentes pequenos (siRNA) prod\u00facense e funcionan de xeito similar ao miARN ao clivar ARN bicatenario con Dicer en fragmentos m\u00e1is pequenos de 21 a 23 nucle\u00f3tidos de lonxitude. Tanto os microARNs coma os ARNs interferentes pequenos activan o complexo silenciador inducido por ARN (RISC), que encontra a diana de secuencia complementaria de ARNm e cliva o ARN usando a s\u00faa RNase. Esta \u00e1 s\u00faa vez silencia un determinado xene por medio da interferencia de ARN. Os ARNs interferentes pequenos e os microARNs difiren en que os siRNAs son totalmente espec\u00edficos para unha secuencia de ARNm, mentres que os miARNs non son completamente complementarios desa secuencia de ARNm. Os microARNs poden interaccionar con dianas que te\u00f1en secuencias similares, o cal inhibe a traduci\u00f3n de diferentes xenes. En xeral, a interferencia de ARN \u00e9 unha parte esencial dos procesos normais de organismos como os humanos, e \u00e9 unha \u00e1rea que est\u00e1 a ser investigada como unha ferramenta de diagn\u00f3stico e terap\u00e9utica para dianas no cancro.\nDoenzas.\nDexeneraci\u00f3n macular.\nA dexeneraci\u00f3n macular relacionada coa idade \u00e9 unha importante causa de cegueira nos pa\u00edses desenvolvidos. O papel de Dicer nesta doenza f\u00edxose evidente cando se descubriu que os pacientes aectados mostraban uns niveis diminu\u00eddos de Dicer nas s\u00faas c\u00e9lulas do epitelio pigmentado da retina. Os ratos con knock-out para Dicer, que carec\u00edan de Dicer s\u00f3 no seu epitelio pigmentado da retina, mostraban s\u00edntomas similares. Por\u00e9n, outros ratos que carec\u00edan de importantes prote\u00ednas da v\u00eda de interferencia de ARN como Drosha e Pasha, non presentaban s\u00edntomas de dexeneraci\u00f3n macular, a diferenza dos ratos con knock-out para Dicer. Esta observaci\u00f3n suxire que Dicer ten un papel espec\u00edfico na sa\u00fade da retina que \u00e9 independente da v\u00eda de interferencia de ARN e non \u00e9 unha funci\u00f3n debida \u00e1 xeraci\u00f3n de si/miRNA. Atopouse tam\u00e9n que unha forma de ARN chamada ARN Alu (que son os transcritos de ARN dos elementos Alu xen\u00e9ticos) estaba elevada en pacientes con niveis insuficientes de Dicer. Estas febras non codificantes de ARN poden dobrarse en bucle formando estruturas de ARN bicatenario que ser\u00edan degradadas por Dicer nunha retina con boa sa\u00fade. Por\u00e9n, con niveis insuficientes de Dicer, a acumulaci\u00f3n de ARN Alu leva \u00e1 dexeneraci\u00f3n do pigmento pigmentario da retina como resultado de inflamaci\u00f3n.\nCancro.\nOs perf\u00eds de expresi\u00f3n alterada de miARN en cancros malignos indica un papel importante dos miARNs e de Dicer no desenvolvemento e prognose do cancro. Os miARNs poden fncionar como supresores de tumores e, por tanto, a s\u00faa expresi\u00f3n alterada pode ter como resultado a xeraci\u00f3n dun tumor. Na an\u00e1lise de cancros de pulm\u00f3n e de ovario, hai unha correlaci\u00f3n entre o mal progn\u00f3stico e a diminuci\u00f3n do tempo de supervivencia do paciente e a diminuci\u00f3n da expresi\u00f3n de Dicer e Drosha. A diminuci\u00f3n dos ARNm de Dicer correlaci\u00f3nase cun estado avanzado do tumor. Non obstante, tam\u00e9n se atopou que unha alta expresi\u00f3n de Dicer noutros cancros, como o de pr\u00f3stata e o de es\u00f3fago, se correlaciona cun peor progn\u00f3stico para o paciente. Esta discrepancia entre tipos de cancro suxire que hai procesos regulatorios de interferencia de ARN \u00fanicos que implican a Dicer en diferentes tipos de tumores.\nDicer est\u00e1 tam\u00e9n implicado na reparaci\u00f3n do ADN. Os danos no ADN increm\u00e9ntanse en c\u00e9lulas de mam\u00edferos que te\u00f1en unha expresi\u00f3n diminu\u00edda de Dicer como resultado da diminuci\u00f3n da eficacia na reparaci\u00f3n dos danos no ADN e outros mecanismos. Por exemplo, o siRNA procedente de roturas de dobre cadea no ADN (producido por Dicer) pode actuar como gu\u00eda para complexos proteicos que interve\u00f1en nos mecanismos de reparaci\u00f3n das roturas de dobre cadea e pode tam\u00e9n dirixir modificaci\u00f3ns na cromatina. Adicionalmente, os patr\u00f3ns de expresi\u00f3n dos miARNs cambian como resultado dos danos no ADN causados por radiaci\u00f3ns ionizantes ou ultravioletas. Os mecanismos de interferencia de ARN son responsables do silenciamento de transpos\u00f3ns e, na s\u00faa ausencia, cando Dicer \u00e9 sometido a knock-out ou knock-down, isto pode xerar transpos\u00f3ns activados que causen danos no ADN. A acumulaci\u00f3n de danos no ADN pode orixinar c\u00e9lulas con mutaci\u00f3ns oncox\u00e9nicas que poden desenvolver un tumor.\nPatox\u00e9nese viral.\nA infecci\u00f3n por virus de ARN pode desencadear a fervenza de reacci\u00f3ns da interferencia de ARN. Probablemente Dicer est\u00e1 envolto na inmunidade viral, xa que os virus que infectan tanto a c\u00e9lulas animais coma de plantas conte\u00f1en prote\u00ednas dese\u00f1adas para inhibir a resposta de interferencia de ARN. Nos humanos, os virus VIH-1, influenza e vaccinia codifican ditas prote\u00ednas supresoras da interferencia de ARN. A inhibici\u00f3n de Dicer \u00e9 beneficiosa para o virus, xa que Dicer pode clivar o ARN bicatenario viral e cargar o produto no complexo RISC, o que ten como resultado a degradaci\u00f3n de ARNs diana, que son os ARNm virais, o que serve para loitar contra a infecci\u00f3n. Outro mecanismo potencial da patox\u00e9nese viral \u00e9 o bloqueo de Dicer como un modo de inhibir as v\u00edas de miARN celulares.\nEn insectos.\nOs insectos poden utilizar Dicer como un potente antiviral. Isto \u00e9 especialmente importante dado que os mosquitos son os vectores responsables da transmisi\u00f3n de moitas doenzas virais como as producidas polos potencialmente mortais arbovirus: virus do Nilo Occidental, virus do dengue e virus da febre amarela. A v\u00eda de interferencia de ARN nos insectos \u00e9 moi similar \u00e1 doutros animais: Dicer-2 cliva o ARN viral e c\u00e1rgao no complexo RISC, no cal unha febra do ARN serve como molde para a produci\u00f3n de produtos da interferencia de ARN e a outra \u00e9 degradada. Os insectos con mutaci\u00f3ns que orixinan compo\u00f1entes non funcionais das s\u00faas v\u00edas de interferencia de ARN mostran un incremento na s\u00faa carga viral para os virus dos que son portadores ou un incremento da susceptibilidade para os virus dos cales son h\u00f3spedes. Igual que nos virus humanos, nos virus de insectos evolucionaron mecanismos para evitar as v\u00edas de interferencia de ARN. Por exemplo, o virus C de Drosophila codifica a prote\u00edna 1A, que se une a ARNs bicatenarios e dese modo prot\u00e9xese da clivaxe polo encima Dicer do insecto e da s\u00faa carga no complexo RISC. O ascovirus 3a de \"Heliothis virescens\" (un lepid\u00f3ptero) codifica un encima RNase III similar aos dominios de RNase III de Dicer, que pode competir polo substrato de ARN bicatenario e degrada os d\u00faplex de siRNA para impedir a s\u00faa carga en RISC.\nDiagn\u00f3stico e aplicaci\u00f3ns terap\u00e9uticas.\nDicer pode utilizarse para detectar a presenza de tumores no corpo base\u00e1ndose no nivel de expresi\u00f3n do encima. Un estudo mostrou que en moitos pacientes que ti\u00f1an cancro decrecera o nivel de expresi\u00f3n de Dicer. O mesmo estudo mostrou que unha expresi\u00f3n m\u00e1is baixa de Dicer correlacion\u00e1base cun menor tempo de supervivencia do paciente. Pero, como se dixo m\u00e1is arriba, isto non se cumpre en todos os tipos de cancro. Ademais de ser unha ferramenta de diagn\u00f3stico, Dicer pode utilizarse para tratar pacientes por medio de inxecci\u00f3ns intravenosas de siRNA alleo que causen silenciamento x\u00e9nico.\nO siRNA foi administrado de d\u00faas maneiras en especies de mam\u00edferos como o rato. Unha forma \u00e9 a inxecci\u00f3n directa no sistema, que non requirir\u00eda a funci\u00f3n de Dicer. Outra forma \u00e9 introducilo indirectamente por medio de pl\u00e1smidos que codifican curtos ARN en forquita, que son clivados por Dicer orixinando siRNA.\nUnha das vantaxes de usar Dicer para producir siRNA terapeuticamente \u00e9 a especificidade e diversidade de dianas \u00e1s que pode afectar en comparaci\u00f3n aos antibi\u00f3ticos ou pequenas mol\u00e9culas inhibidoras que se usan actualmente. En xeral, as pequenas mol\u00e9culas inhibidoras son dif\u00edciles de utilizar debido \u00e1 s\u00faa especificidade e aos seus efectos secundarios pouco tolerables. Os anticorpos son tan espec\u00edficos coma os siRNA, pero te\u00f1en a limitaci\u00f3n de que s\u00f3 se poden usar contra ligandos ou receptores da superficie celular. Por outra parte, o principal obst\u00e1culo para a inxecci\u00f3n de siRNAs \u00e9 a baixa eficacia na s\u00faa captaci\u00f3n intracelular. O siRNA inxectado ten unha baixa estabilidade no sangue e causa estimulaci\u00f3ns de inmunidade inespec\u00edfica. Ademais, producir terapeuticamente miARN carecer\u00eda de especificidade porque s\u00f3 se necesita un apareamentode bases de 6 a 8 nucle\u00f3tidos para que o miARN se una ao ARNm.\nProte\u00ednas similares a Dicer.\nOs xenomas das plantas codifican prote\u00ednas similares a Dicer con funci\u00f3ns similares e dominios proteicos como os dos Dicer de insectos e outros animais. Por exemplo, no organismo modelo \"Arabidopsis thaliana\", atop\u00e1ronse catro prote\u00ednas similares a Dicer, que se denominan de DCL1 a DCL4. A DCL1 est\u00e1 implicada na xeraci\u00f3n de miARN e produci\u00f3n de siRNA a partir de repetici\u00f3ns invertidas. A DCL2 crea siRNA a partir de transcritos antisentido que act\u00faan en cis, que colaboran na inmunidade antiviral e defensa. A DCL3 xera siRNA, que interv\u00e9n na modificaci\u00f3n da cromatina e a DCL4 est\u00e1 implicada no metabolismo do siRNA que act\u00faa en trans e no silenciamento de transcritos a nivel postranscricional. Ademais, as DCL 1 e 3 son importantes para a floraci\u00f3n de \"Arabidopsis\". En \"Arabidopsis\", o knock-out para a DCL non causa graves problemas de desenvolvemento.\nA planta do arroz e a vide tam\u00e9n producen DCLs, xa que o mecanismo de Dicer \u00e9 unha estratexia de defensa com\u00fan de moitos organismos. No arroz evolucionaron outras funci\u00f3ns para os cinco DCLs que produce e estes desempe\u00f1an un papel m\u00e1is importante no funcionamento e desenvolvemento que en \"Arabidopsis\". Ademais, os patr\u00f3ns de expresi\u00f3n difiren entre distintos tipos celulares da planta do arroz, mentres que a expresi\u00f3n en \"Arabidopsis\" \u00e9 m\u00e1is homox\u00e9nea. A expresi\u00f3n de DCL no arroz pode ser afectada por condici\u00f3ns de estr\u00e9s biol\u00f3xico, como a seca, a salinidade e o fr\u00edo, polo que estes estresantes poden diminu\u00edr a resistencia viral das plantas. A diferenza de \"Arabidopsis\", a perda de funci\u00f3n das prote\u00ednas DCL causa defectos no desenvolvemento do arroz."}
{"id": "324375", "revid": "27155", "url": "https://gl.wikipedia.org/wiki?curid=324375", "title": "DICER1", "text": ""}
{"id": "324376", "revid": "56817", "url": "https://gl.wikipedia.org/wiki?curid=324376", "title": "Ribonuclease III", "text": " \nAs ribonucleases III ou RNases III son encimas ribonucleases que se unen especificamente e clivan (cortan) ARNs bicatenarios. Un exemplo \u00e9 a ribonuclease III procari\u00f3tica de \"Escherichia coli\" () (xene rnc), que \u00e9 un encima que dixire ARN bicatenario, e est\u00e1 implicado no procesamento de precursores do ARN ribos\u00f3mico e dalg\u00fans ARNm.\nDentro das RNases III dist\u00ednguense catro subdivisi\u00f3ns, que son as clases 1, 2, 3, e 4.\nProte\u00ednas humanas que conte\u00f1en este dominio.\nDICER1; MRPL44; RNASEN;"}
{"id": "324377", "revid": "27155", "url": "https://gl.wikipedia.org/wiki?curid=324377", "title": "RNase III", "text": ""}
{"id": "324378", "revid": "89787", "url": "https://gl.wikipedia.org/wiki?curid=324378", "title": "Econom\u00eda na Hispania romana", "text": "A econom\u00eda de Hispania experimentou un forte crecemento tras a conquista de Roma, de tal forma que, dun territorio prometedor a\u00ednda que ignoto, pasou a converterse nunha das m\u00e1is valiosas adquisici\u00f3ns da Rep\u00fablica e o Imperio, por ser un puntal b\u00e1sico da econom\u00eda romana.\nA econom\u00eda prerromana.\nAntes da entrada de Roma en Iberia, practicamente a totalidade da pen\u00ednsula ti\u00f1a unha econom\u00eda rural de subsistencia, con escaso tr\u00e1fico comercial, f\u00f3ra dos n\u00facleos urbanos, situados sobre todo na costa mediterr\u00e1nea como Tarraco, que comerciaban con Grecia e cos fenicios.\nA estratexia econ\u00f3mica da conquista romana.\nAntigamente circularan polo Mediterr\u00e1neo lendas fenicias sobre as infinitas riquezas de Tartessos e sobre as expedici\u00f3ns comerciais coa costa hispana, que regresaban cargadas de prata. Indubidablemente, estas historias contribu\u00edan ao interese das potencias mediterr\u00e1neas pola Pen\u00ednsula Ib\u00e9rica.\nTrala s\u00faa derrota na primeira guerra p\u00fanica, Cartago perdeu importantes mercados cos que comerciar e viuse obrigada a pagar tributos a Roma como compensaci\u00f3n pola guerra. Co fin de paliar esta situaci\u00f3n, os cartaxineses decidiron expandirse pola costa de Iberia, que ent\u00f3n estaba fora da \u00e1rea de influencia romana. Cartago, interesada sobre todo en obter beneficios comerciais inmediatos, explotou as minas de prata de Carthago Nova e do litoral andaluz, estraendo importantes cantidades deste metal co que financiar\u00eda en gran parte a segunda guerra p\u00fanica e a campa\u00f1a italiana de An\u00edbal.\nPor este motivo entre outros, un dos primeiros obxectivos estrat\u00e9xicos de Roma ao invadir a pen\u00ednsula foi arrebatar a Cartago as minas de Carthago Nova. En parte debido \u00e1 perda destes recursos, e en gran parte debido ao illamento en que quedara, An\u00edbal tivo que renunciar \u00e1 guerra en Italia en 206\u00a0a.\u00a0C.\nTras a expulsi\u00f3n de Cartago, parte dos pobos ind\u00edxenas de Hispania quedaron obrigados a pagar tributos a Roma a trav\u00e9s dunha intricada rede de alianzas e vasalaxes. A pesar diso, ao longo dos s\u00e9culos II e I\u00a0a.\u00a0C., Roma tivo aos territorios da Hispania a\u00ednda non conquistada como un lugar propicio para o saqueo e a rapina, rachando con frecuencia os tratados de paz que, como os acordados en tempos de Sempronio Graco, permitiran per\u00edodos prolongados de paz. O levantamento dos pobos celtiberos e lusitanos s\u00f3 serviu para aumentar os ingresos de Roma a trav\u00e9s dos inmensos bot\u00edns de guerra obtidos en campa\u00f1as como as de Cat\u00f3n o Vello.\nEsta pol\u00edtica de obtenci\u00f3n de riquezas pola forza tivo a s\u00faa continuidade nas campa\u00f1as de Pompeio e posteriormente de Xulio C\u00e9sar, de quen contan as cr\u00f3nicas que acudiu non s\u00f3 a loitar contra Pompeio, sen\u00f3n a lucrarse da conquista para pagar aos seus acredores.\nMentres tanto, a costa mediterr\u00e1nea hispana, que fora conquistada durante a guerra contra Cartago e rapidamente romanizada, comezaba a s\u00faa expansi\u00f3n econ\u00f3mica e comercial que pronto far\u00eda famosa a Hispania no mundo romano.\nA econom\u00eda da Hispania romanizada.\nAdemais da explotaci\u00f3n dos recursos minerais, Roma obtivo coa conquista de Hispania o acceso \u00e1s que probablemente fosen as mellores terras de labor de todo o territorio romanizado. Por tanto, fac\u00edase necesario p\u00f3r aquelas terras en explotaci\u00f3n canto antes. Durante toda a dominaci\u00f3n romana, a econom\u00eda produtiva hispana experimentou unha grande expansi\u00f3n, favorecida ademais por unhas infraestruturas viarias e unhas rutas comerciais que lle abr\u00edan os mercados do resto do imperio.\nA circulaci\u00f3n monetaria.\nUn dos m\u00e1is indubidables s\u00edmbolos de civilizaci\u00f3n que as culturas for\u00e1neas achegaron a Hispania foi a cu\u00f1axe de moeda co fin de facilitar as transacci\u00f3ns comerciais. At\u00e9 ent\u00f3n, os pobos peninsulares baseaban a s\u00faa econom\u00eda no troco de produtos, pero a principios do s\u00e9culo III\u00a0a.\u00a0C., colonias gregas como Ampurias comezaron a cu\u00f1axe de moedas, a\u00ednda que sen influencia m\u00e1is al\u00f3 dos seus l\u00edmites territoriais.\nPosteriormente, Cartago introducir\u00eda de forma m\u00e1is xeneralizada o uso da moeda como forma de pago \u00e1s s\u00faas tropas, antes da invasi\u00f3n romana; pero ser\u00edan finalmente os romanos os que impor\u00edan o uso da moeda en todo o territorio hisp\u00e1nico, e non s\u00f3 daquela moeda cuxo valor se baseaba no metal da mesma, sen\u00f3n doutras que, sendo de inferior valor que a s\u00faa aliaxe, estaban avaladas polo tesouro romano. Da abundancia de moedas achadas, sobre todo daquelas de valor m\u00e1is pequeno, extr\u00e1ese a conclusi\u00f3n de que o uso monetario estivo amplamente estendido a nivel coti\u00e1n. Durante o per\u00edodo expansivo de Roma en Hispania, moitos pobos da Pen\u00ednsula cu\u00f1aron as s\u00faas propias moedas co fin de facilitar o pagamento de tributos e o comercio coa \u00e1rea baixo dominio romano.\nDurante todo o per\u00edodo republicano, era o senado romano o que controlaba por completo a emisi\u00f3n de moeda a trav\u00e9s das \"magistraturas monetarias\", a\u00ednda que posteriormente, co auxe dos ditadores, o seu control reduciuse \u00e1s moedas menores, pasando m\u00e1is tarde moitas das cecas a control imperial.\nUnha vez consolidado o poder romano en Hispania, foron moitas as cecas que cu\u00f1aron moeda, como Tarraco (a primeira das cecas romanas en Hispania), It\u00e1lica, Barcino, Caesaraugusta, Emerita Augusta etc. E ao longo e ancho do Imperio, m\u00e1is de 400 cecas proporcionaron moeda \u00e1 maior parte de Europa, o norte de \u00c1frica e Oriente Pr\u00f3ximo.\nMiner\u00eda.\nSen d\u00fabida, o primeiro interese de Roma en Hispania foi extraer proveito das s\u00faas lendarias riquezas minerais, ademais de arrebatarllas a Cartago. Tras o final da segunda guerra p\u00fanica, encomendouse a Publio Escipi\u00f3n \u00abo Africano\u00bb a administraci\u00f3n de Hispania, prestando unha especial atenci\u00f3n \u00e1 miner\u00eda. Roma continuar\u00eda as pr\u00e1cticas de extracci\u00f3n que iniciaran os pobos iberos e que posteriormente os cartaxineses mellorar\u00edan importando as t\u00e9cnicas usadas no Exipto tolemaico.\nXa que a propiedade das minas era estatal, Roma creou as compa\u00f1\u00edas \"\u00absocietates publicanorum\u00bb\", empresas p\u00fablicas administradas por publicanos para a explotaci\u00f3n mineira. Estes publicanos, xeralmente pertencentes \u00e1 orde ecuestre, enriquec\u00e9ronse con rapidez e en grande abundancia, pero durante a ditadura de Sila, este arrebatou as minas aos publicanos, p\u00f3ndoas en mans de particulares e obtendo con iso un gran beneficio econ\u00f3mico e pol\u00edtico. En tempos de Estrab\u00f3n (s\u00e9culos I\u00a0a.\u00a0C. \u2013 I\u00a0d.\u00a0C., durante a transici\u00f3n entre a Rep\u00fablica dos ditadores e o Imperio), outorg\u00e1ronse pois concesi\u00f3ns de explotaci\u00f3n a particulares. Este sistema permitiu o r\u00e1pido enriquecemento de certas familias que, procedentes de Italia, instal\u00e1ronse en Hispania con este fin. Noutros casos, as minas pod\u00edan pertencer a unha cidade (xeralmente a unha colonia). Os beneficios das minas hispanas foron inmensos e mantiv\u00e9ronse durante todo o per\u00edodo de dominio romano de sete s\u00e9culos, o que convert\u00eda a Hispania nun puntal econ\u00f3mico de Roma. As cr\u00f3nicas expresan con bastante fidelidade as cifras da produci\u00f3n mineira, que xa no s\u00e9culo II\u00a0a.\u00a0C. eran de m\u00e1is de nove mill\u00f3ns de denarios anuais, mentres os bot\u00edns de guerra do mesmo per\u00edodo nunca foron en total superiores a pouco m\u00e1is da terceira parte desta cifra.\nCon relaci\u00f3n aos minerais, Roma extraeu con maior interese prata, cobre e ferro. An\u00edbal dera unha gran vitalidade \u00e1s minas de prata de Carthago Nova. Nos arredores de Cartaxena e Mazarr\u00f3n, Roma continuou extraendo prata, chumbo, e outros minerais en grandes cantidades. Segundo Estrab\u00f3n nas minas de prata de Carthago Nova traballaban at\u00e9 40\u00a0000 escravos, reportando ao pobo romano 25\u00a0000 dracmas diarios.\nTam\u00e9n na B\u00e9tica, na comarca de \"Ilipa\" (o mesmo lugar onde Escipi\u00f3n inflixira unha importante derrota aos cartaxineses, na marxe occidental do r\u00edo Betis, onde a\u00ednda hoxe existen importantes xacementos mineiros como os de Almad\u00e9n de la Plata ou Aznalc\u00f3llar, en Sevilla) e o mercurio de Almad\u00e9n que depend\u00eda de Sisapo (Val de Alcudia, Cidade Real). Desta produci\u00f3n, ademais dos vestixios nos mesmos xacementos mineiros, dan mostra os numerosos pecios submarinos nos cales se acharon lingotes de prata, chumbo e pans de cobre cos selos dos fundidores hispanos.\nOutro importante mineral extra\u00eddo en Hispania era o \"lapis specularis\", un tipo de pedra de xeso especular trasl\u00facido moi apreciado como mineral para a fabricaci\u00f3n, a modo de cristal, de xanelas en Roma. A s\u00faa principal \u00e1rea de explotaci\u00f3n eran as actuais provincias de Toledo e Cuenca, sendo o centro administrativo da s\u00faa produci\u00f3n mineira a cidade de Seg\u00f3briga, da cal era o principal recurso econ\u00f3mico.\nM\u00e1is al\u00e1 de todo iso, o traballo na miner\u00eda nos tempos da Hispania romana efectu\u00e1base nunhas condici\u00f3ns terribles. Mill\u00f3ns de escravos eran ocupados nas minas nun labor extremadamente perigoso, sen ning\u00fan tipo de seguridade e sen un horario que fose humanamente soportable. Para un escravo, o destino das minas constitu\u00eda a peor das fortunas, e con case total seguridade, pasar o resto dos seus poucos d\u00edas sen chegar a ver m\u00e1is a luz do sol, carrexando mineral e pedras durante todo o d\u00eda ou picando nas galer\u00edas, sempre baixo a ameaza dos derrubamentos.\nAgricultura.\nAxi\u00f1a que se obtiveron as primeiras conquistas, as terras de cultivo foron repartidas entre as tropas licenciadas, sendo os terreos medidos e repartidos para a colonizaci\u00f3n do territorio. Tradicionalmente, o traballo do campo fora idealizado pola cultura romana como a culminaci\u00f3n das aspiraci\u00f3ns do cidad\u00e1n. Os romanos impulsaron a lexislaci\u00f3n sobre propiedade dos terreos, garantindo os lindes grazas \u00e1s t\u00e9cnicas de agrimensura e a \u00abcenturiaci\u00f3n\u00bb dos campos. Esta pol\u00edtica permitir\u00eda unha r\u00e1pida colonizaci\u00f3n das terras. Posteriormente, avanzado o s\u00e9culo II\u00a0a.\u00a0C., producir\u00edase a crise do campesi\u00f1ado en todo o territorio baixo dominio romano, provocada pola inxente cantidade de escravos que eran empregados en todos os sectores produtivos, e consecuente ca\u00edda en picado da competitividade do pequeno campesi\u00f1ado. A crise, a pesar dos fracasados intentos de reforma agraria dos tribunos Tiberio e Caio Sempronio Graco, favorecer\u00eda o fortalecemento dos grandes latifundistas, posuidores de grandes extensi\u00f3ns de terreo dedicados ao monocultivo e traballados por escravos. O pequeno campesi\u00f1o en moitas ocasi\u00f3ns ver\u00edase abocado a abandonar as s\u00faas terras e pasar a engrosar as filas dos cada vez m\u00e1is numerosos ex\u00e9rcitos romanos.\nNa econom\u00eda agr\u00edcola romana, unha leira boa dispu\u00f1a de cinco partes, dedicadas respectivamente a oliveira, vide, trigo (pan), horto (froitas e verduras) e pastos para ga\u00f1ado. Reflicte isto a importancia de cada unha estas partes na alimentaci\u00f3n da \u00e9poca. Desa partici\u00f3n quedou a expresi\u00f3n castel\u00e1 \u00abquinta de...\u00bb (oliveiras, laranxeiras etc.) que co tempo tomou o sentido de \u00ableira de recreo\u00bb.\nO oliveiral e o comercio de aceite.\nDentro da produci\u00f3n agr\u00edcola hispana destacou xa desde o s\u00e9culo II\u00a0a.\u00a0C. o cultivo da oliva, especialmente no litoral mediterr\u00e1neo tarraconense e b\u00e9tico. Durante o per\u00edodo de dominio romano, a provincia B\u00e9tica especializouse na produci\u00f3n de aceite de oliva dedicado \u00e1 exportaci\u00f3n cara a Roma e cara ao norte de Europa.\nDeste comercio dan fe os numerosos sitios arqueol\u00f3xicos tanto submarinos como de restos de \u00e1nforas estudadas no \u00abmonte Testaccio\u00bb. O monte Testaccio orixinouse como un vertedoiro de envases de olar\u00eda procedentes do comercio que chegaba a Roma. Do tama\u00f1o alcanzado por devandito monte, que segundo os estudos est\u00e1 composto nun 80\u00a0% do seu volume por \u00e1nforas de aceite da B\u00e9tica, p\u00f3dese deducir a magnitude do comercio xerado por devandito aceite, e polo tanto, a importancia que o cultivo do oliveiral tivo en Hispania. Foi este sen d\u00fabida o produto procedente de Hispania que con m\u00e1is abundancia se comercializou e durante un per\u00edodo m\u00e1is prolongado, e de feito, a\u00ednda hoxe \u00e9 a base da agricultura do sur da Pen\u00ednsula Ib\u00e9rica.\nAs \u00e1nforas de orixe b\u00e9tico ach\u00e1ronse, ademais de no citado monte Testaccio (xa que a maior parte da produci\u00f3n de aceite dirixir\u00edase cara a Roma at\u00e9 mediados do s\u00e9culo III\u00a0d.\u00a0C.), en lugares tan diversos como Alexandr\u00eda e mesmo Israel. Durante o s\u00e9culo II\u00a0d.\u00a0C. produciuse ademais un importante comercio de aceite con destino \u00e1s guarnici\u00f3ns romanas en Xermania.\nDentro do comercio aceiteiro dest\u00e1case pola cantidade de \u00e1nforas aparecidas, tanto no monte Testaccio como noutros lugares, a localidade sevillana de Lora del R\u00edo, onde se situaba un dos maiores exportadores deste produto, hoxe estudado no sitio arqueol\u00f3xico da Catria, a\u00ednda que existiron ao longo da historia da Hispania romana multitude de olar\u00edas\u00a0e produtores de aceite en toda a B\u00e9tica as\u00ed como na zona de levante.\nO cultivo da vide e o comercio de vi\u00f1os.\nRespecto ao cultivo da vide, as fontes cl\u00e1sicas comentan a calidade e cantidade dos caldos hispanos, alg\u00fans deles moi apreciados en Italia, mentres outros menos selectos eran destinados ao consumo do gran p\u00fablico con menor poder adquisitivo. Este cultivo era producido de forma maioritaria nos \u00abfundus\u00bb (latifundios ou o que hoxe se chamar\u00edan casar\u00edos), que comprend\u00edan todos os procesos produtivos do vi\u00f1o, en ocasi\u00f3ns inclu\u00edndo o traballo de olar\u00eda necesario para a produci\u00f3n dos envases. Debido ao n\u00famero de devanditos \u00abfundus\u00bb e \u00e1 produci\u00f3n total dos mesmos, era posible manter abastecido o mercado interior e exportar unha considerable cantidade de excedente para o consumo doutras zonas do imperio.\nOs tratados de Columela.\nDentro das cr\u00f3nicas e tratados sobre a agricultura en Hispania hai que destacar a obra do gaditano Lucio Xunio Moderato Columela, que nos seus doce libros exp\u00f3n as caracter\u00edsticas da agricultura do seu tempo (s\u00e9culo I\u00a0d.\u00a0C.), criticando aqueles defectos que ao seu entender malograban devandito sector, como o abandono do campo e o acaparamento de terras por parte dos grandes terratenentes. En devanditos libros trata con extensi\u00f3n o cultivo do oliveiral e a vide.\nO comercio das salgaduras.\nGrazas \u00e1s investigaci\u00f3ns arqueol\u00f3xicas sobre a produci\u00f3n de \u00e1nforas no sur peninsular p\u00f3dese deducir que o comercio da salgadura d\u00e1base xa antes do dominio cartaxin\u00e9s, existindo evidencias de produci\u00f3n e comercializaci\u00f3n de peixes en salgadura en datas tan temper\u00e1s como o s\u00e9culo V\u00a0a.\u00a0C. Os cartaxineses estenderon este comercio por todo o mediterr\u00e1neo occidental, tanto hisp\u00e1nico como norteafricano.\nDurante todo o per\u00edodo romano, Hispania destacouse pola continuidade do florecente comercio de salgaduras procedentes da B\u00e9tica, a Tarraconense e a Cartaxinense que estend\u00eda o seu mercado por todo o occidente europeo. Esta actividade produtiva vese reflectida nos restos de factor\u00edas cuxo produto manufacturado era, ademais do peixe en salgadura ou salsamenta, a salsa \u00abgarum\u00bb, cuxa fama se estend\u00eda por todo o imperio. A salsa \"garum\" produc\u00edase mediante un proceso de maceraci\u00f3n das v\u00edsceras do peixe. Do mesmo xeito que suced\u00eda cos produtos vitivin\u00edcolas ou o comercio do aceite, a produci\u00f3n de \"garum\" xeraba unha importante industria auxiliar do envasado en \u00e1nforas da que tam\u00e9n se conservan abundantes restos, e grazas \u00e1s cales se pode hoxe determinar o alcance deste comercio."}
{"id": "324380", "revid": "27155", "url": "https://gl.wikipedia.org/wiki?curid=324380", "title": "Estrutura en forquita", "text": ""}
{"id": "324381", "revid": "85894", "url": "https://gl.wikipedia.org/wiki?curid=324381", "title": "\u00c1ngel Carro Crespo", "text": "\u00c1ngel Carro Crespo (tam\u00e9n citado polo antrop\u00f3nimo galeguizado Anxo), finado en Lugo o 21 de outubro de 1956, foi un empresario galego e valedor do deporte en Lugo durante o franquismo.\nTraxectoria.\nFoi presidente da C\u00e1mara de Comercio da cidade de Lugo as\u00ed como do C\u00edrculo das Artes (neste \u00faltimo caso entre os anos 1934 e 1940).\nEn 1936, en calidade de Presidente da C\u00e1mara de Comercio luguesa, enviou \u00e1 Comandancia Militar 120 paquetes de cigarrillos, para a s\u00faa distribuci\u00f3n entre as forzas de orde (Ex\u00e9rcito e Garda Civil) que o 23 de xullo de 1936 comezaron as detenci\u00f3ns de destacados persoeiros locais.\nNas primeiras elecci\u00f3ns municipais celebradas tras o golpe de Estado do 18 de xullo de 1936, foi un dos cinco concelleiros pola circunscrici\u00f3n de Lugo, concello do que foi primeiro tenente-alcalde. Foi deputado provincial e vicepresidente da Deputaci\u00f3n de Lugo.\nDeporte.\nFoi presidente da Ximn\u00e1stica Lucense na d\u00e9cada de 1940, at\u00e9 1947, ano no que dimitiu.\nTanto o vello (que fora unha doaz\u00f3n de Carro Crespo \u00e1 Xim\u00e1stica Lucense) coma o novo (inaugurado en 1974) estadio Anxo Carro onde disputa os seus partidos o Club Deportivo Lugo est\u00e1 nomeado na s\u00faa honra.\nReco\u00f1ecementos.\nFoi nomeado comendador da Orde do M\u00e9rito Civil en 1956."}
{"id": "324386", "revid": "6939", "url": "https://gl.wikipedia.org/wiki?curid=324386", "title": "\u00c1ngel Carro", "text": ""}
