{"id": "277448", "revid": "23204", "url": "https://gl.wikipedia.org/wiki?curid=277448", "title": "Rep\u00fablica de Cracovia", "text": "Rep\u00fablica de Cracovia, tam\u00e9n co\u00f1ecida como Cidade Libre de Cracovia, foi un Estado creado no Congreso de Viena, garantido polos tres pa\u00edses veci\u00f1os, Rusia, Prusia e Austria, que existiu entre 1815 e 1846.\nFoi un remanente do Gran Ducado de Varsovia, que foi repartido entre os tres Estados anteriormente citados en 1815. E tam\u00e9n foi un centro de axitaci\u00f3n a favor dunha Polonia independente. En 1846, a ra\u00edz da fracasada sublevaci\u00f3n contra os austr\u00edacos, foi anexionada polo Imperio austr\u00edaco.\nSituaci\u00f3n inicial.\nA Rep\u00fablica de Cracovia foi institu\u00edda en 1815 por decisi\u00f3n do Congreso de Viena. O palad\u00edn desta proposta foi o tsar Alexandre I, que durante as negociaci\u00f3ns entre Prusia, Austria e Rusia propuxo a instauraci\u00f3n de Cracovia e Toru\u0144 como cidades libres.\nFinalmente, Toru\u0144 quedou en mans de Prusia, mentres que Cracovia e os seus arredores instaur\u00e1ronse nun pa\u00eds \"libre, independente e estritamente neutral\" baixo a protecci\u00f3n do Imperio ruso, o Reino de Prusia e o Imperio austr\u00edaco, dotado dunha certa autonom\u00eda de acordo cunha constituci\u00f3n, que foi redactada polo duque Adam Jerzy Czartoryski e garantida polos Estados asinantes do acordo, e que foi reformada en 1818.\nO novo Estado non ti\u00f1a, por\u00e9n, autoridade para ditar a s\u00faa propia pol\u00edtica internacional, de modo que os seus intereses quedaron representados polos tres poderes garantes.\nDeste xeito, ditos Estados aseguraban a situaci\u00f3n perdur\u00e1bel da Cidade Libre e a ausencia de tropas no seu territorio.\nEn contrapartida, Cracovia acubillar\u00eda a esp\u00edas e desertores que fuxiran ao seu territorio.\nHistoria.\nEstablecemento.\nA Cidade Libre de Cracovia foi a \u00fanica parte do napole\u00f3nico Gran Ducado de Varsovia que se mantivo m\u00e1is ou menos independente despois de 1815. O resto foi atribu\u00eddo principalmente a Rusia (o Reino do Congreso), e secundariamente a Prusia (o Gran Ducado de Posen ou Poznan).\nA data oficial de instauraci\u00f3n do Estado foi o 3 de maio de 1815 baixo a protecci\u00f3n das tres potencias respons\u00e1beis das repartici\u00f3ns de Polonia a finais do s\u00e9culo XVIII.\nEstaba formada pola cidade de Cracovia e os seus arredores.\nConstituci\u00f3n de 1818.\nA constituci\u00f3n outorgada en 1815 polo Congreso de Viena foi reformada en 1818. Unha \"Comisi\u00f3n de Organizaci\u00f3n\", formada por senadores da Cidade Libre, ocupouse de redactar a nova constituci\u00f3n e organizar a administraci\u00f3n da Cidade-Estado. En particular, nomeouse unha \"Comisi\u00f3n Campesi\u00f1a\" con vistas a regular o status legal destes.\nEsta constituci\u00f3n amosaba unha certa orixinalidade, dentro das normas do Antigo R\u00e9xime dos seus Estados veci\u00f1os, como a abolici\u00f3n da servidume, a liberdade de palabra e de reuni\u00f3n, a prohibici\u00f3n por parte das autoridades de confiscar bens e a prohibici\u00f3n dos arrestos arbitrarios. Garant\u00eda a igualdade de todos ante a lei e a inviolabilidade da propiedade privada, e o predominio da lingua polaca. A relixi\u00f3n do Estado era o catolicismo, pero os demais cristi\u00e1ns ti\u00f1an tam\u00e9n asegurados todos os dereitos civ\u00eds, e os crentes doutras relixi\u00f3ns, a tolerancia e a protecci\u00f3n da lei.\nO poder lexislativo exerc\u00edase por unha Asemblea de representantes da cidade, das vilas, da Universidade, da Igrexa cat\u00f3lica e da Xustiza. O poder executivo radicaba nun Senado de trece membros: o presidente e oito senadores escollidos pola Asemblea de representantes, dous senadores nomeados pola Igrexa e outros dous senadores designados pola Universidade.\nAs leis inspir\u00e1banse no C\u00f3digo napole\u00f3nico, que estaba en vigor no Gran Ducado de Varsovia desde 1808. A lingua oficial era o polaco. A Cidade Libre pod\u00eda comerciar sen taxas aduaneiras con Rusia, Prusia e Austria. A Universidade Iguel\u00f3nica de Cracovia pod\u00eda admitir estudantes dos territorios polacos baixo do dominio das tres potencias veci\u00f1as.\nA Asemblea ti\u00f1a competencias lexislativas e de control. Reun\u00edase unha vez ao ano para aprobar os orzamentos, controlar o traballo dos funcionarios estatais e para elixir senadores e outros cargos. Por\u00e9n, a constituci\u00f3n subordinaba a s\u00faa iniciativa \u00e1 aprobaci\u00f3n do Senado, que ti\u00f1a o dereito, durante o ano seguinte, de suspender a realizaci\u00f3n das decisi\u00f3ns da Asemblea no caso de que esta non obtivese a aprobaci\u00f3n de, polo menos, 7/8 dos votos.\nO sufraxio activo na Rep\u00fablica estaba nas mans de profesores da universidade, mestres, artistas, clero secular, directores de f\u00e1bricas e talleres, comerciantes m\u00e1is importantes, propietarios de pousadas e de casas que pagasen polo menos 50 zlotys de impostos de propiedade.\nAos candidatos \u00e1 Asemblea de representantes e ao Senado se lles exix\u00eda ter completado estudos nunha universidade polaca. Estaban exentos desta regra os antigos funcionarios do Gran Ducado de Varsovia e os membros nomeados polos pa\u00edses garantes.\nA Cidade Libre de Cracovia tivo o primeiro goberno republicano aut\u00e9ntico na historia de Polonia, e tam\u00e9n foi a primeira rep\u00fablica moderna do leste de Europa.\nDecadencia e disoluci\u00f3n da Cidade-estado.\nDurante a insurrecci\u00f3n de 1830-1831 contra os rusos, Cracovia serve como base aos patriotas do reino de Polonia, que as\u00ed poden recibir armas. Tras o fracaso desta insurrecci\u00f3n, a Cidade Libre perde rapidamente a s\u00faa autonom\u00eda, cada vez con m\u00e1is restrici\u00f3ns \u00e1 s\u00faa constituci\u00f3n. Desde 1836 a 1841, Cracovia foi ocupada polo ex\u00e9rcito austr\u00edaco.\nEn 1846 a Cidade subl\u00e9vase contra os ocupantes austr\u00edacos, pero a insurrecci\u00f3n foi rapidamente reprimida e Austria anexionou o territorio de Cracovia o 6 de novembro de 1846.\nXeograf\u00eda.\nA Rep\u00fablica de Cracovia creouse a partir da porci\u00f3n suroeste do Gran Ducado de Varsovia, na marxe esquerda do r\u00edo V\u00edstula. A s\u00faa superficie era de 1.234\u00a0km\u00b2 (segundo outras fontes, 1.164) e compart\u00eda fronteiras co Imperio ruso, o Reino de Prusia e o Imperio austr\u00edaco.\nNo seu territorio encontr\u00e1banse, ademais de Cracovia, 224 vilas, das cales en torno ao 60 % estaban en mans privadas, e tres cidades privadas, Chrzan\u00f3w, Trzebinia e Nowa G\u00f3ra.\nEn 1815 contaba con 95.000 habitantes, e en torno a 1843, 146.000, dos cales m\u00e1is ou menos o 85 % eran cat\u00f3licos e o resto, na s\u00faa maior\u00eda, xudeus (14 %).\nA familia m\u00e1is poderosa da Rep\u00fablica de Cracovia eran os Potocki de Krzeszowice, propietarios de 11 vilas. Por\u00e9n, a maior\u00eda dos membros desta poderosa familia viv\u00edan en Cracovia para levar aos nenos \u00e1 escola e participar activamente na vida pol\u00edtica da Cidade-estado."}
{"id": "277449", "revid": "27155", "url": "https://gl.wikipedia.org/wiki?curid=277449", "title": "Receptor acoplado \u00e1 prote\u00edna G", "text": "Os receptores acoplados \u00e1 prote\u00edna G (GPCRs), tam\u00e9n chamados receptores de dominio de sete transmembrana, receptores 7TM, receptores heptah\u00e9lice, receptores serpentina, e receptores ligados \u00e1 prote\u00edna G (GPLR), forman unha grande familia de prote\u00ednas de receptores de membrana que detectan mol\u00e9culas procedentes de f\u00f3ra da c\u00e9lula e activan v\u00edas de transduci\u00f3n de sinais internas, que orixinan respostas celulares. Son receptores transmembrana porque abranguen todo o grosor da membrana dun lado a outro, e ademais, son receptores do tipo \"sete transmembrana\" porque a s\u00faa cadea polipept\u00eddica pasa dun lado a outro da membrana sete veces.\nOs receptores acoplados \u00e1 prote\u00edna G enc\u00f3ntranse s\u00f3 en eucariotas, inclu\u00edndo a l\u00e9vedos, coanoflaxelados, e animais. Entre os ligandos que se unen e activan estes receptores est\u00e1n compostos sensibles \u00e1 luz, compostos olorosos, feromonas, hormonas, e neurotransmisores, e poden variar en tama\u00f1o desde pequenas mol\u00e9culas ata p\u00e9ptidos ou prote\u00ednas grandes. Os receptores acoplados \u00e1 prote\u00edna G est\u00e1n implicados en moitas doenzas, e son tam\u00e9n a diana de aproximadamente o 40% de todas as drogas medicinais modernas. Brian Kobilka e Robert Lefkowitz recibiron o Premio Nobel de Qu\u00edmica de 2012 polos seus traballos neste campo que foron \"cruciais para comprender como funcionan os receptores acoplados \u00e1 prote\u00edna G.\"\nHai d\u00faas v\u00edas principais de transduci\u00f3n de sinais que implican aos receptores acoplados \u00e1 prote\u00edna G (GPCR), que son: a v\u00eda de sinalizaci\u00f3n do AMP c\u00edclico (AMPc) e a v\u00eda de sinalizaci\u00f3n do fosfatidilinositol. Cando se une un ligando ao GPCR isto causa un cambio de conformaci\u00f3n no GPCR, que lle permite actuar como un factor de intercambio de nucle\u00f3tidos de guanina (GEF). O GPCR pode despois activar unha prote\u00edna G asociada a el ao intercambiar o GDP unido por un GTP. A subunidade \u03b1 da prote\u00edna G, xunto co GTP unido, pode despois disociarse das subunidades \u03b2 e \u03b3 para despois afectar a prote\u00ednas de sinalizaci\u00f3n intracelulares ou prote\u00ednas funcionais diana directamente dependendo do tipo de subunidade \u03b1 de que se trate (G\u03b1s, G\u03b1i/o, G\u03b1q/11, G\u03b112/13).p\u00e1x. 1160\nClasificaci\u00f3n.\nNon se sabe o tama\u00f1o exacto da superfamilia dos GPCR, pero prediciuse que hai case 800 xenes humanos distintos (ou \u22484% de todo o xenoma que codifica prote\u00ednas) a partir de an\u00e1lises de secuencia xen\u00f3micos. A\u00ednda que se propuxeron moitos esquemas de clasificaci\u00f3n, a superfamilia \u00e9 dividida clasicamente en tres clases principais (A, B, e C) entre as que non hai homolox\u00eda de secuencia compartida detectable. A clase m\u00e1is grande con diferenza \u00e9 a clase A, que sup\u00f3n case o 85% de todos os xenes GPCR. Dos GPCR da clase A, pred\u00edcese que arredor da metade codifican receptores olfactorios, mentres que os receptores restantes te\u00f1en ligandos end\u00f3xenos desco\u00f1ecidos ou son clasificados como receptores orfos. Malia a falta de homolox\u00eda de secuencia entre as clases, todos os GPCRs te\u00f1en unha estrutura terciaria com\u00fan e un mesmo mecanismo de transduci\u00f3n de sinais.\nOs GPCRs poden gruparse en 6 clases base\u00e1ndose na homolox\u00eda de secuencia e semellanza funcional, que son:\nO grande grupo A da rodopsina foi subdividido en 19 subgrupos (de A1 a A19). M\u00e1is recentemente, prop\u00faxose un sistema de clasificaci\u00f3n alternativo chamado GRAFS (Glutamato, Rodopsina, Adhesi\u00f3n, Crepitado/Gusto2 (\"Frizzled/Taste2\"), Secretina).\nO xenoma humano codifica miles de receptores acoplados \u00e1 prote\u00edna G, e uns 350 deles detectan hormonas, factores de crecemento, e outros ligandos end\u00f3xenos. Aproximadamente 150 dos GPCRs que se encontran no xenoma humano te\u00f1en funci\u00f3ns desco\u00f1ecidas.\nUtiliz\u00e1ronse alg\u00fans servidores web e m\u00e9todos de predici\u00f3n bioinform\u00e1ticos para predicir a clasificaci\u00f3n dos GPCRs utilizando s\u00f3 a s\u00faa secuencia de amino\u00e1cidos, por medio dun enfoque baseado na composici\u00f3n de pseudo amino\u00e1cidos.\nFunci\u00f3ns fisiol\u00f3xicas.\nOs GPCRs est\u00e1n implicados en moitos procesos fisiol\u00f3xicos. Alg\u00fans exemplos dos seus papeis fisiol\u00f3xicos son:\nEstrutura do receptor.\nOs GPCRs son prote\u00ednas integrais de membrana que pos\u00faen sete dominios que abranguen todo o grosor da membrana ou h\u00e9lices transmembrana. As partes extracelulares do receptor poden estar glicosiladas. Estes bucles extracelulares tam\u00e9n conte\u00f1en dous residuos de ciste\u00edna moi conservados que forman pontes disulfuro para estabilizar a estrutura do receptor. Algunhas prote\u00ednas de tipo h\u00e9lice sete transmembrana (canalrodopsina) que lembran a GPCRs poden conter canais i\u00f3nicos dentro das s\u00faas prote\u00ednas.\nSimilares aos GPCRs son os receptores de adiponectina 1 e 2 (ADIPOR1 e ADIPOR2) que tam\u00e9n pos\u00faen 7 dominios transmembrana. Por\u00e9n, ADIPOR1 e ADIPOR2 est\u00e1n orientados na membrana de forma oposta aos GPCRs (\u00e9 dicir, o N-terminal \u00e9 extracelular e o C-terminal \u00e9 citoplasm\u00e1tico) e non se asocian con prote\u00ednas G.\nOs modelos estruturais iniciais dos GPCRs estaban baseados na s\u00faa feble analox\u00eda coa bacteriorrodopsina, da cal se determinou a estrutura por difracci\u00f3n electr\u00f3nica (, ) e cristalograf\u00eda de raios X (). En 2000, resolveuse a primeira estrutura cristalina dun GPCR de mam\u00edfero, o da rodopsina bovina (). A\u00ednda que est\u00e1 conservada a principal caracter\u00edstica, que son as sete h\u00e9lices transmembrana, a orientaci\u00f3n relativa das h\u00e9lices difire significativamente da propia da bacteriorrodopsina. En 2007, resolveuse a primeira estrutura dun GPCR humano (, ). Isto foi seguido inmediatamente pola obtenci\u00f3n dunha estrutura a maior resoluci\u00f3n do mesmo receptor (). Esta estrutura do GPCR receptor \u03b22-adren\u00e9rxico humano, era moi similar \u00e1 da rodopsina bovina en termos da orientaci\u00f3n relativa das h\u00e9lices sete transmembrana. Por\u00e9n, a conformaci\u00f3n do segundo bucle extracelular \u00e9 totalmente diferente entre as d\u00faas estruturas. Como este bucle constit\u00fae a \"tapa\" que cobre a parte superior do sitio de uni\u00f3n do ligando, esta diferenza conformacional ilustra as dificultades de constru\u00edr modelos de homolox\u00eda doutros GPCRs base\u00e1ndose s\u00f3 na estrutura da rodopsina.\nTam\u00e9n se determinaron as estruturas de GPCRs unidos a agonistas ou activados. Estas estruturas indican como a uni\u00f3n do ligando ao lado extracelular do receptor orixina cambios conformacionais no lado citoplasm\u00e1tico do receptor. O maior cambio \u00e9 un movemento cara a f\u00f3ra da parte citoplasm\u00e1tica das 5\u00aa e 6\u00aa h\u00e9lices transmembrana (TM5 e TM6). A estrutura do receptor beta-2 adren\u00e9rxico activado en complexo con Gs confirmou que o G\u03b1 se une nunha cavidade creada por este movemento.\nRelaci\u00f3ns estrutura-funci\u00f3n.\nEn termos de estrutura, os GPCRs caracter\u00edzanse por teren un N-terminal extracelular, seguido dun dominio de h\u00e9lices alfa de tipo sete transmembrana (7-TM) (denominadas de TM-1 a TM-7) conectadas por tres bucles intracelulares (de IL-1 a IL-3) e outros tres extracelulares (de EL-1 a EL-3), e finalmente un dominio intracelular C-terminal. O GPCR presenta unha estrutura terciaria que lembra a un barril, no que as sete h\u00e9lices transmembrana forman unha cavidade na membrana plasm\u00e1tica que serve como dominio para a uni\u00f3n do ligando, que est\u00e1 xeralmente cuberto por EL-2. Non obstante, os ligandos poden unirse tam\u00e9n noutra parte, como no caso de ligandos m\u00e1is masivos (por exemplo, prote\u00ednas ou p\u00e9ptidos relativamente grandes), os cales interaccionan cos bucles extracelulares, ou, como se ilustra co receptor de glutamato metabotr\u00f3pico de clase C (mGluRs), coa cola N-terminal. Os GPCRs de clase C dist\u00ednguense polas s\u00faas grandes colas N-terminais, que tam\u00e9n conte\u00f1en un dominio de uni\u00f3n ao ligando. Despois da uni\u00f3n do glutamato a un mGluR, a cola N-terminal sofre un cambio conformacional que orixina a s\u00faa interacci\u00f3n cos residuos dos bucles extracelulares e dominios TM. O efecto eventual de todos estes tres tipos de activaci\u00f3n inducida por agonista \u00e9 un cambio nas orientaci\u00f3ns relativas das h\u00e9lices TM (comparables a un movemento de torsi\u00f3n) que d\u00e1 lugar a que se forme unha superficie intracelular m\u00e1is ampla e que queden expostos residuos das h\u00e9lices intracelulares e dominios TM cruciais para a funci\u00f3n de transduci\u00f3n de sinais (por exemplo, o acoplamento dunha prote\u00edna G). Os agonistas inversos e antagonistas poden tam\u00e9n unirse a varios sitios diferentes, pero o efecto final debe ser impedir esta reorientaci\u00f3n da h\u00e9lice TM.\nAs estruturas das colas N- e C-terminais dos GPCRs poden tam\u00e9n realizar importantes funci\u00f3ns m\u00e1is al\u00e1 da uni\u00f3n de ligandos. En particular, o C-terminal a mi\u00fado cont\u00e9n residuos de serina (Ser) ou treonina (Thr) que, cando se fosforilan, incrementan a afinidade da superficie intracelular para a uni\u00f3n de prote\u00ednas de armaz\u00f3n chamadas \u03b2-arrestinas (\u03b2-arr). Unha vez unidas, as \u03b2-arrestinas impiden estericamente o acoplamento da prote\u00edna G e poden recrutar outras prote\u00ednas, o que d\u00e1 lugar \u00e1 creaci\u00f3n de complexos de sinalizaci\u00f3n implicados na activaci\u00f3n das v\u00edas das quinases reguladas por sinal extracelular (ERK) ou endocitose de receptor (internalizaci\u00f3n). Como a fosforilaci\u00f3n destes residuos de Ser e Thr a mi\u00fado ocorren como resultado da activaci\u00f3n de GPCR, o desacoplamento da prote\u00edna G mediada por \u03b2-arr e a internalizaci\u00f3n de GPCRs son mecanismos importantes de desensibilizaci\u00f3n.\nUn tema estrutural com\u00fan entre os GPCRs \u00e9 a palmitoilaci\u00f3n dun ou m\u00e1is sitios da cola C-terminal ou dos bucles intracelulares. A palmitoilaci\u00f3n \u00e9 a modificaci\u00f3n covalente de residuos de ciste\u00edna (Cys) por medio da adici\u00f3n de grupos acilo hidrof\u00f3bicos, e ten o efecto de dirixir o receptor a microdominios ricos en colesterol e esfingol\u00edpidos da membrana plasm\u00e1tica chamados balsas lip\u00eddicas. Como moitos dos transdutores situados \"augas abaixo\" das v\u00edas e mol\u00e9culas efectoras dos GPCRs (inclu\u00eddas as que est\u00e1n implicadas nas v\u00edas de retroalimentaci\u00f3n negativa) son tam\u00e9n dirixidas a balsas lip\u00eddicas, isto ten o efecto de facilitar unha sinalizaci\u00f3n do receptor r\u00e1pida.\nOs GPCRs responden a sinais extracelulares mediados por unha grande diversidade de agonistas, que van desde prote\u00ednas a aminas biox\u00e9nicas ou a prot\u00f3ns, pero todos transducen este sinal por medio dun mecanismo de acoplamento cunha prote\u00edna G. Isto faino posible un dominio do factor de intercambio de nucle\u00f3tidos de guanina (GEF) formado principalmente por unha combinaci\u00f3n de IL-2 e IL-3 xunto con residuos adxacentes de h\u00e9lices TM asociadas.\nMecanismo.\nO receptor acoplado \u00e1 prote\u00edna G \u00e9 activado por un sinal externo en forma dun ligando ou outro mediador de sinais. Isto crea un cambio conformacional no receptor, causando a activaci\u00f3n dunha prote\u00edna G. O efecto posterior depende do tipo de prote\u00edna G.\nUni\u00f3n de ligandos.\nEntre os GPCRs hai receptores para mediadores de sinais sensoriais (por exemplo, luz e mol\u00e9culas que estimulan o olfacto); adenosina, bombesina, bradicinina, endotelina, \u00e1cido \u03b3-aminobut\u00edrico (GABA), factor de crecemento do hepatocito (HGF), melanocortinas, neurop\u00e9ptido Y, p\u00e9ptidos opioides, opsinas, somatostatina, GH, taquicininas, membros da familia do p\u00e9ptido intestinal vasoactivo, e vasopresina; aminas biox\u00e9nicas (por exemplo, dopamina, epinefrina, norepinefrina, histamina, glutamato (efecto metabotr\u00f3pico), glicag\u00f3n, acetilcolina (efecto muscar\u00ednico), e serotonina); quimiocinas; mediadores l\u00edpidos da inflamaci\u00f3n (por exemplo, prostaglandinas, prostanoides, factor activador de plaquetas, e leucotrienos); e hormonas pept\u00eddicas (por exemplo, calcitonina, anafilotoxina C5a, hormona estimmulante dos fol\u00edculos (FSH), hormona liberadora da gonadotropina (GnRH), neuroquinina, hormona liberadora da tirotropina (TRH), cannabinoides, e oxitocina). Os GPCRs que act\u00faan como receptores de est\u00edmulos que a\u00ednda non foron identificados denom\u00ednanse receptores orfos.\nPor\u00e9n, noutros tipos de receptores que foron estudados, nos que os ligandos se unen externamente \u00e1 membrana, o ligando dos GPCRs \u00fanese tipicamente a un dominio transmembrana. Non obstante, os receptores activados por protease son activados por clivaxe de parte do seu dominio extracelular.\nCambio conformacional.\nA transduci\u00f3n de sinais a trav\u00e9s da membrana polo receptor non se co\u00f1ece completamente. S\u00e1bese que a prote\u00edna G inactiva \u00fanese ao receptor no seu estado inactivo. Unha vez que se reco\u00f1ece ao ligando, o receptor cambia de conformaci\u00f3n e, as\u00ed, activa mecanicamente a prote\u00edna G, a cal se separa do receptor. O receptor pode agora activar a outra prote\u00edna G ou ben volver ao seu estado inactivo. Esta \u00e9 unha explicaci\u00f3n global simplificada pero suficiente para expresar o conxunto de acontecementos.\nCrese que existe unha mol\u00e9cula receptora que est\u00e1 en equilibrio conformacional entre os estados biof\u00edsicos activo e inactivo. A uni\u00f3n de ligandos ao receptor pode desprazar o equilibrio cara aos estados activos do receptor. Hai tres tipos de ligandos: Os agonistas son ligandos que desprazan o equilibrio en favor de estados activos; os agonistas inversos son ligandos que desprazan o equilibrio en favor dos estados inactivos; e os antagonistas neutros son ligandos que non afectan ao equilibrio. Non se sabe polo momento a forma exacta na que se diferencian os estados activos e inactivos.\nCiclo de activaci\u00f3n/desactivaci\u00f3n da prote\u00edna G.\nCando o receptor est\u00e1 inactivo, o dominio do GEF pode estar unido a unha tam\u00e9n inactiva subunidade \u03b1 dunha prote\u00edna G heterotrim\u00e9rica. Estas \"prote\u00ednas G\" son un tr\u00edmero das subuinidades \u03b1, \u03b2, e \u03b3 (co\u00f1ecidas como G\u03b1, G\u03b2, e G\u03b3, respectivamente) que se volve inactivo cando se une reversiblemente \u00e1 guanosina difosfato (GDP) (ou, alternativamente, a ning\u00fan nucle\u00f3tido de guanina) pero activo cando se une \u00e1 guanosina trifosfato (GTP). Coa activaci\u00f3n do receptor, o dominio GEF, \u00e1 s\u00faa vez, activa alostericamente a prote\u00edna G ao facilitar o intercambio dunha mol\u00e9cula de GDP por outra de GTP na subunidade \u03b1 da prote\u00edna G. A c\u00e9lula mant\u00e9n unha proporci\u00f3n 10:1 de GTP:GDP citos\u00f3lico polo que o intercambio por GTP est\u00e1 asegurado. Neste punto, as subunidades da prote\u00edna G dis\u00f3cianse do receptor, e unhas doutras, para render un mon\u00f3mero G\u03b1-GTP e un d\u00edmero G\u03b2\u03b3 que interacciona estreitamente, os cales agora son libres para modular a actividade doutras prote\u00ednas intracelulares. Por\u00e9n, o grao en que poden difundir \u00e9 limitado debido \u00e1 palmitoilaci\u00f3n de G\u03b1 e a presenza dun resto isoprenoide que se engadiu covalentemente ao extremo C-terminal de G\u03b3.\nComo G\u03b1 tam\u00e9n ten unha lenta capacidade de hidr\u00f3lise GTP\u2192GDP, a forma inactiva da subunidade \u03b1 (G\u03b1-GDP) rexen\u00e9rase finalmente, permitindo as\u00ed a reasociaci\u00f3n cun d\u00edmero G\u03b2\u03b3 para formar a prote\u00edna G \"en repouso\", a cal pode agora unirse ao GPCR e esperar a activaci\u00f3n. O grao de hidr\u00f3lise de GTP \u00e9 a mi\u00fado acelerada debido \u00e1s acci\u00f3ns doutra familia de prote\u00ednas moduladoras alost\u00e9ricas chamadas reguladores da sinalizaci\u00f3n por prote\u00edna G, ou prote\u00ednas RGS, que son un tipo de prote\u00ednas activadoras das GTPases, ou GAP. De feito, moitas das principais prote\u00ednas efectoras (por exemplo, as adenilato ciclases) que son activadas/inactivadas pola interacci\u00f3n con G\u03b1-GTP tam\u00e9n te\u00f1en unha actividade GAP. As\u00ed, mesmo neste estado temper\u00e1n do proceso, a sinalizaci\u00f3n iniciada polo GPCR ten capacidade de autoterminaci\u00f3n.\nInteracci\u00f3ns.\nOs sinais \"augas abaixo\" da v\u00eda dos GPCRs posiblemente interaccionan cos sinais das integrinas, como a FAK (quinase de adhesi\u00f3n focal). A sinalizaci\u00f3n por integrinas fosforila as FAK, o cal pode despois facer diminu\u00edr a actividade G\u03b1s do GPCR.\nSinalizaci\u00f3n do GPCR.\nSe un receptor est\u00e1 no seu estado activo e se encontra cunha prote\u00edna G, pode activala. Algunhas evidencias suxiren que os receptores e as prote\u00ednas G est\u00e1n en realidade preacoplados. Por exemplo, a uni\u00f3n de prote\u00ednas G aos receptores afecta \u00e1 afinidade do receptor polos ligandos. As prote\u00ednas G est\u00e1n unidas \u00e1 GTP.\nA transduci\u00f3n de sinais posterior depende do tipo de prote\u00edna G. O encima adenilato ciclase \u00e9 un exemplo dunha prote\u00edna celular que pode ser regulada por unha prote\u00edna G, neste caso a prote\u00edna G Gs. A actividade de adenilato ciclase \u00e9 activada cando se une a unha subunidade da prote\u00edna G activada. A activaci\u00f3n da adenilato ciclase finaliza cando a prote\u00edna G volve ao seu estado con GDP unido.\nA adenilato ciclase (da cal se co\u00f1ecen en humanos 9 formas unidas a membrana e unha forma citos\u00f3lica) pode tam\u00e9n ser activada ou inhibida por outras v\u00edas (por exemplo, uni\u00f3n de Ca2+/calmodulina), as cales poden modificar a actividade destes encimas de xeito aditivo ou sin\u00e9rxico xunto coas prote\u00ednas G.\nAs v\u00edas de sinalizaci\u00f3n activadas por medio dun GPCR est\u00e1n limitadas pola secuencia primaria e estrutura terciaria do propio GPCR, pero finalmente est\u00e1 determinado pola s\u00faa conformaci\u00f3n particular estabilizada por un determinado ligando, e pola dispo\u00f1ibilidade de mol\u00e9culas transdutoras. Actualmente, consid\u00e9rase que os GPCRs utilizan dous tipos principais de transdutores: as prote\u00ednas G e as \u03b2-arrestinas. Como as \u03b2-arr s\u00f3 te\u00f1en alta afinidade pola forma fosforilada da maior\u00eda dos GPCRs, a maior\u00eda da sinalizaci\u00f3n depende finalmente da activaci\u00f3n da prote\u00edna G. Por\u00e9n, a posibilidade de interacci\u00f3n permite que poida ocorrer unha sinalizaci\u00f3n independente da prote\u00edna G.\nSinalizaci\u00f3n dependente da prote\u00edna G.\nHai tres v\u00edas principais de sinalizaci\u00f3n mediada por prote\u00edna G, que son mediadas por catro subclases de prote\u00ednas G que se distinguen unhas das outras pola homolox\u00eda de secuencia e son: G\u03b1s, G\u03b1i/o, G\u03b1q/11, e G\u03b112/13. Cada subclase de prote\u00edna G consta de moitas prote\u00ednas, cada unha delas \u00e9 o produto de varios xenes e/ou de variantes de splicing que poden darlles certas diferenzas nas s\u00faas propiedades de sinalizaci\u00f3n que van desde sut\u00eds a distintivas, pero en xeral parece razoable agrupalas en catro clases. Como as propiedades de transduci\u00f3n de sinais de varias posibles combinaci\u00f3ns \u03b2\u03b3 non parecen diferir radicalmente dunha a outra, estas clases def\u00ednense de acordo coa isoforma da s\u00faa subunidade \u03b1.\nA\u00ednda que a maior\u00eda dos GPCRs poden activar m\u00e1is dun subtipo de G\u03b1, tam\u00e9n mostran unha preferencia por un subtipo sobre outro. Cando o subtipo activado depende do ligando que est\u00e1 unido ao GPCR, isto denom\u00ednase selectividade funcional (tam\u00e9n co\u00f1ecida como tr\u00e1fico dirixido por agonista, ou agonismo espec\u00edfico de conformaci\u00f3n). Por\u00e9n, a uni\u00f3n dun \u00fanico agonista determinado pode tam\u00e9n iniciar a activaci\u00f3n de moitas prote\u00ednas G diferentes, xa que pode ser capaz de estabilizar m\u00e1is dunha conformaci\u00f3n do dominio GEF do GPCR, mesmo durante o curso dunha soa interacci\u00f3n. Ademais, unha conformaci\u00f3n que activa preferentemente unha isoforma de G\u03b1 pode activar outra se a prerferida est\u00e1 menos dispo\u00f1ible. Ademais, as v\u00edas de retroalimentaci\u00f3n poden dar lugar a modificaci\u00f3ns do receptor (por exemplo, por fosforilaci\u00f3n) que alteran a preferencia pola prote\u00edna G. Independentemente destes matices, o ligando de acoplamento preferido polo GPCR def\u00ednese xeralmente de acordo coa prote\u00edna G activada m\u00e1is claramente polo ligando end\u00f3xeno baixo a maior\u00eda das condici\u00f3ns fisiol\u00f3xicas e experimentais.\nSinalizaci\u00f3n G\u03b2\u03b3.\nAs descrici\u00f3ns anteriores ignoran os efectos da sinalizaci\u00f3n polo G\u03b2\u03b3, a cal pode ser tam\u00e9n importante, en especial no caso dos GPCRs acoplados a G\u03b1i/o activado. Os efectores primarios de G\u03b2\u03b3 son varios canais i\u00f3nicos, como os canais de potasio GIRKs (\"G-protein-regulated inwardly rectifying K+ channels\"), canais de Ca2+ regulados por voltaxe de tipo P/Q e N, e algunhas isoformas da adenilato ciclase e a PLC, xunto con algunhas isoformas da fosfoinos\u00edtido-3-quinase (PI3K).\nSinalizaci\u00f3n independente da prote\u00edna G.\nA\u00ednda que clasicamente se pensaba que os GPCR e a prote\u00edna G s\u00f3 pod\u00edan funcionar xuntos, os GPCRs poden sinalizar tam\u00e9n por medio de mecanismos independentes da prote\u00edna G, e as prote\u00ednas G heterotrim\u00e9ricas poden funcionar independentemente dos GPCRs. Os GPCRs poden sinalizar independentemente por medio de moitas das prote\u00ednas xa mencionadas na sinalizaci\u00f3n dependente da prote\u00edna G, como as \u03b2-arrs, GRKs, e Srcs. Ademais, outras prote\u00ednas armaz\u00f3n implicadas na localizaci\u00f3n subcelular dos GPCRs (por exemplo, as prote\u00ednas que conte\u00f1en o dominio PDZ) poden tam\u00e9n actuar como transdutores de sinais. O m\u00e1is com\u00fan \u00e9 que o efector sexa membro da familia MAPK.\nExemplos.\nA finais da d\u00e9cada de 1990, empezaron a acumularse evidencias que suxer\u00edan quen alg\u00fans GPCRs son capaces de sinalizar sen a intervenci\u00f3n de prote\u00ednas G. A prote\u00edna quinase activada por mit\u00f3xeno ERK2, que \u00e9 un mediador de transduci\u00f3ns de sinais clave \"augas abaixo\" da activaci\u00f3n do receptor en moitas v\u00edas, act\u00edvase en resposta \u00e1 activaci\u00f3n do receptor mediada por AMPc en \"Dictyostelium discoideum\" a pesar da ausencia de subunidades asociadas \u03b1 e \u03b2 da prote\u00edna G.\nEn c\u00e9lulas de mam\u00edfero, demostrouse que o moi estudado adrenorreceptor \u03b22 activa a v\u00eda ERK2 unha vez que se desacopla por mediaci\u00f3n da arrestina da sinalizaci\u00f3n mediada pola prote\u00edna G. Por tanto, parece probable que alg\u00fans mecanismos que antes se cr\u00eda que estaban relacionados s\u00f3 coa desensibilizaci\u00f3n do receptor son exemplos actualmente de receptores que cambian a s\u00faa v\u00eda de sinalizaci\u00f3n, en vez de simplemente \"apagarse\".\nNas c\u00e9lulas renais, o receptor da bradicinina B2 interacciona directamente cunha prote\u00edna tirosina fosfatase. A presenza dunha secuencia ITIM (motivo inhibitorio baseado na tirosina inmunorreceptor) fosforilada na tirosina no receptor B2 \u00e9 necesaria para mediar esta interacci\u00f3n e subseguintemente os efectos antiproliferativos da bradicinina.\nSinalizaci\u00f3n por prote\u00ednas G heterotrim\u00e9ricas independente de GPCR.\nA\u00ednda que \u00e9 unha \u00e1rea de investigaci\u00f3n inmatura, parece que as prote\u00ednas G heterotrim\u00e9ricas poden tam\u00e9n tomar parte en sinalizaci\u00f3ns idependentes de GPCR. Hai probas do seu funcionamento como transdutores de sinais en case todos os outros tipos de sinalizaci\u00f3n mediada por receptor, inclu\u00edndo integrinas, receptor tirosina quinases (RTKs), receptores de citocinas (JAK/STATs), e na modulaci\u00f3n doutras prote\u00ednas \"accessorias\" como o GEFs, inhibidores da disociaci\u00f3n dos nucle\u00f3tidos de guanosina (GDIs) e prote\u00edna fosfatases. Pode haber mesmo prote\u00ednas espec\u00edficas destas clases cuxa funci\u00f3n primaria \u00e9 ser parte de v\u00edas independentes de GPCR, denominadas Activadores da Sinalizaci\u00f3n pola prote\u00edna G (AGS). Non est\u00e1 a\u00ednda clara nin a ubicuidade destas interacci\u00f3ns nin a importancia da subunidade G\u03b1 fronte ao G\u03b2\u03b3 para estes procesos.\nDetalles das v\u00edas do AMPc e o PIP2.\nHai d\u00faas v\u00edas de transduci\u00f3n de sinais principais nas que est\u00e1n implicados os GPCRs, que son: v\u00eda de sinalizaci\u00f3n do AMPc e v\u00eda de sinalizaci\u00f3n do fosfatidilinositol.\nV\u00eda de sinalizaci\u00f3n do AMPc.\nA v\u00eda de transduci\u00f3n de sinais do AMPc ten 5 protagonistas principais: receptores de horomoas estimulantes (Rs) ou inhibitorios (Ri); prote\u00edna G reguladora estimulante (Gs) ou inhibitoria (Gi); adenilato ciclase; Prote\u00edna quinase A (PKA); e AMPc fosfodiesterase.\nO receptor de hormonas estimulante (Rs) \u00e9 un receptor que pode unirse con mol\u00e9culas de sinalizaci\u00f3n estimulantes, mentres que o receptor de hormonas inhibitorio (Ri) pode unirse con mol\u00e9culas de sinalizaci\u00f3n inhibitorias.\nA prote\u00edna G reguladora estimuladora \u00e9 unha prote\u00edna G ligada a un receptor de hormonas estimulante (Rs), e a s\u00faa subunidade \u03b1 unha vez activada pode estimular a actividade dun encima ou outro proceso do metabolismo intracelular. Ao contrario, a prote\u00edna G reguladora inhibitoria est\u00e1 ligada a un receptor de hormonas inhibitorio e a s\u00faa subunidade \u03b1 unha vez activada pode inhibir a actividade dun encima ou outro proceso do metabolismo intracelular.\nA adenilato ciclase \u00e9 unha glicoprote\u00edna 12-transmembrana que cataliza ATP para formar AMPc coa axuda do cofactor Mg2+ ou Mn2+. O AMPc producido \u00e9 un segundo mensaxeiro no metabolismo celular e \u00e9 un activador alost\u00e9rico da prote\u00edna quinase A (PKA).\nA prote\u00edna quinase A \u00e9 un importante encima no metabolismo celular debido \u00e1 s\u00faa capacidade de regular o metabolismo celular ao fosforilar encimas espec\u00edficos implicados na v\u00eda metab\u00f3lica. Tam\u00e9n pode regular a expresi\u00f3n de xenes espec\u00edficos, a secreci\u00f3n celular, e a permeabilidade de membranas. O encima cont\u00e9n d\u00faas subunidades catal\u00edticas e d\u00faas subunidades reguladoras. Cando non hai AMPc, o complexo est\u00e1 inactivo. Cando o AMPc se une \u00e1s subunidades reguladoras, as s\u00faas conformaci\u00f3ns alt\u00e9ranse, causando a disociaci\u00f3n de ditas subunidades reguladoras, o cal activa a prote\u00edna quinase A e permite os efectos biol\u00f3xicos poosteriores.\nA AMPc fosfodiesterase \u00e9 un encima que pode degradar o AMPc a 5'-AMP, o cal finaliza o sinal.\nV\u00eda de sinalizaci\u00f3n do fosfatidilinositol.\nNa v\u00eda de sinalizaci\u00f3n do fosfatidilinositol, a mol\u00e9cula de sinalizaci\u00f3n extracelular \u00fanese ao receptor da prote\u00edna G (Gq) na superficie da c\u00e9lula e activa a fosfolipase C, a cal est\u00e1 localizada na membrana plasm\u00e1tica. A lipase hidroliza o fosfatidilinositol 4,5-bisfosfato (PIP2) en dous segundos mensaxeiros: Inositol 1,4,5-trisfosfato (IP3) e diacilglicerol (DAG). O IP3 \u00fanese co receptor na membrana do ret\u00edculo endoplasm\u00e1tico liso e mitocondrias, e axuda a abrir o canal de Ca2+. O DAG axuda a activar a Prote\u00edna quinase C (PKC), a cal fosforila moitas outras prote\u00ednas, cambiando as s\u00faas actividades catal\u00edticas, o que d\u00e1 lugar \u00e1s respostas celulares. Os efectos do Ca2+ son tam\u00e9n salientables: Coopera co DAG na activaci\u00f3n da PKC e pode activar a v\u00eda da \"quinase CaM\", na cal a prote\u00edna calmodulina modulada polo calcio (CaM) \u00fanese ao Ca2+, sofre un cambio de conformaci\u00f3n, e activa a \"quinase CaM II\", a cal ten a capacidade singular de incrementar a s\u00faa afinidade de uni\u00f3n coa CaM por autofosforilaci\u00f3n, facendo que a CaM non estea dispo\u00f1ible para a activaci\u00f3n doutros encimas. A quinase despois fosforila encimas diana, regulando as s\u00faas actividades. As d\u00faas v\u00edas de sinalizaci\u00f3n est\u00e1n conectadas entre si pola Ca2+-CaM, a cal \u00e9 tam\u00e9n a subunidade reguladora da adenilato ciclase e a fosfodiesterase na v\u00eda de sinalizaci\u00f3n do AMPc.\nRegulaci\u00f3n do receptor.\nOs GPCRs desensibil\u00edzanse cando se expo\u00f1en ao seu ligando durante un per\u00edodo prolongado de tempo. Hai d\u00faas formas reco\u00f1ecidas de desensibilizaci\u00f3n: 1) desensibilizaci\u00f3n hom\u00f3loga, na cal os GPCR activados son regulados \u00e1 baixa; e 2) desensibilizaci\u00f3n heter\u00f3loga, na que os GPCR activados causan a regulaci\u00f3n \u00e1 baixa dun GPCR diferente. A reacci\u00f3n clave desta regulaci\u00f3n \u00e1 baixa \u00e9 a fosforilaci\u00f3n do dominio receptor intracelular (ou citoplasm\u00e1tico) realizado por prote\u00edna quinases.\nFosforilaci\u00f3n por prote\u00edna quinases dependentes de AMPc.\nAs prote\u00edna quinases dependentes do AMP c\u00edclico (prote\u00edna quinase A) son activadas pola cadea de sinais que procede da prote\u00edna G (que foi activada polo receptor) por medio da adenilato ciclase e o AMP c\u00edclico (AMPc). Nun \"mecanismo de retroalimentaci\u00f3n\", estas quinases activadas fosforilan o receptor. Canto m\u00e1is tempo permanece activo o receptor m\u00e1is quinases son activadas e m\u00e1is receptores son fosforilados. Nos \u03b22-adrenoceptores, esta fosforilaci\u00f3n d\u00e1 lugar a un cambio de acoplamento, xa que inicialmente se acoplaba a clase Gs da prote\u00edna G e despois pasa a acoplarse a clase Gi. A fosforilaci\u00f3n mediada por PKA dependente de AMPc pode causar a desensibilizaci\u00f3n heter\u00f3loga noutros receptores distintos dos activados.\nFosforilaci\u00f3n por GRKs.\nAs quinases do receptor acoplado \u00e1 prote\u00edna G (GRKs) son prote\u00edna quinases que fosforilan s\u00f3 os GPCRs activos.\nAs GRKs son moduladores clave da sinalizaci\u00f3n dos GPCR. Constit\u00faen unha familia de sete serina-treonina prote\u00edna quinases de mam\u00edfero que fosforilan o receptor unido a agonista. A fosforilaci\u00f3n do receptor mediado por GRKs inicia rapidamente unha profunda deficiencia na sinalizaci\u00f3n do receptor e desensibilizaci\u00f3n. A actividade das GRKs e os seus destinos subcelulares est\u00e1n estreitamente reguladas pola interacci\u00f3n con dominios receptores, as subunidades da prote\u00edna G, l\u00edpidos, prote\u00ednas de ancoraxe e prote\u00ednas sensibles ao calcio.\nA fosforilaci\u00f3n do receptor pode ter d\u00faas consecuencias:\nMecanismos de terminaci\u00f3n do sinal do GPCR.\nComo xa se mencionou, as prote\u00ednas G poden terminar a s\u00faa propia activaci\u00f3n debido \u00e1 s\u00faa capacidade intr\u00ednseca de hidr\u00f3lise GTP\u2192GDP. Por\u00e9n, esta reacci\u00f3n \u00e9 moi lenta (\u22480,02 veces/segundo), polo que a unha prote\u00edna G lle levar\u00eda uns 50 segundos desactivarse se non enrran en xogo outros factores. Hai arredor de 30 isoformas de prote\u00ednas RGS que, cando se unen a G\u03b1 por medio do seu dominio GAP, aceleran a velocidade de hidr\u00f3lise en \u224830 veces/segundo. Este incremento de 1500 veces da velocidade permite que a c\u00e9lula responda a sinais externos con alta velocidade, e tam\u00e9n serve como unha resoluci\u00f3n espacial debido \u00e1 limitada cantidade de segundo mensaxeiro que pode xerarse e a distancia limitada \u00e1 que unha prote\u00edna G pode difundir en 0,03 segundos. Na s\u00faa maior parte, as prote\u00ednas RGS son promiscuas na s\u00faa capacidade de activaren as prote\u00ednas G, mentres que a RGS concreta que est\u00e1 implicada nunha v\u00eda de sinalizaci\u00f3n dada parece que \u00e9 algo que est\u00e1 m\u00e1is determinado polo tecido e o GPCR implicado que por calquera outra cousa. Ademais, as prote\u00ednas RGS te\u00f1en a funci\u00f3n adicional de incrementar o grao de intercambio GTP-GDP no GPCRs, (\u00e9 dicir, un tipo de co-GEF) contribu\u00edndo adicionalmente ao tempo de resoluci\u00f3n da sinalizaci\u00f3n do GPCR.\nAdemais, o GPCR pode ser desensibilizado por si mesmo. Isto ocorre como:\nUnha vez que se uniu a \u03b2-arrestina ao GPCR, sofre un cambio conformacional que lle permite funcionar como unha prote\u00edna armaz\u00f3n para un complexo adaptador chamado AP-2, o cal \u00e1 s\u00faa vez recruta outra prote\u00edna chamada clatrina. Se hai suficiente n\u00famero de receptores na \u00e1rea local que recrutan clatrina desta maneira, agr\u00e9ganse e a membrana plasm\u00e1tica invax\u00ednase como resultado das interacci\u00f3ns entre as mol\u00e9culas de clatrina, nun proceso chamado opsonizaci\u00f3n. Unha vez que a invaxinaci\u00f3n formada se desprende no interior, a s\u00faa membrana, debido \u00e1s acci\u00f3ns doutras d\u00faas prote\u00ednas chamadas anfisina e dinamina, conv\u00e9rtese nunha ves\u00edcula endoc\u00edtica. Neste punto, as mol\u00e9culas adaptadoras e a clatrina dis\u00f3cianse, e o receptor \u00e9 levado de volta \u00e1 membrana plasm\u00e1tica ou dirixido aos lisosomas para a s\u00faa degradaci\u00f3n proteol\u00edtca.\nEn calquera momento deste proceso, as \u03b2-arrestinas poden tam\u00e9n recrutar outras prote\u00ednas, como a non receptor tirosina quinase (nRTK), ou c-SRC, as cales poden activar a ERK1/2, ou outras prote\u00edna quinases activadas por mit\u00f3xeno (MAPK) sinalizando por medio de, por exemplo, a fosforilaci\u00f3n de pequenas GTP-ases, ou por Ras, ou recrutar as prote\u00ednas da fervenza ERK directamente (\u00e9 dicir, Raf-1, MEK, ERK-1/2) e nese momento a sinalizaci\u00f3n in\u00edciase debido \u00e1 estreita proximidade de ambos. Outras dianas do c-SRC son as mol\u00e9culas dinamina implicadas na endocitose. As dinaminas polimer\u00edzanse arredor do colo dunha ves\u00edcula que se est\u00e1 a invaxinar, e a s\u00faa fosforilaci\u00f3n por parte de c-SRC proporciona a enerx\u00eda necesaria para o cambio conformacional que permite que a ves\u00edcula en invaxinaci\u00f3n se desprenda finalmente da membrana.\nRegulaci\u00f3n celular do GPCR.\nA desensibilizaci\u00f3n do receptor est\u00e1 mediada por medio dunha combinaci\u00f3n de fosforilaci\u00f3n, uni\u00f3n de \u03b2-arr, e endocitose como se describiu antes. A regulaci\u00f3n \u00e1 baixa ocorre cando o receptor endocitado est\u00e1 integrado nun endosoma que se traslada para fusionarse cun org\u00e1nulo chamado lisosoma. Como as membranas do lisosoma son ricas en bombas de prot\u00f3ns, o interior deste org\u00e1nulo ten un pH baixo (\u22484,8 comparado co pH\u22487,2 do citosol), o cal act\u00faa desnaturalizando os GPCRs. Ademais, os lisosomas conte\u00f1en moitos encimas degradativos, como proteases, as cales poden funcionar s\u00f3 a eses pHs baixos, e as\u00ed os enlaces pept\u00eddicos que unen os residuos do GPCR poden ser clivados. O feito de que un receptor dado sexa levado a un lisosoma ou non, quede detido en endosomas, ou levado de volta \u00e1 membrana plasm\u00e1tica depende de varios factores, como o tipo de receptor e a magnitude do sinal.\nA regulaci\u00f3n GPCR \u00e9 mediada adicionalmente por factores de transcrici\u00f3n de xenes. Estes factores poden incrementar ou facer decrecer a transcrici\u00f3n x\u00e9nica e as\u00ed incrementan ou dimin\u00faen a xeraci\u00f3n de novos receptores (regulaci\u00f3n \u00e1 baixa ou \u00e1 alza) que viaxan \u00e1 membrana da c\u00e9lula.\nOligomerizaci\u00f3n do receptor.\nA oligomerizaci\u00f3n do receptor acoplado \u00e1 prote\u00edna G \u00e9 un fen\u00f3meno moi estendido. Un dos exemplos mellor estudados \u00e9 o receptor GABAB metabolotr\u00f3pico. Este receptor denominado constitutivo est\u00e1 formado por heterodimerizaci\u00f3n das subunidades GABABR1 e GABABR2. A expresi\u00f3n de GABABR1 sen o GABABR2 en sistemas heter\u00f3logos causa a retenci\u00f3n da subunidade no ret\u00edculo endoplasm\u00e1tico. A expresi\u00f3n da subunidade GABABR2 soa orixina a expresi\u00f3n na superficie da subunidade, a\u00ednda que sen actividade funcional (\u00e9 dicir, o receptor non se une ao agonista e non pode iniciar a resposta despois dunha exposici\u00f3n ao agonista). A expresi\u00f3n das d\u00faas subunidades xuntas leva a que se exprese na membrana plasm\u00e1tica o receptor funcional. Demostrouse que a uni\u00f3n de GABABR2 a GABABR1 causa o enmascaramento do sinal de retenci\u00f3n dos receptores funcionais.\nOrixe e diversificaci\u00f3n da superfamilia.\nA transduci\u00f3n de sinais mediada pola superfamilia dos GPCRs rem\u00f3ntase na s\u00faa orixe \u00e1 orixe da multicelularidade. Os GPCRs de tipo mam\u00edfero enc\u00f3ntranse tam\u00e9n en fungos, e foron clasificados polo sistema de clasificaci\u00f3n GRAFS baseado en datos xen\u00e9ticos dos GPCR. A identificaci\u00f3n de membros da superfamilia no dominio dos eucariotas, e a comparaci\u00f3n dos motivos espec\u00edficos de familia, mostraron que a superfamilia dos GPCRs ten unha orixe com\u00fan. Os motivos caracter\u00edsticos indican que tres das cinco familias GRAFS, \"Rodopsina\", \"Adhesi\u00f3n\", e \"Crepitado\" (\"Frizzled\"), evolucionaron a partir de receptores de AMPc de \"Dictyostelium discoideum\" antes da separaci\u00f3n dos Opisthokonta. Posteriormente, a familia \"Secretina\" evolucionou a partir da familia \"Adhesion\" de receptores GPCR antes de que se separasen os nematodos.\n\"Dictyostelium discoideum\".\nDescubriuse recentemente un novo GPCR que cont\u00e9n un dominio de l\u00edpido quinase en \"Dictyostelium discoideum\", que regula a sensibilidade \u00e1 densidade celular."}
{"id": "277450", "revid": "22795", "url": "https://gl.wikipedia.org/wiki?curid=277450", "title": "Cidade Libre de Cracovia", "text": ""}
{"id": "277451", "revid": "27155", "url": "https://gl.wikipedia.org/wiki?curid=277451", "title": "GPCR", "text": ""}
{"id": "277452", "revid": "27155", "url": "https://gl.wikipedia.org/wiki?curid=277452", "title": "GPLR", "text": ""}
{"id": "277453", "revid": "89787", "url": "https://gl.wikipedia.org/wiki?curid=277453", "title": "Receptor orfo", "text": "Un receptor orfo \u00e9 un aparente receptor celular que ten unha estrutura similar \u00e1 doutros receptores identificados pero do que non se identificou a\u00ednda o seu ligando end\u00f3xeno. Se posteriormente se descobre un ligando para ese receptor orfo, o receptor pasa a denominarse \"orfo adoptado\".\nExemplos.\nEnc\u00f3ntranse exemplos de receptores orfos entre os receptores acoplados \u00e1 prote\u00edna G (GPCR) e na familia dos receptores nucleares. Aos receptores GPCR orfos xeralmente se lles d\u00e1 o nome \"GPR\" seguido dun n\u00famero, por exemplo GPR1.\nSe se atopa un ligando end\u00f3xeno para el, o receptor orfo \u00e9 \"adoptado\". Un exemplo \u00e9 o receptor FXR, que \u00e9 activado polos \u00e1cidos biliares. Entre os receptores orfos adoptados no grupo dos receptores nucleares est\u00e1n o receptor farnesoide X (FXR), o receptor hep\u00e1tico X (LXR), e o receptor activado polo proliferador do peroxisoma (PPAR). Outro exemplo dun sitio receptor orfo \u00e9 o sitio de uni\u00f3n do PCP no receptor NMDA, que \u00e9 un tipo de canle i\u00f3nica regulada por ligando. A droga recreativa PCP funciona un\u00edndose a ese sitio, pero non se atopou a\u00ednda o ligando end\u00f3xeno que \u00e9 espec\u00edfico dese sitio, polo que se considera un \"orfo\".\nDescubrimento.\nHistoricamente, os receptores descubr\u00edronse usando os ligandos para \"pescar\" os seus receptores. Por tanto, por definici\u00f3n, estes receptores descubertos por ese procedemento non eran orfos. Por\u00e9n, coa aparici\u00f3n de novas t\u00e9cnicas na moderna biolox\u00eda molecular como o exame de bibliotecas de ADNc, f\u00edxose posible identificar receptores relacionados entre si base\u00e1ndose na semellanza de secuencia para descubrir receptores sen co\u00f1ecer cales son os seus ligandos."}
{"id": "277456", "revid": "98629", "url": "https://gl.wikipedia.org/wiki?curid=277456", "title": "Coanoflaxelados", "text": "Os coanoflaxelados (clasificados modernamente como Choanoflagellatea) son un grupo de organismos unicelulares eucariotas flaxelados de vida libre ou coloniais considerados xeralmente como o grupo m\u00e1is emparentado cos animais. Os coanoflaxelados te\u00f1en unha morfolox\u00eda celular peculiar caracterizada por unha forma ovoide ou esf\u00e9rica e un di\u00e1metro de 3\u201310\u00a0\u00b5m cun s\u00f3 flaxelo apical rodeado por un colar de 30\u201340 microvilosidades ou \"microvilli\" (ver a figura). O movemento do flaxelo crea correntes de auga que por unha parte impulsan empuxando aos coanoflaxelados na s\u00faa nataci\u00f3n libre a trav\u00e9s da columna de auga, e ademais xeran correntes nas que atrapan bacterias e detritos contra o seu colar de \"microvilli\", onde este material alimenticio \u00e9 fagocitado. Son importantes no ciclo do carbono global nos niveis tr\u00f3ficos do mar. Ademais do seu papel ecol\u00f3xico, os coanoflaxelados son especialmente interesantes para os bi\u00f3logos evolutivos que estudan a orixe da multicelularidade en animais. Como os coanoflaxelados se consideran os parentes vivos m\u00e1is pr\u00f3ximos dos animais, serven como modelos \u00fatiles para facer a reconstruci\u00f3n do antepasado unicelular \u00faltimo do que desceden os animais.\nAspecto e crecemento.\nOs coanoflaxelados te\u00f1en un s\u00f3 flaxelo rodeado por un anel de protrusi\u00f3ns cheas de actina chamadas \"microvilli\", que forman unha coroa ou colar cil\u00edndrico ou c\u00f3nico (\"choanos\" en grego significa \"funil\"). O movemento do flaxelo impulsa auga cara ao colar, e as bacterias e detritos que van coa auga son capturados polos \"microvilli\" e inxeridos por fagocitose.\nAs correntes de auga xeradas polo flaxelo tam\u00e9n impulsan \"empux\u00e1ndoas\" \u00e1s c\u00e9lulas nadadoras libres pola auga (igual que un espermatozoide \u00e9 \"empuxado\" polo seu flaxelo), o que os diferencia da maior\u00eda dos outros flaxelados que son \"arrastrados\" polo seus flaxelos. \u00c9 dicir, nos coanoflaxelados a c\u00e9lula despr\u00e1zase cara a adiante co flaxelo por detr\u00e1s, o que fai que se clasifiquen como opistocontos.\nA organizaci\u00f3n interna dos org\u00e1nulos no citoplasma \u00e9 constante en todos eles. Te\u00f1en un corpo basal flaxelar na base do flaxelo e un segundo corpo basal non flaxelar situado en \u00e1ngulo recto con respecto \u00e1 base flaxelar. O n\u00facleo celular ocupa unha posici\u00f3n de apical a central na c\u00e9lula, e hai vac\u00faolos alimenticios situados na rexi\u00f3n basal do citoplasma. Adicionalmente, en moitos coanoflaxelados o corpo celular est\u00e1 rodeado dunha distintiva matriz extracelular ou periplasto. Estes recubrimentos celulares var\u00edan grandemente en estrutura e composici\u00f3n e util\u00edzanos os taxonomistas para facer as clasificaci\u00f3ns. Moitos coanoflaxelados constr\u00faen complexas \"casas\" con forma de cesta chamadas lorigas, utilizando varias bandas sil\u00edceas cementadas xuntas. O significado funcional do periplasto desco\u00f1\u00e9cese, pero nos organismos s\u00e9siles crese que contrib\u00fae a incrementar a adhesi\u00f3n ao substrato. Nos organismos planct\u00f3nicos espec\u00falase se o periplasto incrementa a resisitencia hidrodin\u00e1mica, contrarrestando as\u00ed a forza xerada polo flaxelo e aumentando a eficiencia na alimentaci\u00f3n.\nOs coanoflaxelados, segundo as especies, poden nadar libremente na columna de auga ou ser s\u00e9siles e vivir adheridos ao substrato directamente ou por medio do periplasto ou dun delgado pedicelo. A\u00ednda que se pensa que os coanoflaxelados son organismos estritamente de vida libre e heter\u00f3trofos, varios organismos emparentados con eles, como alg\u00fans Ichthyosporea ou Mesomycetozoa son parasitos ou pat\u00f3xenos. Os ciclos de vida dos coanoflaxelados non se co\u00f1ecen ben. Moitas especies son solitarias, pero parece que se orixinaron especies coloniais varias veces de forma independente neste grupo, e estas te\u00f1en unha fase vital de vida solitaria.\nOs coanoflaxelados crecen vexetativamente, e moitas especies experimentan fisi\u00f3n lonxitudinal; por\u00e9n, o ciclo de vida reprodutivo dos coanoflaxelados a\u00ednda ten que ser m\u00e1is estudado. Actualmente, non est\u00e1 claro se hai unha fase sexual no seu ciclo de vida e o seu nivel de ploid\u00eda non se co\u00f1ece; non obstante, o descubrimento no seu xenoma de retrotranspos\u00f3ns e de xenes clave implicados na meiose\n suxire que deben ter unha sexuallidade cr\u00edptica. Alg\u00fans coanoflaxelados poden sufrir enquistamento, o cal implica a retracci\u00f3n do flaxelo e o colar e o seu envolvemento dentro dunha parede fibrilar densa aos electr\u00f3ns. Ao transferilos a un medio fresco prod\u00faceso o exquistamento (sa\u00edda da fase de quiste), pero a\u00ednda non foi directamente observado en detalle. Un exame m\u00e1is detido do ciclo de vida dos coanoflaxelados poder\u00eda dar moita informaci\u00f3n sobre os mecanismos de formaci\u00f3n de colonias e os atributos presentes antes de que evolucionase a multicelularidade nos animais.\nClasificaci\u00f3n.\nRelaci\u00f3ns filoxen\u00e9ticas.\nOs coanoflaxelados estiveron inclu\u00eddos nas Chrysophyceae ata 1975. As reconstruci\u00f3ns filoxen\u00e9ticas moleculares recentes das relaci\u00f3ns internas dos coanoflaxelados permiten estudar a evoluci\u00f3n dos caracteres dentro do clado. Fix\u00e9ronse exames dos xenes que codifican os ARNr de 18S e 28S, a alfa tubulina, e a prote\u00edna de choque t\u00e9rmico 90 para resolver as relaci\u00f3ns internas e polaridade de caracteres dentro do grupo dos coanoflaxelados. Os catro xenes mostraron resultados similares independentemente, e as an\u00e1lises dos datos combinados xunto con secuencias doutras especies estreitamente relacionadas de animais e fungos, demostraron que os coanoflaxelados son monofil\u00e9ticos e confirmaron a s\u00faa posici\u00f3n como os parentes unicelulares vivos co\u00f1ecidos m\u00e1is pr\u00f3ximos dos animais.\nAnteriormente, os Choanoflagellida divid\u00edanse en tres familias base\u00e1ndose na composici\u00f3n e estrutura do seu periplasto, que eran: Codonosigidae, Salpingoecidae e Acanthoecidae. Alg\u00fans membros da familia Codonosigidae parec\u00eda que carec\u00edan de periplasto cando se examinaban con microscopio \u00f3ptico, pero, en realidade, poden ter unha fina cuberta externa visible s\u00f3 con microscopio electr\u00f3nico. A familia Salpingoecidae consta de especies con c\u00e9lulas encerradas nunha fina teca que \u00e9 visible con microscopio \u00f3ptico. A teca \u00e9 unha cuberta segregada composta predominantemente de celulosa ou outros polisac\u00e1ridos (Adl, et al., 2005). Hoxe sabemos que estas divisi\u00f3ns son parafil\u00e9ticas, e presentan evoluci\u00f3n converxente. A terceira familia de coanoflaxelados, os Acanthoecidae consid\u00e9ranse un grupo monofil\u00e9tico. Este clado pos\u00fae unha sinapomorfia nas c\u00e9lulas, que te\u00f1en unha loriga con forma de cesta, polo que se lles d\u00e1 o nome alternativo de \"Coanoflaxelados lorigados\". A loriga dos acanto\u00e9cidos est\u00e1 composta por unha serie de bandas costais sil\u00edceas dispostas formando un patr\u00f3n de loriga espec\u00edfico da especie.\nA \u00e1rbore dos coanoflaxelados baseada na filoxen\u00e9tica molecular div\u00eddeos en tres clados ben apoiados polos datos. Os clados 1 e 2 constan ambos os dous dunha combinaci\u00f3n de especies tradicionalmente atribu\u00eddas aos Codonosigidae e Salpingoecidae, mentres que o clado 3 comprende especies do grupo que taxonomicamente se denomina Acanthoecidae. O mapado dos trazos de caracteres nesta filoxenia indica que o \u00faltimo antepasado com\u00fan dos coanoflaxelados era un organismo mari\u00f1o cun ciclo de vida diferenciado en fase sedentaria (s\u00e9sil) e fase m\u00f3bil.\nRelaci\u00f3ns entre os coanoflaxelados e os metazoos.\nXa en 1841, o bi\u00f3logo franc\u00e9se F\u00e9lix Dujardin, que estaba interesado no evoluci\u00f3n dos protozoos, documentou as semellanzas morfol\u00f3xicas entre os coanoflaxelados e os coanocitos das esponxas e sinalou a posibilidade de que existise unha estreita relaci\u00f3n entre eles. A principios do s\u00e9culo XXI, a relaci\u00f3n hipot\u00e9tica entre coanoflaxelados e animais foi apoiada por diversas an\u00e1lises independentes de moitas secuencias non ligadas, como: ADNr de 18S, xenes nucleares que codifican prote\u00ednas, e xenomas mitocondriais (Steenkamp, et al., 2006; Burger, et al., 2003; Wainright, et al., 1993). \u00c9 especialmente importante que as comparaci\u00f3ns entre as secuencias do xenoma mitocondrial de coanoflaxelados e tres esponxas confirman a situaci\u00f3n dos coanoflaxelados como un grupo externo aos metazoos e negan a posibilidade de que os coanoflaxelados evolucionasen a partir dos metazoos (Lavrov, et al., 2005); m\u00e1is ben te\u00f1en antepasados com\u00fans. Finalmente, estudos relevantes de xenes expresados polos coanoflaxelados revelaron que os coanoflaxelados te\u00f1en xenes de adhesi\u00f3n e sinalizaci\u00f3n celular hom\u00f3logos dos de metazoos. (King, 2003) A secuenciaci\u00f3n de xenomas indica que entre os organismos vivos, os coanoflaxelados son os m\u00e1is estreitamente relacionados cos animais.\nComo os coanoflaxelados e os metazoos est\u00e1n moi estreitamente relacionados, as comparaci\u00f3ns entre os dous grupos prometen ofrecer unha panor\u00e1mica da biolox\u00eda do seu \u00faltimo antepasado com\u00fan e dos primeiros eventos da evoluci\u00f3n dos metazoos. Os coanocitos das esponxas (as cales se consideran os metazoos m\u00e1is basais) te\u00f1en a mesma estrutura b\u00e1sica que os coanoflaxelados. Tam\u00e9n se atopan c\u00e9lulas similares noutros grupos animais, como os nemertinos, o que suxire que esta era a morfolox\u00eda do seu \u00faltimo antepasado com\u00fan. O \u00faltimo antepasado com\u00fan dos animais e coanoflaxelados era unicelular, e seguramente formaba colonias simples; e ao contrario, o \u00faltimo antepasado com\u00fan de todos os animais eumetazoos era un organismo multicelular, con tecidos diferenciados e un \"plan corporal\" definido, e un desenvolvemento embrionario que inclu\u00eda a gastrulaci\u00f3n. O momento da separaci\u00f3n destas li\u00f1axes \u00e9 dif\u00edcil de establecer, pero foi probablemente a finais do Prec\u00e1mbrico, hai uns 600 mill\u00f3ns de anos.\nComportamento colonial.\nVarias especies como as do x\u00e9nero \"Proterospongia\" forman colonias simples, masas planct\u00f3nicas que lembran un acio de uvas en miniatura no cal cada c\u00e9lula da colonia \u00e9 flaxelada, ou grupos de c\u00e9lulas sobre un talo com\u00fan.\nBiomineralizaci\u00f3n de s\u00edlice.\nOs coanoflaxelados acanto\u00e9cidos, producen unha estrutura en cesta extracelular co\u00f1ecida como loriga. A loriga est\u00e1 composta de bandas costais separadas, feitas de biocompostos de s\u00edlice-prote\u00edna. Cada banda costal f\u00f3rmase na c\u00e9lula dos coanoflaxelados e \u00e9 despois segregada \u00e1 superficie celular. Nos coanoflaxelados nudiformes, a ensamblaxe da loriga ten lugar utilizando varios tent\u00e1culos unha vez que se producen suficiente n\u00famero de bandas costais para formar unha loriga completa. Nos coanoflaxelados tectiformes, as bandas costais acum\u00falanse nun conxunto debaixo do colar. Durante a divisi\u00f3n celular a nova c\u00e9lula toma estas bandas costais como parte da citocinese e ensambla a s\u00faa propia loriga utilizando s\u00f3 estas bandas previamente producidas.\nA biosilicificaci\u00f3n de coanoflaxelados require a concentraci\u00f3n de \u00e1cido sil\u00edcico dentro da c\u00e9lula. Isto \u00e9 levado a cabo polas prote\u00ednas de transporte de silicio (SIT). A an\u00e1lise de SITs de coanoflaxelados mostrou que son similares aos transportadores de silicio tipo-SIT das diatomeas e outras Stramenopiles formadoras de silicio. A familia do xene SIT mostra pouca ou ningunha homolox\u00eda con calquera outros xenes, mesmo con xenes de coanoflaxelados non sil\u00edceos ou Stramenopiles. Isto suxire que a familia dos xenes SIT evolucionou por medio dun evento de transferencia horizontal de xenes acontecida entre os acanto\u00e9cidos e os Stramenopiles. Este \u00e9 un caso salientable de transferencia horizontal de xenes entre dous grupos de eucariotas s\u00f3 relacionados moi distantemente, e proporcionou pistas da bioqu\u00edmica e as interacci\u00f3ns entre as silicio-prote\u00ednas da familia de xenes SIT.\nEcolox\u00eda.\nCo\u00f1\u00e9cense unhas 125 especies existentes de coanoflaxelados distribu\u00eddas globalmente en ambientes mari\u00f1os, de augas salobres ou doces desde o \u00c1rtico aos tr\u00f3picos, que viven en zonas pel\u00e1xicas ou bent\u00f3nicas. A\u00ednda que a maior\u00eda das mostras de coanoflaxelados rec\u00f3llense entre 0 m e 25 m de profundidade, foron tam\u00e9n recollidas ata profundidades de 300 m en augas abertas e a 100 m baixo os casquetes de xeo ant\u00e1rticos. Moitas especies crese que son cosmopolitas a escala global [por exemplo, \"Diaphanoeca grandis\" foi atopada en Norteam\u00e9rica, Europa e Australia (OBIS)], mentres que outras especies parecen estar restrinxidas a distribuci\u00f3ns rexionais. As especies de coanoflaxelados codistribu\u00eddas poden ocupar microambientes bastante diferentes, pero en xeral, os factores que infl\u00faen na distribuci\u00f3n e dispersi\u00f3n dos coanoflaxelados a\u00ednda te\u00f1en que ser esclarecidos.\nOs coanoflaxelados alim\u00e9ntanse de bacterias e serven como elo na cadea tr\u00f3fica que pon a disposici\u00f3n doutros organismos de niveis tr\u00f3ficos superiores fontes de carbono que doutra forma ser\u00edan totalmente inaccesibles. Mesmo hoxe son importantes no ciclo do carbono e na rede tr\u00f3fica microbiana.\nXenomas e transcritomas.\nSecuenci\u00e1ronse por completo os xenomas de d\u00faas especies de coanoflaxelados, e doutras d\u00faas especies public\u00e1ronse datos dos seus transcritomas.\nXenoma de \"Monosiga brevicollis\".\nO xenoma de \"Monosiga brevicollis\", de 41,6 mill\u00f3ns de pares de bases, \u00e9 similar en tama\u00f1o ao dos fungos filamentosos e outros eucariotas unicelulares de vida libre, pero \u00e9 moito m\u00e1is pequeno que os t\u00edpicos de animais. Recentemente, un estudo filoxen\u00e9tico revelou que no xenoma de \"Monosiga brevicollis\" est\u00e1n presentes varios xenes de algas. Isto pode deberse ao feito de que na historia evolutiva recente, os coanoflaxelados consum\u00edan algas como alimento por medio da fagocitose.\nXenoma de \"Salpingoeca rosetta\".\nO xenoma desta especie \u00e9 de 55 megabases. No xenoma est\u00e1n presentes xenes hom\u00f3logos para a adhesi\u00f3n celular, e o metabolismo de glicoesfingol\u00edpidos e neurop\u00e9ptidos que anteriormente s\u00f3 se co\u00f1ec\u00edan en metazoos.\nTranscritoma de \"Monosiga ovata\".\nPublicouse un conxunto de datos EST de \"Monosiga ovata\" en 2006. O principal descubrimento feito neste transcritoma foi o dominio Hoglet de coanoflaxelados, e axudou a esclarecer o papel do intercambio de dominios na evoluci\u00f3n da v\u00eda de sinalizaci\u00f3n Hedgehog.\nTranscritoma de \"Stephanoeca diplocostata\".\nEste foi o primeiro transcritoma co\u00f1ecido dun coanoflaxelado lorigado e levou ao descubrimento dos transportadores de silicio (SIT) de coanoflaxelados. Posteriormente, identific\u00e1ronse xenes similares nunha segunda especie de lorigado, \"Diaphanoeca grandis\". A an\u00e1lise destes xenes atopou que os SITs de coanoflaxelados ti\u00f1an homolox\u00eda cos transportadores de silicio de tipo SIT de diatomeas e evolucionaron por medio de transferencia horizontal de xenes."}
{"id": "277457", "revid": "27155", "url": "https://gl.wikipedia.org/wiki?curid=277457", "title": "Coanoflaxelado", "text": ""}
{"id": "277458", "revid": "27155", "url": "https://gl.wikipedia.org/wiki?curid=277458", "title": "Choanoflagellatea", "text": ""}
{"id": "277459", "revid": "27155", "url": "https://gl.wikipedia.org/wiki?curid=277459", "title": "Choanoflagellata", "text": ""}
{"id": "277464", "revid": "5132", "url": "https://gl.wikipedia.org/wiki?curid=277464", "title": "Allianz-Arena", "text": ""}
{"id": "277467", "revid": "1131", "url": "https://gl.wikipedia.org/wiki?curid=277467", "title": "Eladio Marcos Rodr\u00edguez", "text": "Eladio Marcos Rodr\u00edguez, co\u00f1ecido como Marcos da Abeleda, nado en Doade (Sober) en 1908 e finado en Ourense o 14 de xullo de 2000, foi un mestre e pintor galego.\nTraxectoria.\nOrfo aos tres meses, foi criado en Abeleda (A Teixeira) pola s\u00faa avoa materna. Un t\u00edo m\u00e9dico emigrado en Cuba envioulles cartos para que Eladio puidera estudar. Rematou o bacharelato en Ourense e marchou a Madrid onde traballou nun taller de decoraci\u00f3n e foi \u00e1 Escola de Artes e Oficios. Fixo o servizo militar en \u00c1frica e pasou un curso intensivo de Maxisterio para converterse en mestre. Foi destinado \u00e1 escola de Santa Tegra de Abeleda de Castro Caldelas. Escribiu poemas que apareceron en \"Vida Gallega\", \"La Regi\u00f3n\" e \"Faro de Vigo\". Co golpe de Estado do 18 de xullo de 1936 foi destitu\u00eddo do seu cargo. Debido \u00e1 s\u00faa experiencia militar como sarxento, en Ceuta, cham\u00e1rono para facer de instrutor de recrutas en Ourense. Despois foi destinado a Asturias, onde co\u00f1eceu a Fina Priedes, unha rapaza que acababa de sa\u00edr da cadea e coa que casou ao rematar a guerra. Con ela instalou unha academia en\nMonforte de Lemos. Foi pintor e debuxante, realizando varias exposici\u00f3n en 1945. A s\u00faa academia foi pechada por orde gobernativa en 1948. Exiliouse en Buenos Aires coa s\u00faa familia en xaneiro de 1949. Na Arxentina fixo retratos, sendo famosos o de Ux\u00edo Carr\u00e9 Aldao, do Centro Gallego, e o de Alberto Garc\u00eda Ferreiro do Centro Orensano. Retornou en 1975 e conseguiu a reincorporaci\u00f3n no ensino, sendo destinado ao Colexio P\u00fablico de Ribadavia e logo a Barbantes. Ao xubilarse instalouse en Ourense."}
{"id": "277468", "revid": "1131", "url": "https://gl.wikipedia.org/wiki?curid=277468", "title": "Accidente de Los Rodeos", "text": "O accidente de Los Rodeos foi un choque fatal entre dous Boeing 747 ocorrido o domingo 27 de marzo de 1977 na pista do Aeroporto de Los Rodeos (agora co\u00f1ecido como Aeroporto de Tenerife Norte), na illa de Tenerife. Cun total de 583 mortes, o choque \u00e9 o peor accidente da historia da aviaci\u00f3n.\nO estoupido dunha bomba no Aeroporto de Gran Canaria, e a ameaza dunha segunda bomba, causaron que moitos avi\u00f3ns fosen desviados ao Aeroporto de Los Rodeos. Entre eles estaban o voo 4805 de KLM e o voo 1736 da Pan Am, os dous avi\u00f3ns involucrados no accidente. No aeroporto, os controladores do tr\u00e1fico a\u00e9reo v\u00edronse forzados a aparcar moitos dos aparellos na pista de rodaxe bloque\u00e1ndoa. Para complicar a\u00edda m\u00e1is a situaci\u00f3n, mentres as autoridades agardaban para reabrir Gran Canaria, unha densa n\u00e9boa caeu sobre Tenerife, reducindo enormemente a visibilidade.\nCando Gran Canaria reabriu, requiriuse a \u00e1mbolos dous Boeing 747 que rodasen pola \u00fanica pista para que tomasen posici\u00f3n para engalar. A n\u00e9boa era tan densa que os avi\u00f3ns non pod\u00edan verse entre si, nin os controladores na torre pod\u00edan ver a pista e os 747 nela. Xa que o aeroporto non ti\u00f1a radar de terra, o \u00fanico xeito que ti\u00f1an os controladores de identificar a posici\u00f3n de cada aparello era a trav\u00e9s de informes de voz pola radio. Como resultado de varios malentendidos nas comunicaci\u00f3ns, o voo da KLM intentou engalar mentres o da Pan Am a\u00ednda estaba na pista. A colisi\u00f3n resultante destru\u00edu \u00e1mbolos dous avi\u00f3ns, matando aos 248 ocupantes do voo de KLM e a 335 dos 396 ocupantes do da Pan Am. Sesenta e unha persoas do avi\u00f3n estadounidense, inclu\u00eddos os pilotos e o enxe\u00f1eiro de voo, sobreviviron ao desastre.\nXa que o accidente ocorreu en territorio espa\u00f1ol, este pa\u00eds foi o responsable da s\u00faa investigaci\u00f3n. Investigadores dos Pa\u00edses Baixos e dos Estados Unidos tam\u00e9n participaron. A investigaci\u00f3n revelou que a principal causa do accidente foi que o capit\u00e1n do voo da KLM engalou sen permiso do Control de Tr\u00e1fico A\u00e9reo (CTA). A investigaci\u00f3n especificou que o capit\u00e1n non engalou intencionadamente sen o permiso; realmente cr\u00eda que ti\u00f1a autorizaci\u00f3n debido aos malentendidos entre a tripulaci\u00f3n e o CTA. Os investigadores neerlandeses puxeron un maior \u00e9nfase que os seus hom\u00f3logos espa\u00f1ois e estadounidenses, pero finalmente KLM admitiu que a s\u00faa tripulaci\u00f3n foi a responsable do accidente, e a aeroli\u00f1a compensou monetariamente os familiares das v\u00edtimas.\nO accidente tivo unha duradeira influencia na industria, particularmente na \u00e1rea de comunicaci\u00f3n. P\u00faxose unha maior \u00e9nfase no uso de fraseolox\u00eda normalizada na comunicaci\u00f3n entre os pilotos e controladores, co obxectivo de minimizar os posibles malentendidos. Como parte deses cambios, a palabra \"takeoff\" (engalaxe) foi eliminada do uso xeral, e s\u00f3 pod\u00eda dicila o CTA cando realmente autorizaba a un avi\u00f3n a engalar. Alentouse aos tripulantes menos experimentados a que desafiasen aos seus capit\u00e1ns cando cresen que algo non era correcto, e os capit\u00e1ns foron instru\u00eddos para escoitar a s\u00faa tripulaci\u00f3n e avaliar todas as decisi\u00f3ns que preocupasen aos seus compa\u00f1eiros. Este concepto estendeuse posteriormente no que hoxe \u00e9 co\u00f1ecido como \"Crew Resource Management\" (Xesti\u00f3n de Recursos da Tripulaci\u00f3n). O adestramento en CRM \u00e9 agora obrigatorio para todos os pilotos de aeroli\u00f1a.\nVoos.\nPara \u00e1mbolos dous avi\u00f3ns, Tenerife foi unha parada non planeada. O seu destino era o Aeroporto de Gran Canaria, que serv\u00eda \u00e1 cidade de Las Palmas na illa veci\u00f1a de Gran Canaria.\nO voo 1736 da Pan Am proced\u00eda do Aeroporto Internacional de Los Angeles, cunha escala no Aeroporto Internacional John F. Kennedy. A avi\u00f3n era un Boeing 747-121, con rexistro N736PA, chamado \"Clipper Victor\". Dos 380 pasaxeiros (a meirande parte xubilados, pero entre os cales hab\u00eda tam\u00e9n dous nenos), 14 embarcaran en Nova York, onde tam\u00e9n cambiou a tripulaci\u00f3n. A nova tripulaci\u00f3n estaba formada polo capit\u00e1n Victor Grubbs, o primeiro oficial Robert Bragg, e o enxe\u00f1eiro de voo George Warns; no avi\u00f3n hab\u00eda 13 tripulantes m\u00e1is. Ese mesmo avi\u00f3n foi o que realizou o primeiro voo comercial do 747 o 22 de xaneiro de 1970.\nO voo 4805 de KLM, un voo ch\u00e1rter para Holland International Travel Group, chegara do Aeroporto de \u00c1msterdam-Schiphol. O seu capit\u00e1n era Jacob Veldhuyzen van Zanten, o instrutor de voo xefe da KLM. O primeiro oficial era Klaas Meurs e o enxe\u00f1eiro de voo Willem Schreuder. O avi\u00f3n era un Boeing 747-206B, con rexistro PH-BUF, chamado \"Rijn\". O aparello ti\u00f1a 14 tripulantes e 235 pasaxeiros, inclu\u00eddos 52 nenos. A meirande parte eran neerlandeses; hab\u00eda tam\u00e9n catro alem\u00e1ns, dous australianos e dous estadounidenses. Despois de que avi\u00f3n aterrase en Tenerife, os pasaxeiros foron levados \u00e1 terminal do aeroporto. Un deles, que viv\u00eda na illa, decidiu non volver a embarcar no 747, quedando 234 pasaxeiros a bordo.\nAccidente.\nDesv\u00edo dos avi\u00f3ns a Los Rodeos.\n\u00c1mbolos dous voos foran de rutina ata a s\u00faa aproximaci\u00f3n \u00e1s illas. \u00c1s 1:15 pm, unha bomba (posta polo grupo separatista anti-franquista Fuerzas Armadas Guanches) estoupou na terminal do Aeroporto de Gran Canaria, ferindo a unha persoa. Houbo unha chamada telef\u00f3nica avisando da bomba, e pouco despois outra chamada afirmou que hab\u00eda un segundo artefacto no aeroporto. As autoridades de aviaci\u00f3n civil pecharon temporalmente as instalaci\u00f3ns despois da detonaci\u00f3n da bomba e desviou todos os voos entrantes a Los Rodeos, inclu\u00eddos os dous Boeing 747 involucrados no desastre. A tripulaci\u00f3n do Pan Am indicou que prefer\u00edan voar en c\u00edrculos nun patr\u00f3n de espera antes de ser autorizados a aterrar, pero foron desviados Los Rodeos.\nEn total, polo menos cinco grandes avi\u00f3ns foron desviados a Los Rodeos, un aeroporto rexional que non pod\u00eda acomodalos doadamente. O aeroporto ti\u00f1a s\u00f3 unha pista e unha grande de rodadura paralela a ela, ademais de pequenas que conectaban a principal de rodadura coa pista. Mentres se agardaba \u00e1 reapertura de Gran Canaria, os avi\u00f3ns desviados ocupaban tanto espazo que foron aparcados na pista de rodadura grande, polo que esta non pod\u00eda ser usada para a rodaxe. En cambio, os avi\u00f3ns que sa\u00edan deb\u00edan rodar ao longo da pista para posicionarse para a engalaxe, un procedemento co\u00f1ecido como \"backtaxi\" ou \"backtrack\".\nDespois de que a ameaza no aeroporto de Gran Canaria fose contida, as autoridades reabr\u00edrono. O avi\u00f3n da Pan Am estaba preparado para partir de Tener\u00edfe, pero o de KLM e un veh\u00edculo de abastecemento de combustible obstru\u00edan o seu acceso \u00e1 pista. O aparello da Pan Am era incapaz de manobrar ao redor do de KLM ao que estaban cargando de combusible, chegar \u00e1 pista e engalar debido a unha falta de espazo de tan s\u00f3 3,7 m. O capit\u00e1n Veldhuyzen van Zanten decidira repostar en Los Rodeos en vez de en Las Palmas, aparentemente para aforrar tempo. A repostaxe durou uns 35 minutos. Despois de rematar, os pasaxeiros regresaron a avi\u00f3n. A busca dunha familia de catro membros perdida atrasou o voo a\u00ednda m\u00e1is.\nRodaxe e preparaci\u00f3ns para a engalaxe.\nDespois das instruci\u00f3ns da torre, o avi\u00f3n de KLM foi autorizado a rodar ao longo da pista 30 e realizou un xiro de 180\u00b0 para colocar o aparello en posici\u00f3n de engalaxe. mentres o 4805 estaba facendo \"backtaxiing\" pola pista 30, os controladores ped\u00edronlle \u00e1 tripulaci\u00f3n que informase cando estivese lista de copiar a autorizaci\u00f3n do CTA. Debido a que tripulaci\u00f3n estaba realizando a lista de comprobaci\u00f3ns, a copia desta autorizaci\u00f3n postp\u00faxose ata que o avi\u00f3n estivo posicionado para a engalaxe na pista 30.\nPouco despois, o Pan Am 1736 tam\u00e9n recibiu instruci\u00f3ns para o \"backtaxi\". Ti\u00f1a que seguir ao avi\u00f3n de KLM pola mesma pista e sa\u00edr dela tomando a terceira sa\u00edda pola esquerda e ent\u00f3n usar a pista de rodaxe paralela. Inicialmente, a tripulaci\u00f3n non ti\u00f1a claro se os controladores lles dixeran a primeira ou terceira sa\u00edda. A tripulaci\u00f3n pediu aclaraci\u00f3ns e o controlador respondeu enfaticamente dicindo: \"A terceira, se\u00f1or; unha, d\u00faas, tres; terceira, a terceira\". A tripulaci\u00f3n comezou a rodar e procedeu a identificar as sa\u00eddas sen identificar usando un diagrama do aeroporto a medida que chegaban a elas.\nA tripulaci\u00f3n identificou con \u00e9xito as d\u00faas primeiras sa\u00eddas (C-1 e C-2), pero a s\u00faa discusi\u00f3n na cabina nunca indicou que visen a terceira (C-3), a cal ti\u00f1an que usar. Non hab\u00eda marcas ou sinais para identificar as sa\u00eddas e hab\u00eda unhas condici\u00f3ns de pouca visibilidade. A tripulaci\u00f3n do Pan Am parec\u00eda estar insegura da s\u00faa posici\u00f3n na pista ata a colisi\u00f3n, que ocorreu preto da intersecci\u00f3n coa cuarta sa\u00edda (C-4).\nO \u00e1ngulo da terceira sa\u00edda requir\u00eda que o avi\u00f3n realizase un xiro duns 148\u00b0, e que o levar\u00eda cara a a\u00ednda chea plataforma principal. Ao final de C-3, ti\u00f1a que facerse outro xiro de 148\u00b0, co obxectivo de continuar rodando cara o inicio da pista. A sa\u00edda requir\u00eda dous xiros de s\u00f3 35\u00b0. Un estudo levado a cabo pola Air Line Pilots Association tras o accidente conclu\u00edu que realizar o segundo xiro de 148\u00b0 no final da pista de rodaxe poder\u00eda ter sido \"unha imposibilidade pr\u00e1ctica\". Posteriores c\u00e1lculos de comportamento e probas de rodaxe cun 747 xirando nunha intersecci\u00f3n como a C-3 de Tenerife, como parte da investigaci\u00f3n neerlandesa, indicaron que era case seguro que o xiro non se puidese facer. O informe oficial das autoridades espa\u00f1olas explica que os controladores instru\u00edron ao avi\u00f3n da Pan Am para que usase a terceira sa\u00edda debido a que era a primeira que pod\u00eda tomar para chegar \u00e1 zona non obstru\u00edda da pista de rodadura paralela.\nCondici\u00f3ns meteorol\u00f3xicas en Los Rodeos.\nO aeroporto de Tenerife/Los Rodeos est\u00e1 a 633 metros sobre o nivel do mar, o que fai que o comportamento das nubes sexa distinto que o da meirande parte dos aeroportos. As nubes a 600 m sobre o nivel do mar na costa pr\u00f3xima, est\u00e1n ao nivel do chan en Los Rodeos. As nubes \u00e1 deriva de diferentes densidades causan variaci\u00f3ns moi grandes de visibilidade, dende sen trabas nun momento ata por debaixo dos m\u00ednimos no seguinte. A colisi\u00f3n tivo lugar nunha nube de alta densidade.\nA tripulaci\u00f3n do Pan Am atopouse nun contexto de visibilidade pobre e deterior\u00e1ndose case no momento no que entrou na pista. Segundo o informe da ALPA, cando o avi\u00f3n da Pan Am rodaba pola pista, a visibilidade era duns 500 m. Pouco despois esta baixou a menos de 100 m.\nMentres tanto, o avi\u00f3n da KLM a\u00ednda ti\u00f1a boa visibilidades, pero con nubes soprando pola pista cara eles. O aparello da KLM completou o seu xiro de 180\u00ba cun tempo relativamente claro e alineouse na pista 30. A segunte nube estaba a uns 900 m na pista e mov\u00e9ndose cara o avi\u00f3n a uns 12 nos.\nMalentendidos nas comunicaci\u00f3ns.\nImmediatamente despois de alinearse, o capit\u00e1n do KLM adiantou os aceleradores e o avi\u00f3n comezou a moverse. O copiloto avisou ao capit\u00e1n de que non ti\u00f1an a\u00ednda autorizaci\u00f3n do CTA, e o capit\u00e1n Veldhuyzen van Zanten respondeu, \"Seino, adiante, pregunta.\" Meurs ent\u00f3n radiou \u00e1 torre que estaban \"listos para a engalaxe\" e \"agardando pola nosa autorizaci\u00f3n do CTA\". A tripulaci\u00f3n do KLM recibiu instruci\u00f3ns que especificaban a ruta que o avi\u00f3n ti\u00f1a que seguir tras a engalaxe. As instruci\u00f3ns usaban a palabra \"takeoff\" (engalaxe), pero non inclu\u00edan unha afirmaci\u00f3n expl\u00edcita de que estaban autorizados a engalar.\nMeurs leulle a autorizaci\u00f3n de voo de volta ao controlador, completando a lectura coa afirmaci\u00f3n: \"Estamos agora na engalaxe.\" O capit\u00e1n Veldhuyzen van Zanten interrompeu ao lectura do copiloto co comentario, \"Estamos indo\".\nO controlador, que non pod\u00eda ver a pista debido \u00e1 n\u00e9boa, inicialmente contestou cun \"Ok\" (terminolox\u00eda que non \u00e9 est\u00e1ndar), o cal reforzou a mala interpretaci\u00f3n do capit\u00e1n do KLM de que estaba autorizado a engalar. O resposta do \"Ok\" do controlador \u00e1 afirmaci\u00f3n non est\u00e1ndar \"agora na engalaxe\" do copiloto debeuse probablemente a que este malinterpretou que estaban en posici\u00f3n de engalaxe e listos para comezar a rodar en canto recibisen a confirmaci\u00f3n para engalar, e non no proceso de engalaxe.\nUnha chamada de radio simult\u00e1nea da tripulaci\u00f3n do Pan Am causou interferencias mutuas na frecuencia de radio, que foi audible na cabina do KLM como un silvido de tres segundos (ou heterodino). Isto causou que a tripulaci\u00f3n do KLM non escoitase a crucial parte final da resposta da torre. A transmisi\u00f3n da tripulaci\u00f3n do Pan Am foi \"A\u00ednda estamos rodando pola pista, o clipper un sete tres seis!\". Esta mensaxe foi tam\u00e9n bloqueada pola interferencia e foi inaudible para a tripulaci\u00f3n do KLM. Calquera destas mensaxes, se fosen escoitadas na cabina do KLM, poder\u00edan alertar \u00e1 s\u00faa tripulaci\u00f3n da situaci\u00f3n e darlles tempo para abortar o intento de engalaxe.\nDebido \u00e1 n\u00e9boa, ningunha tripulaci\u00f3n foi capaz de ver o outro avi\u00f3n na pista diante s\u00faa. Ademais, ning\u00fan dos avi\u00f3ns pod\u00eda verse dende a torre de control, e o aeroporto non estaba equipado con radar de terra.\nDespois de que o avi\u00f3n da KLM iniciase a s\u00faa carreira de engalaxe, a torre instru\u00edu \u00e1 tripulaci\u00f3n de Pan Am para que informase cando a pista estivese despexada. Esta contestou: \"Ok, informaremos cando estea despexada\". Ao escoitar isto, o enxe\u00f1eiro de voo do KLM expresou a s\u00faa preocupaci\u00f3n sobre que o avi\u00f3n da Pan Am non despexara a pista pregunt\u00e1ndolle aos seus pilotos, \"Non despexou, ese Pan American?\". Veldhuyzen van Zanten enfaticamente replicou \"Oh, si\" e continuou coa engalaxe.\nColisi\u00f3n.\nSegundo as gravaci\u00f3ns de voz da cabina, o capit\u00e1n do avi\u00f3n da Pan Am dixo, \"A\u00ed est\u00e1\" cando viu as luces do KLM entre a n\u00e9boa cando o seu aparello se achegaba \u00e1 sa\u00edda C-4. Cando se comprobou claramente que o KLM estaba aproxim\u00e1ndose a velocidade de engalaxe, Grubbs exclamou, \"Maldici\u00f3n, ese fillo de puta ach\u00e9gase!\" mentres o copiloto Robert Bragg berraba, \"F\u00f3ra! F\u00f3ra! F\u00f3ra!\". A tripulaci\u00f3n do Pan Am aplicou plena potencia aos aceleradores e deu un xiro \u00e1 esquerda cara a herba nun intento de evitar a colisi\u00f3n. Nese momento o capit\u00e1n Veldhuyzen van Zanten decatouse da presenza do Pan Am diante s\u00faa na pista, o seu avi\u00f3n estaba xa mov\u00e9ndose demasiado r\u00e1pido para parar. Nun intento desesperado rotou prematuramente o seu avi\u00f3n e procurou evitar o Pan Am levant\u00e1ndose m\u00e1is, causando un \"tailstrike\" durante 20 m.\nO KLM estaba a menos de 100 m do Pan Am cando deixou o chan. Mentres o fac\u00eda, o seu tren dianteiro evitou o outro avi\u00f3n pero os motores, a parte baixa da fuselaxe e o tren traseiro golpearon a parte superior do lado dereito da fuselaxe do Pan Am a uns 140 nos (260\u00a0km/h), destrozando o centro do aparello estadounidense case directamente enriba da \u00e1. Os motores dereitos do KLM golpearon o piso superior do Pan Am xusto detr\u00e1s da cabina dos pilotos.\nO avi\u00f3n da KLM permaneceu brevemente no aire despois do choque, pero o impacto cortou o motor 1 (exterior esquerdo), causou que gran cantidade de anacos resultantes da colisi\u00f3n fosen inxeridos polo motor 2 (interior esquerdo), e danasen as \u00e1s. A tripulaci\u00f3n perdeu rapidamente o control e o 747 entrou en perda, inclinouse bruscamente e golpeou o chan a uns 150 m do punto de colisi\u00f3n, desliz\u00e1ndose outros 300 m pola pista. A carga total de combustible, a cal causara o atraso inicial, incendiouse inmediatamente.\n\u00c1mbolos dous avi\u00f3ns quedaron destru\u00eddos. Os 234 pasaxeiros e 14 membros da tripulaci\u00f3n do aparello neerland\u00e9s morreron. Pero houbo unha pasaxeira que se salvou, debido a que cando os pasaxeiros baixaron a tomar o aire antes de partir para Gran Canaria, negouse a volver a subir porque ela resid\u00eda en Tenerife. Mentres que no estadounidense faleceron 326 pasaxeiros e 9 membros da tripulaci\u00f3n, principalmente debido ao lume e os estoupidos resultantes do combustible derramado e incendiado no impacto. Os outros 56 pasaxeiros e 5 membros da tripulaci\u00f3n do avi\u00f3n da Pan Am sobreviviron, inclu\u00eddos os pilotos e o enxe\u00f1eiro de voo. A meirande parte destes sa\u00edron pola \u00e1 esquerda, o lado contrario da colisi\u00f3n, a trav\u00e9s de buratos na estrutura da fuselaxe. Os motores do Pan Am a\u00ednda estiveron funcionando a potencia de engalaxe durante uns poucos minutos tras o accidente a pesar da intenci\u00f3n do primeiro oficial de apagalos. A parte superior da cabina dos pilotos, onde se atopaban os interruptores dos motores, fora destru\u00edda na colisi\u00f3n, e todas as li\u00f1as de control estaban danadas, deixando \u00e1 tripulaci\u00f3n sen capacidade para controlar os sistemas do avi\u00f3n. Os superviventes esperaron polo rescate, pero este non chegou r\u00e1pido, xa que os bombeiros non foron inicialmente conscientes de que hab\u00eda dous avi\u00f3ns involucrados e estaban concentrados no KLM a unha certa distancia entre a densa n\u00e9boa. Finalmente, a meirande parte dos superviventes nas \u00e1s saltaron ao chan.\nInvestigaci\u00f3n.\nAo redor duns 70 investigadores de Espa\u00f1a, Pa\u00edses Baixos, Estados Unidos e as d\u00faas aeroli\u00f1as participaron na investigaci\u00f3n. Os datos amosaron que houbera malas interpretaci\u00f3ns e suposici\u00f3ns falsas. As an\u00e1lises da transcrici\u00f3n da gravadora de voces de cabina (CVR) mostraron que o piloto do KLM estaba convencido de que ti\u00f1a autorizaci\u00f3n para a engalaxe, mentres que a torre de control de Tenerife pensaba que o 747 neerland\u00e9s estaba parado ao final da pista agardando pola autorizaci\u00f3n. Semella que o copiloto do KLM no estaba tan seguro sobre a autorizaci\u00f3n como o capit\u00e1n.\nDespois da colisi\u00f3n, o primeiro oficial Robert Bragg, que era responsable de manexar as comunicaci\u00f3n de radio do Pan Am, fixo unhas declaraci\u00f3ns p\u00fablicas que entran en coflito coas transcrici\u00f3ns das voces da tripulaci\u00f3n do avi\u00f3n no CVR. No documental \"Crash of the Century\" (producido polos realizadores de \"Mayday\"), afirmou que estaba convencido de que o controlador da torre intentara que tomaran a cuarta sa\u00edda (C-4) xa que este lles entragara a mensaxe de que ti\u00f1an que tomar \"a terceira, se\u00f1or; unha, d\u00faas, tres; terceira, a terceira\" despois de que pasar C-1 (facendo a C-4 a terceira dende al\u00ed).\nCausas probables.\nA investigaci\u00f3n conclu\u00edu que a causa fundamental o accidente foi que o capit\u00e1n Veldhuyzen van Zanten engalou sen autorizaci\u00f3n. Os investigadores suxeriron que a raz\u00f3n para o seu erro poder\u00eda ser o seu desexo de marchar o antes posible para completar o seu tempo de traballo, e facelo antes de que as condici\u00f3ns meteorol\u00f3xicas empeorasen m\u00e1is.\nOutros factores importantes que contribu\u00edron ao accidente foron:\nOs seguintes factores consid\u00e9rase que contribu\u00edron pero non foron cr\u00edticos:"}
{"id": "277469", "revid": "1888", "url": "https://gl.wikipedia.org/wiki?curid=277469", "title": "Amador Mart\u00ednez Fern\u00e1ndez", "text": "Amador Mart\u00ednez Fern\u00e1ndez, co\u00f1ecido como Ram\u00f3n, nado en Vilach\u00e1 (A Pobra do Broll\u00f3n) o 14 de agosto de 1914 e finado en Par\u00eds en xaneiro de 2007, foi un sindicalista, militar e guerrilleiro galego.\nTraxectoria.\nOs seus pais rexentaban unha tenda de ultramarinos e un estanco que funcionaba tam\u00e9n como a escola da aldea. Aos 15 anos traballaba na construci\u00f3n do ferrocarril de Monforte de Lemos e afiliouse \u00e1 UGT. En 1933 sufriu persecuci\u00f3n polo seus enfrontamentos cos fascistas. \u00c1 ra\u00edz da revoluci\u00f3n de Asturias de 1934, afiliouse \u00e1s Xuventudes Comunistas. Debido a s\u00faa participaci\u00f3n nos movementos de protesta mineiros ten que pasar \u00e1 clandestinidade. En 1935 empezou o servizo militar no ex\u00e9rcito do aire en Cuatro Vientos (Madrid). En 1936 estaba no ex\u00e9rcito e permaneceu leal \u00e1 Rep\u00fablica. Ascendido a cabo foi nomeado instrutor dos ferroviarios no convento de Pr\u00edncipe de Vergara (Madrid). Pouco despois foi enviado de novo a Cuatro Vientos como instrutor da columna do tenente coronel Rubio. Ingresou no corpo de Garda de Asalto, destinado no 5\u00ba Grupo do mesmo. A causa das feridas producidas por dous tiros na cabeza, pasou un mes no hospital de Cuenca. Durante a guerra alg\u00fans dos seus familiares foron asasinados e o seu irm\u00e1n Ram\u00f3n foi capturado en 1939 pola participaci\u00f3n na guerrilla. Foi deportado a Pamplona e sentenciado a 30 anos a\u00ednda que logo cumpriu unha condena de 15.\nAo rematar a guerra pasou a Francia por Puigcerd\u00e0 e foi internado no campo de refuxiados de Sepfonds, Tarne et Garonne. Escapou do campo e pasou a formar parte da resistencia francesa. Durante estes anos pasou a s\u00faa vida entre c\u00e1rceres, campos de concentraci\u00f3n. Escapou do campo de No\u00e9 en xaneiro de 1944. Incorporouse ao maquis e rematada a Guerra Mundial, volveu \u00e1 clandestinidade traballando para o PCE. Nos anos 50 fixo de gu\u00eda nos pasos de Francia a Espa\u00f1a. Foi enviado \u00e1 Galicia a principios de 1960 baixo o nome falso de \"Ram\u00f3n\", permanecendo no pa\u00eds ata 1965 levando a cabo a reorganizaci\u00f3n do Partido Comunista. En Par\u00eds traballou na Editorial Ebro, do PCE, e formou parte do primeiro Comit\u00e9 Central do Partido Comunista de Galicia.\nRecibiu o Premio 10 de Marzo outorgado polo Sindicato Nacional de Comisi\u00f3ns Obreiras de Galicia en 1998.\nFinou en Par\u00eds en xaneiro de 2007."}
{"id": "277478", "revid": "1131", "url": "https://gl.wikipedia.org/wiki?curid=277478", "title": "Torre L\u00fagano", "text": "A Torre L\u00fagano \u00e9 un edificio residencial da cidade de Benidorm, na provincia de Alacant. Pos\u00fae 42 plantas e 158 metros de altura, sendo na actualidade o terceiro edificio m\u00e1is alto da cidade alicantina tras o edificio de vivendas Residencial In Tempo, de 200 metros de altura, e o Gran Hotel Bali, con 186 metros.\nSituada a 600 metros da Praia de Llevant de Benidorm, enc\u00f3ntrase nunha zona bastante elevada con respecto \u00e1 praia, concretamente uns 60 metros. Se a isto unimos a s\u00faa altura, o resultado \u00e9 unha vista sobre todos os edificios de Benidorm, a pesar de non ser o m\u00e1is alto.\nCaracter\u00edsticas.\nO edificio alberga 204 vivendas e foi finalizado en xu\u00f1o de 2008. A torre est\u00e1 destinada a vivendas e conta con 49 plantas (160 metros), estando as cinco inferiores incrustadas parcialmente na rocha co obxecto de asegurar a intranslacionalidade do edificio nas devanditas plantas. A estrutura foi calculada e dese\u00f1ada en formig\u00f3n armado polo Estudio de Ingenier\u00eda Florentino Regalado &amp; Asociados, sen manifestar problema de tipo ning\u00fan. A estrutura do edificio est\u00e1 proxectada con pantallas de formig\u00f3n armado de resistencia caracter\u00edsticas 40 MPa. Os forxados resolv\u00e9ronse con lousas macizas de 30 MPa planas de 28\u00a0cm de espesor e unicamente d\u00faas vigas de canto nas luces maiores co fin de minimizar as deformaci\u00f3ns diferidas do forxado en planta. A planta do edificio ten forma de punta de frecha de dimensi\u00f3ns 48 x 13, a esvelteza global var\u00eda entre 7 e 12 dependendo da base da frecha que tome. En ambos os dous sentidos, a resistencia e rixidez fronte a esforzos horizontais cons\u00e9guese mediante a interacci\u00f3n do efecto m\u00e9nsula e efecto p\u00f3rtico. Fronte a cargas verticais, os elementos portantes foron dimensionar co obxectivo de alcanzar unhas tensi\u00f3ns en servizo similares en cada un deles, de modo que as deformaci\u00f3ns verticais de primeira e segunda orde non provoquen acurtamentos diferenciais que poidan afectar aos elementos do edificio, sexan estruturais ou non. A cimentaci\u00f3n da torre solucionouse cunha lousa maciza de 2,30 m de espesor incrustada nos estratos rochosos do terreo."}
{"id": "277479", "revid": "1131", "url": "https://gl.wikipedia.org/wiki?curid=277479", "title": "Edificio Kronos", "text": "O edificio Kronos \u00e9 un edificio residencial da cidade de Benidorm, na provincia de Alacant. Alcanza unha altura de 145 metros, e conta con 41 forxados de lousas macizas, zonas com\u00fans con d\u00faas piscinas, spa, ximnasio e zonas verdes.\nSituado na zona da praia de Llevant, supera en altura a todos os edificios da devandita zona. A estrutura en formig\u00f3n armado foi calculada e dese\u00f1ada polo Estudio de Ingenier\u00eda Florentino Regalado &amp; Asociados."}
{"id": "277480", "revid": "1131", "url": "https://gl.wikipedia.org/wiki?curid=277480", "title": "Neguri Gane", "text": "O Neguri Gane \u00e9 un ra\u00f1aceos da cidade de Benidorm, na provincia de Alacant. Con 145 metros de altura e 40 plantas \u00e9 o quinto m\u00e1is alto da cidade e un dos edificios de vivendas m\u00e1is altos de Espa\u00f1a. O nome \"Neguri Gane\" (\"Alto da Cidade de Inverno\" en \u00e9uscaro) fai referencia ao barrio de Neguri do municipio bisca\u00ed\u00f1o de Getxo.\nCaracter\u00edsticas.\nO ra\u00f1aceos foi constru\u00eddo no ano 2002, o que lle deu a primeira posici\u00f3n nos ra\u00f1aceos m\u00e1is altos de Benidorm, pero isto durou tan s\u00f3 uns meses, xa que o Gran Hotel Bali foi constru\u00eddo nese mesmo ano, e mide 41 metros m\u00e1is, 186. O Neguri Gane quitoulle o posto de m\u00e1is alta de Benidorm \u00e1 Torre Levante, de 120 metros de altura e en primeira li\u00f1a de praia, que foi constru\u00edda en 1985. Ten unha piscina na planta 26. Os seus arquitectos son P\u00e9rez-Guerras Arquitectos &amp; Ingenieros e Julio P\u00e9rez Gegundez, e foi promovido polo bisca\u00ed\u00f1o Jose Ignacio de la Serna.\nA estrutura en formig\u00f3n armado, foi calculada e dese\u00f1ada polo Estudo de Enxe\u00f1ar\u00eda Florentino Regalado &amp; Asociados."}
{"id": "277481", "revid": "89787", "url": "https://gl.wikipedia.org/wiki?curid=277481", "title": "Intempo", "text": "Intempo \u00e9 un ra\u00f1aceos de 192 metros de altura e 47 plantas coroado pero inacabado situado en Benidorm (Alacant). Tr\u00e1tase do ra\u00f1aceos residencial m\u00e1is alto de Espa\u00f1a e segundo da Uni\u00f3n Europea, e o quinto edificio m\u00e1is alto de Espa\u00f1a, superado polas catro torres do CTBA de Madrid.\nA data de xu\u00f1o de 2016, o proxecto at\u00f3pase parado e o inmoble, por tanto, deshabitado, tendo rematados o 94% dos traballos. \u00c9 propiedade da promotora Olga Urbana, que se atopa en concurso de acredores. O acredor maioritario \u00e9 o Sareb, unha sociedade an\u00f3nima de xesti\u00f3n de activos procedentes da reestruturaci\u00f3n bancaria ou \u00abbanco malo\u00bb, como herdeira do cr\u00e9dito hipotecario concedido pola extinta caixa de aforros Caixa Galicia. O Sareb tentou recuperar parte do cr\u00e9dito a trav\u00e9s dunha poxa completa do inmoble, tras intentos infrutuosos por parte do promotor de lograr acordos con investidores estranxeiros. Tras recibir unha \u00fanica oferta de 47 mill\u00f3ns de euros, o Sareb exerceu o seu dereito de mellorala, ofrecendo 58,5 mill\u00f3ns. Sempre que non se resolvan os problemas xudiciais a ra\u00edz do concurso da sociedade promotora, o Sareb non poder\u00e1 adxudicarse o inmoble.\nO seu dese\u00f1o correu a cargo do estudo de arquitectura alacantino P\u00e9rez-Guerras. Os planos do edificio foron presentados en 2006 e as obras inici\u00e1ronse en 2007. Naquel ent\u00f3n Espa\u00f1a atop\u00e1base inmersa nunha burbulla inmobiliaria e a s\u00faa finalizaci\u00f3n estaba prevista para mediados de 2010, pero debido ao estalido da crise e \u00e1 aparici\u00f3n de numerosos problemas, tanto de \u00edndole financeiro como t\u00e9cnico, esta postergouse varios anos. As\u00ed mesmo, varios aspectos do dese\u00f1o inicial sufriron diversas modificaci\u00f3ns, debido \u00e1 falta de previsi\u00f3n, aos elementos innovadores da estrutura e \u00e1 complexidade da obra. A estrutura coroouse en marzo de 2012. O ra\u00f1aceos destaca pola s\u00faa peculiar configuraci\u00f3n xeom\u00e9trica consistente en d\u00faas torres rectas paralelas, que se atopan unidas entre si mediante un cono invertido de base el\u00edptica a 150 metros de altura. A estrutura presenta como caracter\u00edstica fundamental a s\u00faa moi elevada esvelteza.\nLocalizaci\u00f3n.\nO edificio sit\u00faase na Avenida de Colombia na partida Murtal, zona denominada coloquialmente e normalmente V\u00eda Parque. Est\u00e1 situado a unha altura de 35 metros sobre o nivel do mar e a uns 500 metros de distancia en li\u00f1a recta da praia de Ponent, unha zona cunha menor densidade residencial que a praia de Llevant. O sitio que ocupa o Intempo forma parte do plan de urbanismo aprobado na d\u00e9cada de 1950.\nDese\u00f1o e arquitectura.\nO edificio, que alberga un total de 269 vivendas, componse de tres plantas de sotos m\u00e1is 52 plantas (inclu\u00edndo cinco plantas t\u00e9cnicas) en d\u00faas torres rectas -separadas entre si 20 metros- de 180 metros de altura sobre rasante, de per\u00edmetro 24,15 por 16,7m (403,3\u00a0m\u00b2 de \u00e1rea). As torres est\u00e1n conectadas tanto nos tres primeiros forxados (sotos) como nos nove \u00faltimos (pisos 37 a 45) mediante un cono de base el\u00edptica de v\u00e9rtice inferior de 30 metros de altura. Esta peculiar xeometr\u00eda na parte superior obriga a que as plantas de ambas as torres vaian diminu\u00edndo a s\u00faa superficie en altura, a medida que as plantas do cono aumentan a s\u00faa.\nA estrutura das torres est\u00e1 realizada en formig\u00f3n armado, quedando as paredes laterais en formig\u00f3n visto, s\u00f3 interrompido por unha pequena xanela en cada planta para a ventilaci\u00f3n dos cuartos de ba\u00f1o. A fachada dianteira est\u00e1 realizada nun muro cortina descontinuo de cristal con tonalidades douradas. A fachada foi sometida a probas de t\u00fanel de vento mediante unha maqueta a escala e tivo un bo comportamento, observ\u00e1ndose que o cono actuaba favorablemente succionando o vento.\nA parcela sobre a que se asenta o edificio \u00e9 de 12\u00a0879 m\u00b2, das cales o edificio Intempo ocupa 6442\u00a0m\u00b2. A superficie total constru\u00edda \u00e9 de 36\u00a0223 m\u00b2. A estrutura dos bloques conta con 90 toneladas de aceiro laminado e 2200 toneladas de aceiro corrugado. O formig\u00f3n empregado nas torres ascende a 23\u00a0037 metros c\u00fabicos e os forxados ocupan unha superficie de 43\u00a0000\u00a0m\u00b2. O formig\u00f3n empregado \u00e9 capaz de soportar un m\u00e1ximo de 50\u00a0MPa na cimentaci\u00f3n, nas pantallas e os soportes ata o forxado 15, que se ve reducido nos forxados de plantas superiores a 40\u00a0Mpa ou 30\u00a0Mpa. Debido \u00e1 elevada relaci\u00f3n de esvelteza do edificio, a configuraci\u00f3n das vivendas en planta e a escasa entidade dos n\u00facleos de comunicaci\u00f3n vertical, a rixidez ou indeformabilidade do conxunto v\u00e9n explicada tanto polo efecto m\u00e9nsula (pantallas laterais) como o efecto p\u00f3rtico, desenvolvido a trav\u00e9s dos forxados, as\u00ed como polos cintos de rixidez que se atopan nas catro plantas t\u00e9cnicas superiores. Segundo datos do estudo realizado por Florentino &amp; Regalado, o efecto m\u00e9nsula contrib\u00fae \u00e1 solidez da estrutura nun 50 %, o efecto p\u00f3rtico nun 37 % e, por \u00faltimo, os cintos de rixidez nun 13 %.\nDiferenzas cos dese\u00f1os preliminares.\nSegundo as recreaci\u00f3ns iniciais do edificio, na fachada dianteira \u00edase a instalar un muro cortina continuo (ser\u00eda o primeiro edificio en Benidorm con esta caracter\u00edstica), pero finalmente desbotouse esta idea e instal\u00e1ronse varandas de cristal transparente nas terrazas para deixalas abertas. As\u00ed mesmo, o cono \u00eda ser unha pir\u00e1mide lisa e circular, pero finalmente adoptou unha configuraci\u00f3n graduada. Respecto dos ascensores, a idea inicial do arquitecto era a de colocar un modelo que non requirise cuarto de m\u00e1quinas, algo habitual en edificios de 20 plantas, pero inviable para este ra\u00f1aceos. Dita deficiencia, que foi advertida pola empresa construtora Kono, foi emendada mediante a realizaci\u00f3n dun forxado adicional -o n\u00famero 56- consistente en d\u00faas pequenas casetas a ambos os dous lados para inclu\u00edr a sala de m\u00e1quinas dos ascensores, que non ve\u00f1en no proxecto orixinal ou nas imaxes promocionais da promotora. \nInstalaci\u00f3ns.\nA partir da planta 38, as caracter\u00edsticas da vivenda ser\u00e1n adaptables \u00e1s necesidades do propietario. No seu exterior, contar\u00e1 con d\u00faas piscinas -unha semiol\u00edmpica e outra infantil-, zonas de axardinamento e recreo, solario e instalaci\u00f3ns deportivas con spa, ximnasio e sauna. O edificio disp\u00f3n de tres plantas de soto destinadas a un total 389 prazas de aparcadoiro as\u00ed como rochos e cabinas.\nO lixeiro desnivel que presenta a entrada s\u00e1lvase mediante unha escalinata, cunha fileira de palmeiras a cada lado, e un pequeno ascensor panor\u00e1mico. As vivendas do edificio son accesibles por un total de seis ascensores, tres por torre (dous normais e un montacargas). Os elevadores son capaces de subir desde o terceiro soto ao piso 45.\u00ba en 55 segundos. As \u00faltimas d\u00faas plantas, unidas formando dous d\u00faplex, incluir\u00e1n catro ascensores particulares. En total, o edificio conta cun total de once ascensores.\nRumor desmentido sobre a falta de ascensores.\nEn agosto de 2013 a edici\u00f3n estadounidense do blog Gizmodo publicou a nova falsa de que os arquitectos do edificio non tiveran en conta o oco para os ascensores. A nova foi seguidamente publicada en numerosos medios, tanto nacionais coma internacionais. A orixe do malentendido ten lugar nunha noticia do xornal espa\u00f1ol \"El Pa\u00eds\" do 20 de xullo de 2013, que trata sobre a construci\u00f3n do Intempo, infestada de problemas empresariais, econ\u00f3micos e mesmo accidentes, coa crise do sector inmobiliario espa\u00f1ol como pano de fondo. As\u00ed mesmo, a noticia sinalaba que \u00abnon se tivo en conta o oco do ascensor\u00bb, facendo referencia ao espazo que cont\u00e9n a maquinaria dos elevadores. Esta frase foi a que desencadeou todo.\nO primeiro medio en p\u00f3r en d\u00fabida a veracidade da noticia foi o blog de tecnolox\u00eda Microsiervos, achegando, entre outras probas, ligaz\u00f3ns aos planos do edificio que mostraban claramente o oco dos dous ascensores e o montacargas para cada torre, ou mesmo as fotos da enorme botoneira do ascensor atopadas no blog dun xornalista que subiu ao alto do edificio. O rumor foi rapidamente desmentido por parte dos responsables do proxecto, v\u00eda Twitter e radio local, e mesmo polo Sareb.\nHistoria.\nA construci\u00f3n do proxecto estivo acompa\u00f1ada de numerosos contratempos, que ocasionaron que a data de inauguraci\u00f3n, prevista inicialmente para mediados de 2010 e cun prazo de duraci\u00f3n das obras de 40 meses, tivese que ser posposta varias veces. O proxecto foi presentado o 19 de xaneiro de 2006, e as obras de construci\u00f3n arrincaron o 2 de maio de 2007.\nOrixe do dese\u00f1o.\nO edificio foi dese\u00f1ado polo estudo de arquitectura alacantino P\u00e9rez-Guerras, coa colaboraci\u00f3n do estudo benidormense Olcina &amp; Rad\u00faan Arquitectos, e a estrutura de formig\u00f3n por Florentino Regalado &amp; Asociados.\nAlgunhas fontes, cando se presentaron os dese\u00f1os iniciais, viron no dese\u00f1o unha homenaxe \u00e1s v\u00edtimas dos atentados do 11 de marzo de 2004, co\u00f1ecidos polo numer\u00f3nimo 11-M, ao poder interpretarse as torres como dous uns enfrontados formando a letra 'M'. O arquitecto explicou que non era a s\u00faa intenci\u00f3n realizar unha homenaxe, pero que non lle \u00abdesgusta nada a idea\u00bb. Ao que engadiu que cando dese\u00f1ou Intempo \u00abpasara pouco desde o atentado e t\u00ed\u00f1ao moi patente porque me presentei a un concurso para constru\u00edr un monumento na mesma zona do atentado, pero s\u00f3 me deron o acc\u00e9sit\u00bb. En efecto, a finais de 2004, poucos meses despois de que os atentados tivesen lugar, o estudo de arquitectura P\u00e9rez-Guerras recibiu un acc\u00e9sit de 6000 euros no concurso para dese\u00f1ar o monumento homenaxe \u00e1s v\u00edtimas do 11-M situado en fronte da estaci\u00f3n de Atocha.\nFinanciamento.\nO promotor do inmoble \u00e9 Olga Urbana SL, sociedade fundada por tres persoas f\u00edsicas en 2004 cun capital social inicial de tan s\u00f3 3.100 euros. En 2005, Caixa Galicia concedeulle un pr\u00e9stamo de 93 mill\u00f3ns de euros para a construci\u00f3n, garantido por hipoteca inmobiliaria. Posteriormente s\u00f3ubose que os socios promotores achegaron un total de sete mill\u00f3ns de euros. Aquel ano Caixa Galicia pechou o exercicio cun beneficio de 212,3 mill\u00f3ns de euros -case o dobre que en 2004- e destinou a investimento crediticio case 20\u00a0000 mill\u00f3ns de euros, un 35% m\u00e1is que o ano anterior.\nDebido \u00e1 quebra de Caixa Galicia, o cr\u00e9dito hipotecario, que ascend\u00eda a 92 mill\u00f3ns de euros, foi asumido primeiro por Nova Caixa Galicia, e finalmente en decembro de 2012, o Sareb (acr\u00f3nimo de Sociedade de Xesti\u00f3n de Activos procedentes da Reestruturaci\u00f3n Bancaria), co\u00f1ecido polo seu alcume de \u00abbanco malo\u00bb, f\u00edxose cargo da mesma a trav\u00e9s da participaci\u00f3n duns 52 mill\u00f3ns de euros, soportando unha quita dun 50%, sen ter en conta o posterior suplemento que aplicou \u00e1 d\u00e9beda de 11 mill\u00f3ns de euros. Cabe mencionar que o 55% do capital do Sareb \u00e9 privado, mentres que o 45% restante est\u00e1 en mans do Fondo de Reestruturaci\u00f3n Ordenada Bancaria (FROB).\nConstruci\u00f3n.\nOlga Urbana adquiriu os terreos sobre os que se levantar\u00eda o ra\u00f1aceos a Aurelio Gonz\u00e1lez Villarejo en 2005 por 54,3 mill\u00f3ns de euros, segundo consta en escritura p\u00fablica. Algunhas fontes afirmaron que os custos asociados ao proxecto foran estimados inicialmente entre 45 e 50 mill\u00f3ns de euros, con todo en realidade cando se presentou o proxecto en 2005 cifr\u00e1ronse en 96 mill\u00f3ns de euros.\nEn febreiro de 2007 comezaron as obras de adecuaci\u00f3n de terreos para a cimentaci\u00f3n, consistentes na realizaci\u00f3n de escavaci\u00f3ns e erecci\u00f3n de muros de contenci\u00f3n para evitar o corremento de terras. Entre xullo de 2007 e marzo de 2008 realiz\u00e1ronse os tres sotos destinados a prazas de aparcadoiro, deixando un oco central onde ir\u00edan as torres. Na zona dos garaxes, separada do corpo das torres, empreg\u00e1ronse forxados reticulares de cubetas recuperables de 35\u00a0cm de lado (serven para alixeirar peso e permitir maior luz entre alicerces) e placas macizas do mesmo espesor naqueles lugares que fosen soportar o enchido de terra.\nO edificio as\u00e9ntase sobre un estrato de margas alteradas de 9 metros de espesor, medidos a partir do terceiro soto. Ditas margas foron abondo para soportar as cargas da zona de garaxes, que foron resoltas con zapatas illadas, con todo non eran capaces de atender \u00e1s solicitaci\u00f3ns esixidas polas torres. \u00c9 por iso que se optou por unha cimentaci\u00f3n baseada na instalaci\u00f3n dun total de 144 estacas de 1500\u00a0mm de di\u00e1metro de 12 metros de profundidade ata lograr 1 metro de empotramento na rocha calcaria sa, unidos entre si mediante unha placa-encepado de 2,5 metros de canto. O armado da placa-encepado tivo lugar en setembro de 2008, deix\u00e1ndose un oco para o foso do ascensor. A pilotaxe foi realizada de maneira simult\u00e1nea \u00e1 realizaci\u00f3n dos sotos de garaxes entre novembro de 2007 e abril de 2008.\nO 30 de setembro se vert\u00e9ronse m\u00e1is de 4000 metros c\u00fabicos de formig\u00f3n na placa de cimentaci\u00f3n dun dos dous bloques, para cubrir case 744\u00a0000 quilos de aceiro. Foron utilizadas d\u00faas bombas, m\u00e1is unha terceira en reserva, e cada 5 minutos vert\u00edase un cami\u00f3n formigoneira nun proceso que durou dezaoito horas. De xu\u00f1o a novembro de 2009 realiz\u00e1ronse as primeiras once plantas (ata o forxado 17), mediante un sistema de encofrado trepante. Desde marzo de 2010 ata abril de 2011 complet\u00e1ronse as restantes (ata o forxado 47).\nEn xullo de 2011 tivo lugar a uni\u00f3n dos dous edificios, que se realizou en d\u00faas fases. En primeiro lugar, instalouse un beiril de 5,5 metros no forxado 46 a 143,5 metros de altura a ambos os dous lados da torre, que requiriu a construci\u00f3n de plataformas met\u00e1licas auxiliares no forxado inmediatamente inferior. Este beiril permitiu ter unha base sobre a cal sustentar o forxado inferior do cono. En segundo lugar, instal\u00e1ronse d\u00faas armaz\u00f3ns de cubertas met\u00e1licas paralelas de 20 metros de luz por 8 de canto (d\u00faas plantas) e 110 toneladas de peso apoiadas en cada torre. Debido \u00e1 s\u00faa tonelaxe, as armaz\u00f3ns de cuberta sold\u00e1ronse en superficie e foron posteriormente izadas. Constit\u00faen a base do cono sobre a cal se alzan as plantas superiores. Optouse por unha armaz\u00f3n de cuberta met\u00e1lica e forxado reticular co obxectivo de alixeirar peso. A estrutura do cono presenta alicerces apeados de dous tipos, uns rectos e outros que seguen a xeratriz do cono, encargados de sustentar o peso dos forxados.\nO cono invertido situado na parte central do edificio completouse en xu\u00f1o de 2012 e finalmente o 15 de xullo de 2012 tivo lugar a cerimonia de posta de bandeira unha vez se completou a estrutura, cun atraso de dez meses sobre a data prevista de setembro de 2011. Os dous guindastres duns 200 metros foron retirados en xu\u00f1o de 2014.\nQuebra da empresa construtora.\nEn xullo de 2009, debido \u00e1 crise financeira, a empresa responsable da construci\u00f3n, Estruturas Aliben, presentou un Expediente de Regulaci\u00f3n de Emprego (ERE) temporal que afectou a noventa e nove dos seus cen empregados, para posteriormente declararse en concurso e finalmente foi liquidada, polo que as obras quedaron suspendidas durante meses. Estruturas Aliben, subcontratada pola mercantil madrile\u00f1a Construci\u00f3ns Rayet, foi contratada por esixencias da caixa galega. Posteriormente decidiron resolver o contrato o que implicou desembolsar unha indemnizaci\u00f3n de 600\u00a0000 euros.\nEn marzo de 2010 constitu\u00eduse unha nova empresa, Kono Estruturas con sede social en Benidorm, e as obras de construci\u00f3n renov\u00e1ronse a partir da planta 11.\u00aa (forxado 17). Dita empresa comprometeuse a realizar as obras en dezaoito meses. En abril de 2011, cando o edificio xa contaba con 46 plantas, a\u00ednda non se dispu\u00f1a dos planos da 47.\nO 24 de xu\u00f1o de 2011, trece traballadores resultaron feridos debido \u00e1 ca\u00edda dun montacargas desde o d\u00e9cimo piso, sen lamentar maiores consecuencias debido a que se activou o sistema de freado de emerxencia a tempo. O montacargas fora revisado pola ma\u00f1\u00e1 por varios t\u00e9cnicos e estivera funcionando sen problemas ao longo da xornada.\nDimisi\u00f3n dos arquitectos.\nEn xu\u00f1o de 2013, os estudos de arquitectura encargados da xesti\u00f3n da construci\u00f3n, P\u00e9rez-Guerras Enxe\u00f1eiros e Arquitectos Asociados SL e Olcina y Raduan Arquitectos SL, retir\u00e1ronse do proxecto, cando a\u00ednda quedaba pendente aproximadamente un 20 % deste. Segundo fontes municipais e da promotora (os arquitectos neg\u00e1ronse a ofrecer declaraci\u00f3ns), a s\u00faa renuncia vi\u00f1a causada pola perda da relaci\u00f3n de confianza necesaria entre o cliente e o arquitecto despois de que o Sareb impuxese \u00e1 promotora o control econ\u00f3mico do proxecto a unha empresa externa de xesti\u00f3n de proxectos chamada Suasor. Criticaron que as decisi\u00f3ns de Suasor estaban guiadas por consideraci\u00f3ns econ\u00f3micas e consideraban que a seguridade estrutural, a calidade e o futuro mantemento do edificio xa non \u00edan estar garantidos, as\u00ed como que xa non se \u00edan poder aplicar os altos est\u00e1ndares de dese\u00f1o orixinal. A empresa Suasor obtivo polos seus servizos unha cota fixa mensual dunha porcentaxe dos aforros realizados. Dita empresa negouse a abonar a Kono Estruturas, encargada de erixir a estrutura do Intempo, pagos debidos por m\u00e1is dun mill\u00f3n de euros, en concepto de materiais, man de obra e certificaci\u00f3ns, e Kono viuse obrigada a cesar as s\u00faas actividades. En sinal de protesta, a construtora Kono presentou en 2015 un avance dun documental no cal se relatan a modo de denuncia todas as deficiencias que o proxecto experimentou durante a s\u00faa construci\u00f3n. A mercantil Kono denunciou que eran frecuentes os atrasos nos pagos aos traballadores ou paralizaci\u00f3ns dos cobros se os traballadores non domiciliaban a s\u00faa n\u00f3mina na entidade prestamista, as\u00ed mesmo tiveron que adiantar di\u00f1eiro para adquirir os materiais necesarios para conclu\u00edr as obras.\nO estudo que se encargou do 17% restante foi Pablo Moreno Arquitectos Asociados, segundo consta na comunicaci\u00f3n do Colexio Territorial de Arquitectos de Alacant ao Concello de Benidorm. En agosto de 2013, nun comunicado oficial dos arquitectos do proxecto, reco\u00f1eceron que o proxecto era inviable economicamente desde o principio. As\u00ed mesmo segundo o director facultativo da obra, Roberto P\u00e9rez-Guerras, o 3 de xullo asinouse a liquidaci\u00f3n a Kono e cesou as\u00ed a relaci\u00f3n entre ambas as empresas, reiterando que non hab\u00eda ningunha d\u00e9beda con esa empresa. Finalmente, o arquitecto aclarar\u00eda que a variaci\u00f3n de forxados das casetas debeuse ao cambio de provedor dos ascensores. Afirmou que \u00ab\u00e9 obvio que ao cambiar de provedor, substitu\u00edndo Orona ascensores pola internacional e prestixiosa KONE, houbese un cambio m\u00ednimo de elevaci\u00f3n de forxados\u00bb, e lamentaron que o Intempo \u00abnon puidese finalizarse nas condici\u00f3ns inicialmente aprobadas\u00bb. En agosto de 2013, segundo afirman os promotores, completouse o 94% da obra.\nA mediados de 2013, grupos de investimento de Rusia, Emiratos \u00c1rabes e Sri Lanka mostraron o seu interese en adquirir participaci\u00f3ns sociais de Olga Urbana. En 2014, afirmouse que Trinitario Casanova, dono de Grupo Hispania, iniciara negociaci\u00f3ns para adquirir o edificio. En setembro de 2015, un investidor saudita mostrou interese por adquirir o edificio. En paralelo, Roberto P\u00e9rez-Guerras, dese\u00f1ador do Intempo, aseguraba iniciar conversaci\u00f3ns con m\u00e1is de quince posibles compradores, tanto espa\u00f1ois como do estranxeiro. Con todo, a realidade foi que as negociaci\u00f3ns quedaron a expensas do Sareb, lev\u00e1ndose no m\u00e1is estrito segredo.\nConcurso de Olga Urbana.\nEn 2012, o socio maioritario de Olga Urbana, Jos\u00e9 Ignacio de la Serna de la Garma, foi demandado por presunta estafa e apropiaci\u00f3n indebida por un comprador que entregou achegas a conta por valor de 80\u00a0000 euros coa garant\u00eda por parte da promotora de que estas entregas estaban avaladas por unha entidade financeira. Por raz\u00f3ns similares, a promotora tam\u00e9n foi demandada por tres compradores que entregaron di\u00f1eiro a conta en concepto de sinal. Ao non ser entregados os pisos, esixiron a devoluci\u00f3n dos avais, que non foron devoltos. En abril de 2014 houbo unha vista \u00e1 que non acudiu De la Serna pero si outro dos tres promotores, Ignacio Boronat, que reco\u00f1eceu ante o xu\u00edz que os avais bancarios non exist\u00edan e que o di\u00f1eiro achegado polos compradores destinouse \u00e1 construci\u00f3n do edificio. Debido a que De la Serna non acudiu \u00e1 citaci\u00f3n, un xulgado de Benidorm ordenou a s\u00faa detenci\u00f3n, para que declarase en calidade de imputado. En febreiro de 2015, tras unha longa batalla contra o cancro, De la Serna faleceu sen ver o seu maior proxecto conclu\u00eddo. Ademais do Intempo, promoveu varias obras na zona, como o Neguri Gane, ra\u00f1aceos de 145 metros tam\u00e9n en Benidorm e terminado en 2002. En outubro de 2015, unha sentenza declarou nulas as cl\u00e1usulas establecidas por Caixa Galicia limitando a cont\u00eda do aval, facendo responsable a Abanca como a s\u00faa sucesora.\nO 6 de novembro de 2014, o Sareb solicitou ante o Xulgado Provincial de Alacant que Olga Urbana fose posta en concurso necesario. Xa en 2008, \u00faltima data en que presentou contas anuais, a promotora acumulaba unhas perdas de 4,06 mill\u00f3ns de euros e unha d\u00e9beda coa banca de 62,75 mill\u00f3ns. O Sareb tomou esta decisi\u00f3n ante a situaci\u00f3n de insolvencia da citada compa\u00f1\u00eda, o que se puxo de manifesto pola s\u00faa falta de pagamentos xeneralizada e pola s\u00faa incapacidade de facer fronte cos seus propios medios \u00e1 construci\u00f3n do edificio Intempo. Finalmente, o 26 de novembro de 2014, a promotora Olga Urbana SL solicitou o concurso de acredores de forma oficial, segundo consta no \"Bolet\u00edn Oficial do Estado\". e o BORME Iso significou que lles foron suspendidas as facultades de administraci\u00f3n e disposici\u00f3n e nomeouse como administradora concursal \u00e1 avogada Antonia Magdaleno Carmona, pertencente ao despacho de avogados que xestionou as liquidaci\u00f3ns de Martinsa-Fadesa, entre outros. Nunha comunicaci\u00f3n oficial deu un mes de prazo para que lle fosen comunicadas as d\u00e9bedas en base \u00e1 Lei Concursal. Do estudo da contabilidade, a administraci\u00f3n concursal sinalou que a promotora deb\u00eda 136 mill\u00f3ns, 42 m\u00e1is do que valen os seus activos, que ademais do Intempo incl\u00fae a promoci\u00f3n Edimar IX, valorada en 3,3 mill\u00f3ns.\nA data de 28 de marzo de 2015, a administraci\u00f3n concursal sinalou que a\u00ednda non reclamaran as d\u00e9bedas un total de 77 compradores que adiantaron di\u00f1eiro para a compra de vivendas do Intempo, que a mercantil contaba con once contas correntes en catro entidades bancarias, todas elas con saldo cero, e que a colaboraci\u00f3n por parte da concursada fora nula. Ademais, sospeit\u00e1base \u00abse os 130 mill\u00f3ns de euros de financiamento que recibiu Olga Urbana destin\u00e1ronse por completo \u00e1 construci\u00f3n do edificio ou se puido desviarse unha parte a outros fins\u00bb. En palabras de Magdaleno, \u00aba sociedade nin compareceu no concurso, as oficinas sociais non existen e a \u00fanica documentaci\u00f3n \u00e1 que tiven acceso \u00e9 a que puiden conseguir nunha caseta de vendas e pouco m\u00e1is. Se lle engades o peche do Rexistro mercantil por non presentaci\u00f3n das contas desde hai anos, xa che d\u00e1 indicios de como foi xestionada\u00bb.\nO maior acredor de Olga Urbana \u00e9 o Sareb, con 108 mill\u00f3ns de euros, dos que 82 mill\u00f3ns est\u00e1n cualificados con privilexio especial por raz\u00f3n de hipoteca inmobiliaria e 7,6 mill\u00f3ns corresponden a xuros. Tam\u00e9n figuran como acredores SabadellCAM, con 6,8 mill\u00f3ns, e Abanca (sucesora de NCG), con 4,1 mill\u00f3ns. O resto de acredores son, na s\u00faa maior\u00eda, empresas que traballaron na edificaci\u00f3n do ra\u00f1aceos e compradores de vivendas que adiantaron pagos, entre eles cidad\u00e1ns tanto espa\u00f1ois como estranxeiros. Ao arquitecto do edificio, Roberto P\u00e9rez-Guerras, tam\u00e9n se lle deben 120\u00a0000 euros en concepto de honorarios. Estruturas Kono demandou \u00f3 Sareb solicitando ao xu\u00edz do concurso de Olga Urbana que convertese os cr\u00e9ditos privilexiados do Sareb en cr\u00e9ditos subordinados, sostendo que en realidade o Sareb actuou como administrador de feito da empresa concursada, argumentando que desde un principio tanto a entidade financeira como o Sareb impuxeron condici\u00f3ns vinculantes. Deste xeito, o resto de acredores poder\u00eda acceder a parte dos recursos que se lograr\u00edan da venda do Intempo. De non ser as\u00ed, a totalidade do obtido polo edificio nunha eventual venda (ou poxa) pasar\u00eda a engrosar as arcas da sociedade semip\u00fablica, deixando sen cobrar mesmo \u00e1 administraci\u00f3n concursal.\nPoxa.\nO inmoble ten rematada a s\u00faa estrutura e os seus cerramentos, as\u00ed como as instalaci\u00f3ns el\u00e9ctricas e de saneamento, pero falta que se rematen alg\u00fans detalles como a urbanizaci\u00f3n exterior (xard\u00edns e piscina), a tabiquer\u00eda interior ou o azulexado nalgunhas plantas. A data de maio de 2016, o proxecto atop\u00e1base parado por falta de fondos, e os seus pisos, deshabitados.\nEn abril de 2014, o Sareb decidiu non executar a hipoteca que pesa sobre o Intempo, a pesar de que contractualmente poder\u00eda facelo. O 31 de xaneiro dese ano venceu o prazo que Olga Urbana ti\u00f1a para devolver o pr\u00e9stamo. Naquel ent\u00f3n, a intenci\u00f3n inicial do Sareb era conclu\u00edr o edificio, e chegou a investir 11 mill\u00f3ns de euros para tal fin. A promotora presentou un estudo de custos a mediados de 2014 para terminar a \u00faltima fase de urbanizaci\u00f3n, cifrados en tres mill\u00f3ns de euros. Xa en abril de 2014 contempl\u00e1base como \u00fanica soluci\u00f3n para cancelar o cr\u00e9dito hipotecario a venda do edificio completo a un grupo investidor, sen que fose posible a compra de vivendas soltas por particulares. Con respecto a aqueles compradores que desembolsasen un capital ao comezo do proxecto, non se prev\u00e9 que poidan quedar co piso.\nFinalmente, o 4 de decembro de 2015, o Sareb decidiu que o edificio \u00eda ser posto en poxa p\u00fablica sen prezo de sa\u00edda. Xustificouse a decisi\u00f3n da s\u00faa venda na s\u00faa totalidade, e non por unidades soltas ou vivendas, ao non estar as obras acabadas de todo. No auto de aprobaci\u00f3n do plan proposto pola administraci\u00f3n concursal contemplouse a posibilidade da daci\u00f3n en pago para o edificio aos acredores denominados \u00abprivilexiados\u00bb no caso de falta de ofertas ou de que estas fosen inferiores ao importe debido eses acredores. Os interesados tiveron que adiantar o 1% do valor do inmoble mediante consignaci\u00f3n ou aval bancario. Un mes despois da aprobaci\u00f3n do plan, o 4 de xaneiro, arrincou o prazo para presentar propostas de tres meses prorrogables a outros tres. En caso de recibir ofertas por importe inferior ao privilexio, conceder\u00edase un prazo de dez d\u00edas h\u00e1biles aos acredores con privilexio especial -o Sareb, principalmente- para que melloren a oferta; e en caso de non recibir ofertas, conceder\u00edase as\u00ed mesmo un prazo de dez d\u00edas h\u00e1biles aos acredores privilexiados para a adxudicaci\u00f3n do ben en pago da d\u00e9beda.\nO seu valor de mercado ascende a aproximadamente 92 mill\u00f3ns de euros, e os pisos do edificio te\u00f1en un prezo que, segundo tasaci\u00f3n efectuada por UVE Valoraciones, oscilar\u00eda entre os 190\u00a0990,8 euros e os 1,6 mill\u00f3ns. Un estudo pericial independente de APUC Activos conclu\u00edu que o Intempo dificilmente poder\u00e1 ser vendido por riba dos 60 mill\u00f3ns de euros, tendo en consideraci\u00f3n ademais que os custos de finalizaci\u00f3n do ra\u00f1aceos roldan os cinco mill\u00f3ns de euros.\nEn maio de 2016, recib\u00edronse d\u00faas ofertas, unha de 47 mill\u00f3ns de euros e outra de 58,5 mill\u00f3ns de euros (en agosto s\u00f3ubose que era o propio Sareb o que estaba a poxar, exercendo o seu dereito a mellorar a oferta). Houbo un fondo estadounidense que ofreceu 50 mill\u00f3ns de euros, pero f\u00edxoo f\u00f3ra de prazo e a s\u00faa oferta foi desestimada. O xu\u00edzo do procedemento concursal no que se acha inmersa a promotora do Intempo, cuxa data prevista era xu\u00f1o de 2016, foi aprazado ata o 28 de outubro do mesmo ano.\nEn agosto de 2016, un socio de Olga Urbana, Isidro Boronat, a mercantil que constru\u00edu a estrutura do ra\u00f1aceos, Kono Estruturas SL, e a empresa do arquitecto que o dese\u00f1ou, P\u00e9rez Guerras Ingenieros y Arquitectos, presentaron un incidente concursal para que a d\u00e9beda do Sareb fose considerada subordinada. Os demandantes pretend\u00edan que o banco malo fose o \u00faltimo en cobrar e non puidese exercer o seu dereito a tanteo na poxa polo edificio, ao entender que exercera de facto a administraci\u00f3n de Olga Urbana SL. Finalmente o 17 de febreiro de 2017 f\u00edxose p\u00fablico o auto do Xu\u00edz do Mercantil de Alacant, que desestimou a demanda presentada por pequenos acredores da promotora do edificio (Kono Estruturas, P\u00e9rez Guerras entre outros) dando a raz\u00f3n \u00f3 Sareb ao considerar que esta nunca exerceu de administradora da sociedade Olga Urbana. Por tanto, o seu cr\u00e9dito concursal seguir\u00e1 tendo a categor\u00eda de privilexiado, salvo que os demandantes decidan recorrer a sentenza (est\u00e1 en preparaci\u00f3n). Unha vez remate o procedemento concursal, que mant\u00e9n en suspenso o proceso de adxudicaci\u00f3n do inmoble, o Sareb poder\u00e1 adquirir a propiedade.\nRecepci\u00f3n.\nO Intempo \u00e9 visto por moitos analistas como un exemplo da crise econ\u00f3mica e financeira en Espa\u00f1a provocada polo estalido dunha burbulla inmobiliaria en 2007. No momento de inicio do proxecto, a industria da construci\u00f3n atop\u00e1base a\u00ednda en fase de expansi\u00f3n, marcada por unha grande especulaci\u00f3n. Entre os anos 2006 e 2008, segundo os promotores, xa se venderan sobre plano cen pisos, un 40% do total, pero desde ent\u00f3n apenas se venderon vinte m\u00e1is. En numerosas notas de prensa aparec\u00eda sempre este dato, mesmo se xustificou a posibilidade de que as obras proseguisen a pesar da crise porque cont\u00e1base con fondos suficientes ao venderse sobre plano un 40% das vivendas. En 2013 afirm\u00e1base que segu\u00edan sen venderse case duascentas vivendas (un 75% do edificio).\nEn 2013, o Intempo foi nomeado como un dos mellores edificios de formig\u00f3n do mundo nos premios internacionais FIB (siglas do franc\u00e9s F\u00e9d\u00e9ration Internationale du B\u00e9ton), na categor\u00eda de inmobles. Foi previamente seleccionado pola Asociaci\u00f3n Cient\u00edfica-T\u00e9cnica do Formig\u00f3n Estrutural (ACHE).\nSalto BASE.\nDo mesmo xeito que no Gran Hotel Bali, o edificio Intempo foi testemu\u00f1a de saltos BASE, unha modalidade de paracaidismo de alto risco, debido \u00e1 s\u00faa altitude e a ausencia de obst\u00e1culos pr\u00f3ximos. En 2012, \u00c1lvaro Bult\u00f3 realizou con \u00e9xito varios saltos cando xa estaba finalizada a estrutura. Con todo alg\u00fans saltos non foron autorizados, como o que se produciu en xu\u00f1o de 2014 a altas horas da madrugada.\nAparici\u00f3n en televisi\u00f3n.\nO edificio foi protagonista no programa de Televisi\u00f3n Espa\u00f1ola (TVE) \"Espa\u00f1a a ras de cielo\", presentado por Francis Lorenzo, no segundo episodio da primeira tempada titulado \"T\u00fa a Mallorca, yo a Benidorm\" e emitido por primeira vez o 24 de setembro de 2013, que foi visto por 1\u00a0869\u00a0000 espectadores (10,2% de cota de pantalla).\nO edificio tam\u00e9n aparece na cabeceira da miniserie de televisi\u00f3n \"Crematorio\" de oito cap\u00edtulos, producida por Canal+ en 2011, baseada no libro hom\u00f3nimo de Rafael Chirbes. Acompa\u00f1ado pola canci\u00f3n \u00abPrecipicio\u00bb do cantante Loquillo, aparece nos primeiros segundos cando se atopaba na s\u00faa primeira fase de construci\u00f3n, como exemplo paradigm\u00e1tico da especulaci\u00f3n urban\u00edstica no litoral mediterr\u00e1neo."}
{"id": "277482", "revid": "12452", "url": "https://gl.wikipedia.org/wiki?curid=277482", "title": "Residencial In Tempo", "text": ""}
{"id": "277484", "revid": "1410", "url": "https://gl.wikipedia.org/wiki?curid=277484", "title": "John Mills", "text": "Lewis Ernest Watts Mills, nado en North Elmham, Norfolk o 22 de febreiro de 1908 e finado en Denham, Buckinghamshire o 23 de abril de 2005 foi un actor ingl\u00e9s.\nTraxectoria.\nDebutou profesionalmente no teatro en 1929 na obra \"The Five O'Clock Girl\" e no cinema en 1932. Durante a d\u00e9cada de 1940 interpretou especialmente heroes brit\u00e1nicos e filmes de guerra.\nA partir de 1959 compartiu pantalla en varios filmes coa s\u00faa filla Hayley.\nGa\u00f1ou o Oscar ao mellor actor secundario por \"Ryan's Daughter\", de David Lean, co que traballara en varias ocasi\u00f3ns.\nFinou en 2005, aos 97 anos de idade."}
{"id": "277485", "revid": "23204", "url": "https://gl.wikipedia.org/wiki?curid=277485", "title": "Montgomery Clift", "text": "Edward Montgomery Clift, nado en Omaha, Nebrasca o 17 de outubro de 1928 e finado en Nova York o 23 de xullo de 1966 foi un actor estadounidense de cinema e teatro.\nTraxectoria.\nDebutou en Broadway aos quince anos e seguiu en Nova York durante dez anos antes de marchar a Hollywood. O seu primeiro filme foi \"Red River\", con John Wayne, rodada en 1946. A partir de a\u00ed foi lanzado como sex symbol.\nDurante a d\u00e9cada de 1950 foi reco\u00f1ecido como un dos actores m\u00e1is representativos do \u201cm\u00e9todo\u201d. Por\u00e9n non era moi apreciado pola elite de Hollywood por non axustarse aos seus est\u00e1ndares, como o de ser moi selectivo na escolla dos seus papeis e non publicar a s\u00faa vida privada.\nO 12 de maio de 1956 mentres rodaba \"Raintree County\", sufriu un grave accidente de coche tras sa\u00edr dunha festa da casa da s\u00faa amiga e compa\u00f1eira de elenco Elizabeth Taylor. No accidente resultou ferido na cara, precisando cirurx\u00eda est\u00e9tica, e ocasion\u00e1ndolle cicatrices. Dous meses despois retomouse a rodaxe, pero a dor causada polo accidente f\u00edxolle abusar do alcohol e as p\u00edlulas.\nA pesar de todo Clift seguiu traballando durante os seguintes dez anos, protagonizando o filme de John Huston \"The Misfits\", que foi o \u00faltimo para Marilyn Monroe e Clark Gable. Nunha entrevista de 1961, Monroe describiu a Clift como \"a \u00fanica persoa que co\u00f1ezo que est\u00e1 en pero forma ca min.\"\nFoi atopado morto polo seu secretario en 1966, v\u00edtima dunha enfermidade coronaria."}
{"id": "277488", "revid": "1888", "url": "https://gl.wikipedia.org/wiki?curid=277488", "title": "Marcos de Abeleda", "text": ""}
{"id": "277491", "revid": "10599", "url": "https://gl.wikipedia.org/wiki?curid=277491", "title": "Estadio Ol\u00edmpico Llu\u00eds Companys", "text": ""}
{"id": "277492", "revid": "10599", "url": "https://gl.wikipedia.org/wiki?curid=277492", "title": "Estadio de Sarri\u00e0", "text": ""}
{"id": "277493", "revid": "10599", "url": "https://gl.wikipedia.org/wiki?curid=277493", "title": "Estadio Cornell\u00e0-El Prat", "text": ""}
{"id": "277495", "revid": "10599", "url": "https://gl.wikipedia.org/wiki?curid=277495", "title": "Estadio Municipal de Montilivi", "text": ""}
{"id": "277498", "revid": "10599", "url": "https://gl.wikipedia.org/wiki?curid=277498", "title": "Estadio Ciutat de Val\u00e8ncia", "text": ""}
{"id": "277499", "revid": "10599", "url": "https://gl.wikipedia.org/wiki?curid=277499", "title": "Estadio Nou Cast\u00e0lia", "text": ""}
{"id": "277500", "revid": "10599", "url": "https://gl.wikipedia.org/wiki?curid=277500", "title": "Paseo de Gr\u00e0cia", "text": ""}
{"id": "277505", "revid": "25871", "url": "https://gl.wikipedia.org/wiki?curid=277505", "title": "Cycas revoluta", "text": "A cica, Cycas revoluta, ou falsa palmeira, \u00e9 unha planta ori\u00fanda do sur do Xap\u00f3n. Ad\u00f3itase cultivar como planta de interior, xa que non atura o fr\u00edo, a\u00ednda que pode adaptarse aos climas m\u00e1is temperados como o mediterr\u00e1neo. En Galiza atopamos alg\u00fans exemplares como ornamentais.\nDescrici\u00f3n.\nPos\u00fae un talo cil\u00edndrico que presenta un crecemento apical cuberto das cicatrices que deixan as follas que vai perdendo a medida que medra. Estas, pinnadas e de cor verde brillante pola face anterior e mate polo env\u00e9s, forman unha crista terminal. O miolo do talo, o \"sag\u00fa\", util\u00edzase para a alimentaci\u00f3n polo seu alto contido en gl\u00edcidos.\nA s\u00faa reproduci\u00f3n \u00e9 dioica, \u00e9 dicir, a planta feminina presenta no extremo do talo os megaspor\u00f3filos, agrupados en conos arredondados que conte\u00f1en as macr\u00f3sporas. As plantas masculinas emiten unha espiga lateral, os microspor\u00f3filos, que se agrupan formando conos que poden acadar os 60\u00a0cm de altura.\nToxicidade.\nSe se inxire \u00e9 extremadamente velenosa, tanto para os seres humanos como para os animais. Os animais dom\u00e9sticos te\u00f1en un maior risco xa que atopan a planta especialmente saborosa. Os s\u00edntomas cl\u00ednicos desenv\u00f3lvense nas 12 horas posteriores \u00e1 inxesti\u00f3n e poden inclu\u00edr v\u00f3mitos, diarrea, frouxidade, esvaementos, fallo hep\u00e1tico ou toxicidade hep\u00e1tica caracterizada por ictericia, cirrose e ascite. Os animais dom\u00e9sticos poden aparecer moi febles, sangrar polo nariz (epistaxe), ter melena (sangue nos excrementos), hematoquecia e hemartrose (sangue nas articulaci\u00f3ns). Pode provocar incluso a morte.\nTodas as partes da planta son t\u00f3xicas, por\u00e9n as sementes conte\u00f1es o nivel m\u00e1is alto da toxina \"cicasina\". A cicasina causa irritaci\u00f3n gastrointestinal, e nunha alta dose conduce ao fallo hep\u00e1tico. Outras toxinas incl\u00faen a \"Beta-metilamino L-alanina\", un amino\u00e1cido neurot\u00f3xico, e unha toxina non identificada que se comprobou que causa par\u00e1lise no gando."}
{"id": "277506", "revid": "18868", "url": "https://gl.wikipedia.org/wiki?curid=277506", "title": "Falsa palmeira", "text": " #REDIRECCI\u00d3N Cycas revoluta"}
{"id": "277509", "revid": "109216", "url": "https://gl.wikipedia.org/wiki?curid=277509", "title": "Abbasqulu a\u011fa Bak\u0131xanov", "text": "Abbasqulu a\u011fa Bak\u0131xanov, tam\u00e9n co\u00f1ecido co alcume de \"Q\u00fcdsi\" (nobre, limpo), nado en \u018fmircan o 21 de xu\u00f1o de 1794 e finado en Wadi Fatima, preto de Jedda, en xaneiro de 1847, foi un militar, escritor, historiador, xornalista, ling\u00fcista e fil\u00f3sofo azer\u00ed, descendente da dinast\u00eda gobernante do khanato de Bak\u00fa.\nTraxectoria.\nAbbasqulu era o fillo do 9\u00ba khan de Bak\u00fa, Mirza Muhammed II e da nobre xeorxiana convertida ao islam Sof\u00eda Bagram . Ata 1803 viviu en diversas propiedades da familia na pen\u00ednsula de Ab\u015feron e despois estableceuse preto de Quba, no norte do pa\u00eds. Recibiu unha s\u00f3lida educaci\u00f3n form\u00e1ndose en teolox\u00eda, filosof\u00eda, ciencias \u00e1rabe, turco, ruso e m\u00e1is tarde franc\u00e9s e polaco. En 1818 estableceu a primeira sociedade literaria azer\u00ed, \"Golestan-i Iram\". En decembro de 1819 alistouse no ex\u00e9rcito ruso como int\u00e9rprete e participou na expedici\u00f3n para suprimir o Khanato de Gazikumukh (no actual sur do Daguest\u00e1n) e pola s\u00faa actuaci\u00f3n foi promovido a alf\u00e9rez. En 1823 participou na na misi\u00f3n rusa que describiu a recentemente formada provincia de Karabakh e participou na comisi\u00f3n encargada de delimitar a fronteira con Persia. En 1826 ascendeu a tenente e participou nas guerras ruso-persa e na ruso-turca. En 1827 pola s\u00faa participaci\u00f3n no cerco da fortaleza persa de Abbas Abad ascendeu a capit\u00e1n-tenente. Logrou convencer ao khan de Nakhichevan e a varios xefes kurdos de Persia para se aliaren con Rusia. En 1828 ascendeu a capit\u00e1n e participou nas negociaci\u00f3ns de paz con Persia que remataron no asinamento do Tratado de Turkmanchai, ao ano seguinte ascendeu a maior pola dilixencia amosada na toma de Akhaltsikhe. Promovido a tenente coronel en 1832. Serviu durante alg\u00fan tempo no Ministerio de Asuntos Exteriores en San Petersburgo e viaxou por Rusia, Polonia, Letonia e Lituania, en 1835 retirouse do servizo activo establec\u00e9ndose na vila de Amsar, preto de Quba. En 1842 ascendeu a coronel. Morreu mentres volv\u00eda da peregrinaci\u00f3n \u00e1 Meca nun oasis a medio cami\u00f1o entre a Meca e Medina.\nObra.\nFondamente influ\u00eddo pola cultura europea era un fervente musulm\u00e1n x\u00edi de ideas liberais, que criticaba o fanatismo das masas e o escurantismo do clero e que promov\u00eda a cultura isl\u00e1mica na rexi\u00f3n e no conxunto de Rusia. Ti\u00f1a proxectos para establecer unha instituci\u00f3n de educaci\u00f3n superior para os musulm\u00e1ns para a que escribiu libros de texto pero finalmente o proxecto nunca se realizou, traduciu tam\u00e9n varias f\u00e1bulas de Iv\u00e1n Krylov pero s\u00f3 se conserva unha soa e publicou a primeira gram\u00e1tica do persa, \"Qanun-i Qudsi\". Bak\u0131xanov est\u00e1 considerado en Acerbaix\u00e1n o derradeiro escritor dos tempos antigos e o primeiro dos tempos modernos, por estaren os seus traballos inseridos na tradici\u00f3n medieval oriental, cheos de imaxes convencionais pero con temas tomados da vida moderna e imbu\u00eddos da tradici\u00f3n occidental."}
{"id": "277515", "revid": "89787", "url": "https://gl.wikipedia.org/wiki?curid=277515", "title": "Holozoos", "text": "Os holozoos ou Holozoa son un grupo de organismos entre os que est\u00e1n inclu\u00eddos os animais e os organismos unicelulares m\u00e1is estreitamente emparentados con eles, pero que excl\u00fae aos fungos.\n \"Holozoa\" \u00e9 tam\u00e9n un antigo nome que se lle daba a un x\u00e9nero de tunicados, que hoxe se chama \"Distaplia\".\"\nComo Holozoa \u00e9 un clado que incl\u00fae todos os organismos que est\u00e1n m\u00e1is estreitamente emparentados cos animais que cos fungos, alg\u00fans autores prefiren este grupo en vez de reco\u00f1ecer grupos parafil\u00e9ticos como os Choanozoa, que fundamentalmente consisten nos Holozoa menos os animais.\nQuizais os holozoos m\u00e1is co\u00f1ecidos, ademais dos animais, son os coanoflaxelados, que lembran moito \u00e1s c\u00e9lulas con flaxelo e colar das esponxas chamadas coanocitos, polo que se teorizou que poder\u00edan estar relacionados coas esponxas xa no s\u00e9culo XIX. \"Proterospongia\" \u00e9 un exemplo de coanoflaxelado colonial cuxo estudo poder\u00eda esclarecer a orixe das esponxas.\nAs afinidades doutros holozoos unicelulares s\u00f3 empezaron a reco\u00f1ecerse na d\u00e9cada de 1990.\nUn grupo de especies principalmente parasitas chamado Icthyosporea ou Mesomycetozoea agr\u00fapase \u00e1s veces con outras especies en Mesomycetozoa (n\u00f3tese a diferenza na terminaci\u00f3n). Os x\u00e9neros ameboideos \"Ministeria\" e \"Capsaspora\" poden xuntase no grupo denominado Filasterea pola estrutura dos seus pseud\u00f3podos filamentosos. Xunto cos coanoflaxelados, os filastereos poden estar tam\u00e9n moi relacionados cos animais, e unha an\u00e1lise agr\u00fapaos xuntos no clado Filozoa.\nRexistro f\u00f3sil.\nOs f\u00f3siles m\u00e1is antigos dos holozoos son animais que datan do per\u00edodo Ediac\u00e1rico, hai uns 600 mill\u00f3ns de anos (ver fauna de Ediacara).\nCladograma.\nUn cladograma que ilustra a composici\u00f3n e relaci\u00f3ns dos hoozoa \u00e9 o seguinte:"}
{"id": "277516", "revid": "27155", "url": "https://gl.wikipedia.org/wiki?curid=277516", "title": "Holozoo", "text": ""}
{"id": "277517", "revid": "27155", "url": "https://gl.wikipedia.org/wiki?curid=277517", "title": "Holozoa", "text": ""}
{"id": "277518", "revid": "98629", "url": "https://gl.wikipedia.org/wiki?curid=277518", "title": "Bol\u00f3metro", "text": "Un bol\u00f3metro (do grego: \u03b2\u03bf\u03bb\u03cc\u03bc\u03b5\u03c4\u03c1\u03bf\u03bd \"bolometron\", ou medidor (-\u03bc\u03b5\u03c4\u03c1\u03bf\u03bd) de cousas lanzadas (\u03b2\u03bf\u03bb\u03bf-)) \u00e9 un instrumento cient\u00edfico empregado para medir a cantidade total de radiaci\u00f3n electromagn\u00e9tica que emite un obxecto en t\u00f3dalas lonxitudes de onda. A medici\u00f3n faise recollendo unha medida da temperatura por un detector iluminado pola fonte emisora a estudar.\nFoi inventado polo astr\u00f3nomo estadounidense Samuel Pierpont Langley arredor do ano 1880, para o estudo da radiaci\u00f3n infravermella do Sol.\nA \"magnitude bolom\u00e9trica dunha estrela\" \u00e9 a s\u00faa luminosidade na totalidade do espectro electromagn\u00e9tico.\nFuncionamento.\nUn bol\u00f3metro consiste nun corpo que absorbe calor conectado a un sumidoiro de calor (un obxecto mantido a temperatura constante) ao trav\u00e9s dun material illante. Deste xeito calquera radiaci\u00f3n externa absorbida polo detector aumenta a s\u00faa temperatura por riba da do sumidoiro de calor que act\u00faa de referencia. A radiaci\u00f3n absorbida m\u00eddese a partir do contraste de temperatura entre o detector e a referencia do sumidoiro.\nTipos de bol\u00f3metros.\nOs bol\u00f3metros p\u00f3dense clasificar pola s\u00faa estrutura en:\nA\u00ednda que poden medir a intensidade de calquera tipo de radiaci\u00f3n electromagn\u00e9tica, e que na actualidade existen outros dispositivos m\u00e1is sensibles para medir a meirande parte do espectro lum\u00ednico, contin\u00faan a empregarse para o estudo das lonxitudes de onda submilim\u00e9tricas (de 200\u00a0\u00b5m - 1\u00a0mm), por ser os dispositivos m\u00e1is sensibles de detecci\u00f3n. Nestas lonxitudes de onda \u00fasanse bol\u00f3metros arrefriados a temperaturas de arredor de 0,1 graos por riba do cero absoluto, tipicamente entre 50 e 300 milikelvin (100 millon\u00e9simas de grao Celsius, equivale a captar dende a Terra a calor desprendida por unha cafeteira situada na L\u00faa).\nExemplos de bol\u00f3metros empregados en astronom\u00eda submilim\u00e9trica: O Observatorio Espacial Herschel, o Telescopio James Clerk Maxwell, o Observatorio estratosf\u00e9rico de Astronom\u00eda Infravermella (SOFIA), os empregados no instrumento de alta frecuencia do sat\u00e9lite Planck, os empregados no telescopio BOOmerANG, os dos telescopios BICEP1 e BICEP2."}
{"id": "277519", "revid": "89787", "url": "https://gl.wikipedia.org/wiki?curid=277519", "title": "Roberto Mera", "text": "Roberto Mera Covas, nado en Ponteareas en setembro de 1971, \u00e9 un avogado, pol\u00edtico e escritor galego.\nTraxectoria.\nLicenciado en Dereito e en Ciencias Pol\u00edticas e da Administraci\u00f3n pola Universidade de Santiago de Compostela. Exerce como avogado e politic\u00f3logo en Ponteareas e \u00e9 concelleiro (BNG) do goberno municipal desta localidade. \nEn 1990 iniciou a s\u00faa traxectoria social e pol\u00edtica como cofundador do Grupo Ecoloxista Adenco (Asociaci\u00f3n para a Defensa da Natureza do Condado) do que foi m\u00e1ximo respons\u00e1bel at\u00e9 1995. En 1991 formou parte da candidatura do BNG, encabez\u00e1ndoa en 1995, ano no que logra tres concelleiros, sendo designado portavoz do BNG. Nese mesmo ano querelouse contra o alcalde Jos\u00e9 Castro \u00c1lvarez (PP) e sete membros do seu goberno, que resultaron inhabilitados en 2001. Nas elecci\u00f3ns municipais de 1999 e 2003 repetiu como cabeza de lista do BNG. No 2003, ap\u00f3s obter o BNG cinco concelleiros, asumiu a responsabilidade de primeiro tenente de alcalde, logo de apoiar para a alcald\u00eda a Francisco de As\u00eds Candeira Mosquera, o candidato do PSOE e forza menos votada (dous concelleiros), quen acadou tam\u00e9n o apoio do PP, pero foi desbancado cunha moci\u00f3n de censura en 2004. Nas elecci\u00f3ns municipais de 2007 foi o candidato \u00e1 alcald\u00eda m\u00e1is votado, obtendo seis ed\u00eds, pero un pacto \"in extremis\" entre o PP de Salvador Gonz\u00e1lez Solla e a UCPA de Nava Castro impediulle ser o alcalde de Ponteareas. \nEn paralelo coa pol\u00edtica local, entre 1995 e 2009 ocupou diversas responsabilidades no BNG: respons\u00e1bel comarcal no Condado, membro do Consello Nacional e da Executiva Nacional como Secretario de Pol\u00edtica Municipal. \nEn 2009 abandonou a pol\u00edtica activa a\u00ednda que continuou figurando nas candidaturas do BNG nas elecci\u00f3ns municipais de 2011 e 2015, neste ano como independente. O alcalde de Ponteareas, Xos\u00e9 Represas (BNG), incorporouno ao terceiro posto da candidatura das elecci\u00f3ns municipais de 2019. Tras eses comicios, nos que o BNG revalidou a alcald\u00eda con nove concelleiros, asumiu a terceira tenencia de alcald\u00eda e as concellar\u00edas de Bo Goberno, Transparencia e Participaci\u00f3n Cidad\u00e1; Tr\u00e1fico e Mobilidade; e Medio Rural. En maio de 2021, tras o falecemento do alcalde Xos\u00e9 Represas e a toma de posesi\u00f3n da alcaldesa Cristina Fern\u00e1ndez Davila, asumiu a primeira tenencia de alcald\u00eda.\nRealizou a investigaci\u00f3n biogr\u00e1fica do seu t\u00edo-bisav\u00f3, o pol\u00edtico e industrial Alejandro Viana Esper\u00f3n, de quen publicou varios traballos e o libro \"Alejandro Viana. Un galego \u00e1 fronte do rescate dos refuxiados republicanos\". Coautor do estudo \"Os nomes de Arcos. Inventario e estudo da toponimia e microtoponimia de San Breixo de Arcos (Ponteareas)\" (2019) e do \"Estudo socioling\u00fc\u00edstico sobre a situaci\u00f3n da lingua galega na parroquia de Arcos (Ponteareas)\" (2020). \nDende hai d\u00e9cadas participa no movemento social da parroquia de Arcos (Ponteareas) con responsabilidades directivas na s\u00faa comunidade de montes veci\u00f1al en man com\u00fan e na casa cultural. \u00c9 directivo da asociaci\u00f3n cultural ponteare\u00e1n Ronco&amp;Fol formando parte do seu grupo de m\u00fasica tradicional."}
{"id": "277520", "revid": "1888", "url": "https://gl.wikipedia.org/wiki?curid=277520", "title": "Roberto Mera Covas", "text": ""}
{"id": "277521", "revid": "11384", "url": "https://gl.wikipedia.org/wiki?curid=277521", "title": "Danzig (hom\u00f3nimos)", "text": "A palabra Danzig pode referirse a:"}
{"id": "277522", "revid": "44078", "url": "https://gl.wikipedia.org/wiki?curid=277522", "title": "Kongeriket Norge", "text": ""}
{"id": "277523", "revid": "44078", "url": "https://gl.wikipedia.org/wiki?curid=277523", "title": "Kongeriket Noreg", "text": ""}
{"id": "277525", "revid": "98629", "url": "https://gl.wikipedia.org/wiki?curid=277525", "title": "Palmito", "text": "O palmito ou coraz\u00f3n de palmeira \u00e9 un alimento obtido da rexi\u00f3n pr\u00f3xima ao meristema apical, do interior do pec\u00edolos das follas de determinadas especies de palmeiras (ou popularmente, o \"miolo\" da palmeira). Tr\u00e1tase dun cilindro branco que cont\u00e9n os primordios foliares e vasculares, a\u00ednda mol e pouco fibrosos. Os palmitos cons\u00e9rvanse en salmoira e cons\u00f3mense fr\u00edos acompa\u00f1ando ensaladas ou cocidos en diversas receitas.\nA extracci\u00f3n do palmito implica a morte da palmeira, unha vez que o seu meristema apical \u00e9 eliminado. Por iso, mesmo co seu cultivo, a extracci\u00f3n de palmito na natureza puxo en risco as especies das cales se obt\u00e9n, sobre todo a especie chamada izara ou palmiteiro (\"Euterpe edulis\"), a m\u00e1is procurada. Os palmitos de pupu\u00f1a (\"Bactris gasipaes\") e aza\u00ed (\"Euterpe oleracea\") son alternativas para diminu\u00edr a ameaza de extinci\u00f3n do palmiteiro.\nProdutores.\nHistoricamente o principal produtor e exportador de palmito foi o Brasil. A partir dos anos noventa, Ecuador acadou o liderado das exportaci\u00f3ns. En 2013 exportou m\u00e1is de 31 mil toneladas de palmitos en conserva, Deles, o 100% provenientes de plantaci\u00f3ns sustent\u00e1beis, sen intervir negativamente nos sistemas medioambientais; a Arxentina, Bolivia e o Paraguai producen tam\u00e9n cantidades importantes.\nCosta Rica v\u00e9n sendo o segundo produtor neste momento, con m\u00e1is de 8mil toneladas en 2013.\nHawai est\u00e1 a producir este produto, mais \u00e9 algo novo, as\u00ed que a s\u00faa exportaci\u00f3n non \u00e9 tan abundante.\nFrancia \u00e9 o principal importador, mentres que Chile \u00e9 o pa\u00eds con maior consumo per c\u00e1pita.\nConsumo.\nO consumo de palmitos \"bravos\", provenientes do Brasil, foi frecuentemente obxecto de protestas por parte de grupos ecoloxistas, posto que na inmensa maior\u00eda dos casos as plantas colleitadas proceden da selva virxe, e non se desenvolve ningunha clase de pr\u00e1ctica agr\u00edcola sistematizada para a s\u00faa reforestaci\u00f3n.\nEn especial a especie \"E. edulis\" (a izara), nativa do Misiones, non puido ser plantada con \u00e9xito, e o corte excesivo levouna ao bordo da extinci\u00f3n.\nA regulaci\u00f3n da actividade levou \u00e1 talla ilegal de palmeiras para produci\u00f3n furtiva.\nEsta especie \u00e1chase protexida no Parque Nacional do Iguaz\u00fa, Parque Provincial Urugua-\u00ed e o Parque Provincial Foester. A\u00ednda existen palmitos bravos no Municipio de Comandante Andresito, sobre todo na zona co\u00f1ecida como Pen\u00ednsula.\nNo Ecuador e Costa Rica estase a producir pupu\u00f1a, unha palma chamada cientificamente como \"Bactris gasipaes\", co\u00f1ecida no Ecuador coma \"chontaduro\" e en Costa Rica como \"pejibaye\". Estas palmas producen varios talos, e, por conseguinte, pode extraerse delas maior cantidade de palmito."}
{"id": "277528", "revid": "89787", "url": "https://gl.wikipedia.org/wiki?curid=277528", "title": "Palmeira anana", "text": "A palmeira anana Chamaerops humilis, \u00e9 a \u00fanica palmeira (i.e. familia palmeiras) aut\u00f3ctona de Europa e a \u00fanica especie do x\u00e9nero \"Chamaerops\". \nXeneralidades.\n\u00c9 unha planta de gran valor ornamental e ecol\u00f3xico moi resistente \u00e1 seca a partir dos cinco anos. Os seus froitos serven de alimento a moitas especies aut\u00f3ctonas e a s\u00faa densidade espi\u00f1enta \u00e9 aproveitada como acubillo para a cr\u00eda por moitas especies animais.\nA planta ten valor comercial pola s\u00faa beleza e empr\u00e9gase en xardinaxe pola s\u00faa resistencia e por non acadar unha grande altura como outras palmeiras. \u00c9 moi empregada para xard\u00edns de rocalla e para formar sebes espi\u00f1entas que impiden o paso. \u00c9 frecuente vela en ressorts e hoteis ao ser unha especie r\u00fastica que require poucos coidados e soporta ben as condici\u00f3ns duras e a poluci\u00f3n. At\u00f3pase en invernadoiros para a exportaci\u00f3n. \n\u00c9 unha especie carism\u00e1tica, extensamente distribu\u00edda por todo o litoral mediterr\u00e1neo espa\u00f1ol, os rebentos tenros cons\u00f3mense, a\u00ednda que non \u00e9 un produto apreciado.\nDistrib\u00faese polas rexi\u00f3ns secas ao longo da costa mediterr\u00e1nea, desde Italia cara o oeste, mais exclu\u00edndo a Francia. \u00c9 com\u00fan nas costas mediterr\u00e1neas de Espa\u00f1a (especialmente en Andaluc\u00eda), no Algarve portugu\u00e9s, e no norte de Marrocos. Na provincia de Almer\u00eda medra de forma natural na Serra do Cabo de Gata, onde \u00e9 unha das s\u00faas especies m\u00e1is caracter\u00edsticas.\nOs seus froitos son inxeridos por mam\u00edferos (o porco teixo, o raposo, o coello, ungulados) que, en ocasi\u00f3ns, act\u00faan como dispersantes das s\u00faas sementes.\nPropiedades.\nO froito ten un alto contido de \u00e1cido but\u00edrico, e \u00e9 usado como antidiarreico, adstrinxente e nutritivo. \u00dasase tam\u00e9n como planta ornamental. Os rebentos centrais t\u00e9\u00f1ense usado en alimentaci\u00f3n. As fibras das follas \u00fasanse na confecci\u00f3n de tapices, vasoiras e cordas, tam\u00e9n para o recheo de tapizar\u00edas.\nTaxonom\u00eda.\n\"Chamaerops humilis\" foi descrita por Carl von Linn\u00e9 e publicado en \"Die Nat\u00fcrlichen Pflanzenfamilien\" 4(3b): 77. 1891.\nChamaerops: nome xen\u00e9rico que prov\u00e9n de \"Chamai\" = \"gamallo\", refir\u00edndose ao h\u00e1bito anano.\nhumilis: ep\u00edteto latino que significa \"de baixo crecemento\"."}
{"id": "277529", "revid": "18868", "url": "https://gl.wikipedia.org/wiki?curid=277529", "title": "Chamaerops humilis", "text": ""}
{"id": "277534", "revid": "5132", "url": "https://gl.wikipedia.org/wiki?curid=277534", "title": "Iago D\u00edaz Fern\u00e1ndez", "text": ""}
{"id": "277535", "revid": "1131", "url": "https://gl.wikipedia.org/wiki?curid=277535", "title": "Castro de Montes Claros", "text": "O castro de Montes Claros \u00e9 un poboado castrexo situado na parroquia de Vila\u00f1o (A Laracha). O castro, un dos 19 existentes no concello, est\u00e1 situado nun outeiro sendo unha construci\u00f3n fortificada. As s\u00faas medidas de leste a oeste son de 150 metros por uns 140 metros aproximadamente de norte a sur, e noroeste-sueste de 175 metros, por 120 de suroeste-nord\u00e9s. O castro est\u00e1 catalogado pola Xunta e no PXOM. Semella ter dous accesos un na zona oeste e a outra pola zona sur-leste. Todo o cumio do monte \u00e9 unha plantaci\u00f3n de eucaliptos.\nEn xaneiro de 2020, en base ao Plan Especial de Patrimonio Cultural, o concello de Laracha conclu\u00edu a expropiaci\u00f3n da totalidade das parcelas que conte\u00f1en o castro, procedendo a unha importante deseucaliptizaci\u00f3n co obxectivo de po\u00f1er en valor o xacemento arqueol\u00f3xico."}
{"id": "277536", "revid": "18868", "url": "https://gl.wikipedia.org/wiki?curid=277536", "title": "Chamaerops", "text": ""}
{"id": "277537", "revid": "1131", "url": "https://gl.wikipedia.org/wiki?curid=277537", "title": "Arena Corinthians", "text": "O Arena Corinthians \u00e9 o estadio de f\u00fatbol do Sport Club Corinthians Paulista, situado no distrito de Itaquera na zona leste do municipio de S\u00e3o Paulo, Brasil. O nome oficial ser\u00e1 definido a trav\u00e9s dun contrato de dereitos de nome, mentres tanto \u00e9 denominado como Arena Corinthians polo propio club, pola construtora e tam\u00e9n pola maior\u00eda da prensa nacional e internacional. Durante a Copa do Mundo de 2014 ser\u00e1 chamado \"Arena de S\u00e3o Paulo\" pola FIFA, para evitar o futuro nome comercial do estadio. O campo foi o lugar do partido de apertura do Mundial, que enfrontou \u00f3 Brasil e a Croacia."}
{"id": "277538", "revid": "5132", "url": "https://gl.wikipedia.org/wiki?curid=277538", "title": "Arena de S\u00e3o Paulo", "text": ""}
{"id": "277539", "revid": "5132", "url": "https://gl.wikipedia.org/wiki?curid=277539", "title": "Conf\u00e9d\u00e9ration Africaine de Football", "text": ""}
{"id": "277540", "revid": "1888", "url": "https://gl.wikipedia.org/wiki?curid=277540", "title": "Carlos Monasterio Valeiro", "text": "Carlos Monasterio Valeiro, nado na Coru\u00f1a cara a 1890 e finado en Fraga (Huesca) en 1938, foi un pol\u00edtico galego.\nTraxectoria.\nEstudou na Escola Superior de Comercio da Coru\u00f1a e f\u00edxose perito mercantil. Foi inspector-instrutor do Asilo da Coru\u00f1a (1917), interventor do concello de Ortigueira (1928) e administrador de libros da Deputaci\u00f3n da Coru\u00f1a (1929). Amigo de Alfredo Somoza, foi un dos fundadores das Irmandades da Fala da Coru\u00f1a da que foi secretario en 1922 e despois vogal e tesoureiro. O 18 de maio de 1930 fundou con Fernando Osorio Docampo e \u00c1nxel Casal o semanario republicano \"Adelante\", que se mantivo at\u00e9 mediados de 1931. Coa Rep\u00fablica foi secretario particular de Casares Quiroga. Ao estalar o golpe de Estado do 18 de xullo de 1936 refuxiouse en Sobrado dos Monxes. Foi detido e condenado a morte, pero conseguiu a conmutaci\u00f3n da pena e fuxiu a Lisboa, de onde marchou a Chile para reunirse cos seus irm\u00e1ns. Permaneceu en Chile ata mediados de 1937, e volveu \u00e1 Espa\u00f1a republicana sendo nomeado comisario pol\u00edtico na fronte de Arag\u00f3n. Morreu en Fraga (Huesca), ao ser alcanzado por unha bomba nun ataque a\u00e9reo.\nVida persoal.\nCasou con Silvina Ruibal Fraga en 1924 e foi pai de Carlos Monasterio Ruibal."}
{"id": "277543", "revid": "22570", "url": "https://gl.wikipedia.org/wiki?curid=277543", "title": "Selecci\u00f3n de f\u00fatbol de Alxeria", "text": "A selecci\u00f3n de f\u00fatbol de Alxeria (en \u00e1rabe: \u0645\u0646\u062a\u062e\u0628 \u0627\u0644\u062c\u0632\u0627\u0626\u0631 \u0644\u0643\u0631\u0629 \u0627\u0644\u0642\u062f\u0645\u200e), alcumados os Raposos do deserto (\u0627\u0644\u0623\u0641\u0646\u0640\u0640\u0627\u0643, \"Les Fennecs\") \u00e9 o equipo representativo de Alxeria nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Alxeriana de F\u00fatbol (\u0627\u0644\u0627\u062a\u062d\u0627\u062f\u064a\u0629 \u0627\u0644\u062c\u0632\u0627\u0626\u0631\u064a\u0629 \u0644\u0643\u0631\u0629 \u0627\u0644\u0642\u062f\u0645\u200e), pertencente a Confederaci\u00f3n Africana de F\u00fatbol. O seu maior \u00e9xito son os t\u00edtulos da Copa de \u00c1frica de Naci\u00f3ns que obtivo en 1990, sendo o pa\u00eds organizador, e en 2019.\nXogadores.\nM\u00e1is encontros disputados.\nA 14 de novembro de 2019, os xogadores que m\u00e1is encontros disputaron coa selecci\u00f3n alxeriana son:\nM\u00e1ximos goleadores.\nA 14 de novembro de 2019, os xogadores que m\u00e1is goles anotaron disputaron coa selecci\u00f3n alxeriana son:"}
{"id": "277545", "revid": "5132", "url": "https://gl.wikipedia.org/wiki?curid=277545", "title": "Selecci\u00f3n nacional de f\u00fatbol de Alxeria", "text": ""}
{"id": "277546", "revid": "5132", "url": "https://gl.wikipedia.org/wiki?curid=277546", "title": "Selecci\u00f3n de F\u00fatbol de Alxeria", "text": ""}
{"id": "277548", "revid": "1131", "url": "https://gl.wikipedia.org/wiki?curid=277548", "title": "Pazo de Montes Claros", "text": "O pazo de Montes Claros \u00e9 unha construci\u00f3n rural situada en Montes Claros (Vila\u00f1o, A Laracha).\nCaracter\u00edsticas.\nEst\u00e1 formada pola vivenda, capela, h\u00f3rreo, cuberto, pombal e os terreos cinguidos por un muro de pedra. Fronte ao pazo hai un cruceiro.\nO edificio principal \u00e9 de planta rectangular e ten d\u00faas alturas. No interior do pazo hai a pequena capela de San Xiao, para actos relixiosos da familia."}
{"id": "277549", "revid": "89787", "url": "https://gl.wikipedia.org/wiki?curid=277549", "title": "Dourado", "text": "O termo dourado prov\u00e9n do lat\u00edn vulgar \"dauratus\", e este de \"auratus\", de \"aurum\", que significa ouro. A t\u00e9cnica do dourado consiste en cubrir con ouro a superficie dun obxecto principalmente polo seu valor lum\u00ednico, en tanto que se converte nun recept\u00e1culo da luz. Tradicionalmente empreg\u00e1base na arte relixiosa para vinculala coa luz celestial, o que produc\u00eda sobre os fieis unha sensaci\u00f3n de temor e asombro.\nPan de ouro.\n\u00c9 unha l\u00e1mina moi fina de ouro batido, que se obt\u00e9n de martelar as pranchas de ouro ou mediante rolo, usado tradicionalmente para decoraci\u00f3n por medio do dourado en diferentes obxectos de car\u00e1cter art\u00edstico. Ademais desta folla de ouro tam\u00e9n existen as de prata, cobre e aluminio. A meirande parte do pan de ouro fabr\u00edcase en Alema\u00f1a e en Italia e pres\u00e9ntase en libri\u00f1os de vinte ou vinte e cinco follas separadas por papel de seda. As l\u00e1minas son moi finas e con tres posibles medidas, ben 5\u00d75\u00a0cm ou 8\u00d78\u00a0cm para o ouro fino ou verdadeiro e, 14\u00d714 para o ouro falso. Existen dous tipos de pan de ouro, o ouro fino que \u00e9 un produto de vinte e dous quilates e o ouro falso de maior grosor composto por unha aliaxe de cobre, esta\u00f1o ou cinc. Para a manipulaci\u00f3n do ouro verdadeiro \u00e9 necesaria unha serie de instrumental como a polonesa, a chumaceira ou o coitelo de dourar porque non se pode manipular coas mans. Non obstante, o pan de ouro falso, a\u00ednda que pode ser manipulado como o anterior, tam\u00e9n se pode tocar coas mans. Ademais, este \u00faltimo ten que ser protexido ou vernizado porque ennegrece en contacto coa humidade.\nA aplicaci\u00f3n do pan de ouro pode realizarse mediante d\u00faas t\u00e9cnicas, ben dourado ao mixti\u00f3n para o que pode empregarse tanto o ouro verdadeiro como o falso, ou ben dourado \u00e1 auga para o que soamente se pode empregar ouro verdadeiro.\nHistoria.\nO dourado \u00e9 unha t\u00e9cnica decorativa que se utilizou nos distintos per\u00edodos art\u00edsticos ao longo da historia da nosa civilizaci\u00f3n porque \u00e9 considerado, dende as primeiras civilizaci\u00f3ns, un metal nobre cheo de simbolox\u00eda vinculada coa luz e co poder. De feito, o emprego do dourado data xa das civilizaci\u00f3ns sumerias e exipcias, que ao descubriren a ductilidade do ouro o empregaron para revestir obxectos menos nobres como a madeira, a pedra ou outros metais. Nestes comezos o ouro era golpeado at\u00e9 obter l\u00e1minas moi fini\u00f1as, pero co tempo a t\u00e9cnica evolucionou cara ao emprego do dourado \u00e1 auga, segundo os restos achados nas primeiras dinast\u00edas exipcias. Con posterioridade esta t\u00e9cnica chegou a Europa, a trav\u00e9s de Exipto e Grecia fundamentalmente, e espallouse durante o s\u00e9culo II d.C. por todo o territorio centroeuropeo. Non obstante, na produci\u00f3n art\u00edstica destas civilizaci\u00f3ns o dominante era o emprego de pedra, pigmento, barro etc. quedando o ouro relegado a obras m\u00e1is mi\u00fadas e persoais, como xoias ou recipientes pequenos. Polo que foi durante o per\u00edodo medieval cando o dourado alcanzou certa importancia no mundo do patrimonio cultural.\nCoa chegada de Carlomagno (742-814), quen utilizou a arte coma propaganda, aumentou o n\u00famero de produci\u00f3ns art\u00edsticas nas que se empregaba o ouro, tales como manuscritos, miniaturas, retablos etc. E, polo tanto, tam\u00e9n coa igrexa, neses anos cuesti\u00f3n indivisible, que buscaba obter obxectos luminosos, pr\u00f3ximos \u00e1 luz divina, que enfeitizasen os fieis e os achegasen a Deus e os adoutrinasen nas sagradas escrituras. En consecuencia, empregouse o ouro para toda clase de obxectos vinculados coa liturxia da igrexa cat\u00f3lica. Foi na \u00e9poca g\u00f3tica cando se estendeu o uso do ouro sobre moitas superficies (ferro, madeira, pedra etc.).\nNon obstante, o per\u00edodo de m\u00e1ximo esplendor do emprego desta t\u00e9cnica foi no barroco e rococ\u00f3, a mediados do s\u00e9culo XVIII, onde se usou tanto para cuesti\u00f3ns relixiosas (retablos, altares, iconas etc.) coma laicas (mobles, palacios etc.). Isto d\u00e9bese a que nestes per\u00edodos busc\u00e1base que a arte representase o seu car\u00e1cter ilusorio ou artificioso onde o enxe\u00f1o chegase a enganar a vista at\u00e9 asombrala, segundo palabras do propio Gian Lorenzo Bernini. Valor\u00e1base especialmente o visual e ef\u00e9mero, de xeito que todo tend\u00eda \u00e1 teatralizaci\u00f3n esaxerada e \u00e1 opulencia e, por iso, o emprego de ouro era tan acusado porque produc\u00eda resultados moi luminosos e efectistas.\nA partir do s\u00e9culo XIX o emprego do dourado foise minimizando at\u00e9 permanecer illado en autores como Gustav Klimt que resalta as s\u00faas figuras realistas sobre fondos imposibles e que permaneceu no s\u00e9culo XX na corrente do art d\u00e9co onde se mant\u00e9n o interese barroco da profusa decoraci\u00f3n, o emprego de materiais luxosos, e a utilizaci\u00f3n de motivos vexetais, con intenci\u00f3ns efectivas e teatralizantes. Foi durante este s\u00e9culo cando apareceu o \u201cfalso ouro\u201d xurdido das innovaci\u00f3ns t\u00e9cnicas e da intenci\u00f3n de minimizar os custos de produci\u00f3n e axilizar o proceso de execuci\u00f3n. Apareceron tam\u00e9n as pinturas a base de purpurinas que incl\u00faen po fin\u00edsimo de bronce ou outros metais para dotar a pintura dun ton dourado ou prateado; pigmentos iridescentes ou nacarados compostos por un revestimento de \u00f3xido met\u00e1lico sobre unha escama de mica que non sofren problemas de envellecemento en condici\u00f3ns de temperatura e humidade convencionais. Non obstante, de xeito illado, alg\u00fans artistas seguen a empregar as t\u00e9cnicas tradicionais de dourado como Yves Klein nos seus corenta e cinco Monodourados, para os que empregou as d\u00faas t\u00e9cnicas (dourado ao mixti\u00f3n e \u00e1 auga). Outros autores, dende o panorama actual, acheg\u00e1ronse ao dourado como James Lee Byars, Louise Nevelson ou Jannis Kounellis.\nO dourado na disciplina de conservaci\u00f3n-restauraci\u00f3n de bens culturais.\nO dourado na conservaci\u00f3n-restauraci\u00f3n dos bens culturais \u00e9 limpado, elimin\u00e1selle a sucidade superficial que co paso do tempo tende a depositarse sobre as obras, e con frecuencia debe ser asentado puntualmente para evitar a s\u00faa separaci\u00f3n do soporte. No tocante \u00e1 realizaci\u00f3n da t\u00e9cnica ou reproduci\u00f3n naquelas zonas onde te\u00f1a desaparecido depende do c\u00f3digo deontol\u00f3xico de cada territorio. As\u00ed por exemplo, en Espa\u00f1a non se volve a dourar sen\u00f3n que nesas zonas, de ser necesario para a comprensi\u00f3n da obra ou para devolverlle a s\u00faa lexitimidade, apl\u00edcase unha reintegraci\u00f3n crom\u00e1tica (mediante \"rigattino\", \"tratteggio\" ou puntos) coa que se aproxima a cor dourada mediante a asociaci\u00f3n de cores (ocre, amarelo, verde, vermello). Noutros pa\u00edses, como Portugal, v\u00f3lvese a dourar de ser necesario."}
{"id": "277552", "revid": "56817", "url": "https://gl.wikipedia.org/wiki?curid=277552", "title": "Palmeira de abano", "text": "A palmeira de abano (Trachycarpus fortunei) \u00e9 unha especie da familia das Arecaceae (palmeiras) orixinaria da China central e oriental, mais con fins ornamentais en todas as zonas temperadas, cunha alta presenza nos pa\u00edses mediterr\u00e1neos, pola s\u00faa boa resistencia ao fr\u00edo e \u00e1s altas temperaturas. \u00c9 com\u00fan atopala en xard\u00edns costeiros de Galiza.\nDescrici\u00f3n.\nO toro acada at\u00e9 12 m de altura, e fica recuberto (total ou s\u00f3 a parte superior) polas va\u00ed\u00f1as das follas ca\u00eddas, o que lle d\u00e1 un aspecto \"peludo\"). As follas son palmadas, cun limbo duns 50\u00a0cm de longo por 75 de largo, con pec\u00edolos coas marxes serradas e un pouco m\u00e1is longos ca o limbo.\nDist\u00ednguese de xeito doado da palmeira anana (\"Chamaerops humilis\"), que \u00e9 unha palmeira mediterr\u00e1nea, tam\u00e9n pequena e plantada a mi\u00fado nos xard\u00edns, en que a palmeira anana ten o pec\u00edolo m\u00e1is longo (at\u00e9 o triplo do limbo) e espi\u00f1ento. \nAdemais, non acada tanta altura como a palmeira de abano sen\u00f3n que como moito fica nuns cinco metros.\nTaxonom\u00eda.\n\"Trachycarpus fortunei\" foi descrita primeiro por William Jackson Hooker coma \"Chamaerops fortunei\" e despois atribu\u00edda ao x\u00e9nero \"Trachycarpus\" por Hermann Wendland e publicada en \"Bulletin de la Soci\u00e9t\u00e9 Botanique de France\", 8, p.\u00a0429 en 1861. \nTrachycarpus: nome xen\u00e9rico que deriva das verbas gregas: \"trachus\" = \"\u00e1spero\" e \"karpos\" = \"froita\", en referencia \u00e1 froita de forma irregular.\nfortunei: ep\u00edteto outorgado en honra de Robert Fortune, botanista que introduciu a planta do t\u00e9 na India."}
{"id": "277553", "revid": "18868", "url": "https://gl.wikipedia.org/wiki?curid=277553", "title": "Trachycarpus fortunei", "text": ""}
{"id": "277556", "revid": "23204", "url": "https://gl.wikipedia.org/wiki?curid=277556", "title": "Trachycarpus", "text": "Trachycarpus \u00e9 un x\u00e9nero con nove especies de plantas con flores pertencente \u00e1 familia das palmeiras (Arecaceae). \u00c9 orixinario de Asia dende o Himalaia ao leste da China.\nDistribuci\u00f3n e h\u00e1bitat.\nA distribuci\u00f3n natural do x\u00e9nero \"Trachycarpus\" son as rexi\u00f3ns monta\u00f1osas do norte da India, do Nepal, norte de Tailandia e a China. No seu h\u00e1bitat natural, algunhas especies viven nos bosques das monta\u00f1as at\u00e9 os 2500 metros sobre o nivel do mar, onde se atopan cubertos pola neve no inverno.\n\"Trachycarpus fortunei\", a palmeira de abano, \u00e9 o representante da especie m\u00e1is co\u00f1ecida. At\u00f3pase a mi\u00fado nos xard\u00edns de Europa e \u00e9 abundante nos parques do sur-oeste de Francia, Espa\u00f1a e tam\u00e9n nos xard\u00edns costeiros de Galiza, especialmente nas R\u00edas Baixas. At\u00f3pase tam\u00e9n brava na rexi\u00f3n monta\u00f1osa de Tesino en Su\u00edza, onde se reproduce e se propaga espontaneamente.\nDescrici\u00f3n.\nO x\u00e9nero \"Trachycarpus\" \u00e9 dioico, te\u00f1en un tama\u00f1o medio e son especies moi resistentes. As follas son palmadas, resistentes, de cor verde escura a verde clara, \u00e1s veces azuladas.\nO est\u00edpite de \"Trachycarpus\" acada unha altura que vai desde unhas poucas decenas de cent\u00edmetros para \"Trachycarpus nanus\" a m\u00e1is de doce metros de \"Trachycarpus takil\". Pode atoparse nu coa idade, mais na maior parte de vida, ten unha camada, m\u00e1is ou menos grosa, de fibras entrelazadas que forman unha pelaxe marr\u00f3n.\nTaxonom\u00eda.\nO x\u00e9nero foi descrito por Hermann Wendland e publicado en \"Bulletin de la Soci\u00e9t\u00e9 Botanique de France\" 8: 429. 1863. \nTrachycarpus: nome xen\u00e9rico que deriva das verbas gregas: \"trachus\" = \"\u00e1spero\" e \"karpos\" = \"froita\", en referencia \u00e1 froita de forma irregular."}
{"id": "277557", "revid": "5863", "url": "https://gl.wikipedia.org/wiki?curid=277557", "title": "Plantas con flores", "text": " #REDIRECCI\u00d3N Anxiospermas"}
{"id": "277558", "revid": "18868", "url": "https://gl.wikipedia.org/wiki?curid=277558", "title": "Acer nigrum", "text": ""}
{"id": "277559", "revid": "18868", "url": "https://gl.wikipedia.org/wiki?curid=277559", "title": "Acer saccharum subsp. nigrum", "text": ""}
{"id": "277560", "revid": "5863", "url": "https://gl.wikipedia.org/wiki?curid=277560", "title": "Jos\u00e9 Mar\u00eda Gonz\u00e1lez", "text": "O nome Jos\u00e9 Mar\u00eda Gonz\u00e1lez pode referirse a moitas persoas, entre elas as seguintes:"}
{"id": "277561", "revid": "89787", "url": "https://gl.wikipedia.org/wiki?curid=277561", "title": "Xarope de pradairo", "text": "O xarope de pradairo \u00e9 un xarope feito a partir da auga e do zume de pradairo (Aceraceae) de comezos da primavera, que foi concentrado por ebulici\u00f3n. Faise nas forestas de Am\u00e9rica do Norte (sobre todo Ontario, Quebec e Vermont) e v\u00e9ndese hoxe en d\u00eda en todo o mundo.\nA t\u00e9cnica xa era dominada polas poboaci\u00f3ns ind\u00edxenas do Canad\u00e1 cando os europeos chegaron. Utiliz\u00e1base en particular coma alimento t\u00f3nico na primavera. Numerosas lendas amerindias escenifican o xarope de pradairo.\nO xarope de pradairo non \u00e9 un doce moi popular en Europa, tampouco en Galiza, a\u00ednda que se pode atopar nalg\u00fans supermercados. Ad\u00f3itase empregar para adozar torradas, filloas, chulas etc, coma se fose mel.\nFabricaci\u00f3n do xarope de pradairo.\nEntre as numerosas especies de pradairos, d\u00faas son principalmente utilizadas pera a produci\u00f3n de xarope de pradairo: o pradairo negro (\"Acer nigrum\") e mailo pradairo azucreiro (\"Acer saccharum\"), moitas veces consideradas a mesma especie, ou mesmo, a primeira, coma subespecie do \"A. saccharum\".\nO xarope de pradairo prod\u00facese maioritariamente no Canad\u00e1 - 83% da colleita mundial - particularmente na provincia do Quebec, cunha menor produci\u00f3n en Ontario. Faise tam\u00e9n nalg\u00fans estados dos Estados Unidos de Am\u00e9rica. As\u00ed mesmo, a produci\u00f3n de xarope de pradairo nos EUA tende a continuar sendo constante, mentres que no Canad\u00e1 multiplicouse por dous en vinte anos.\nColleita da auga de pradairo.\nA auga de pradairo ap\u00e1\u00f1ase na fin do inverno ou ao comezo da primavera, segundo as rexi\u00f3ns, cando as noites de xeada ve\u00f1en seguidas de d\u00edas de desxeo. Esta auga cont\u00e9n arredor dun 2% ou 3% de azucre. Este azucre (esencialmente glicosa) \u00e9 almacenado no raizame durante o outono, onde pasa o inverno. Na primavera, sobe baixo a casca e distrib\u00faese por toda a \u00e1rbore, a fin de proporcionar enerx\u00eda de abondo para reactivar o seu metabolismo.\nA auga de pradairo non \u00e9 o zume. Este, claramente m\u00e1is cargado en minerais e mol\u00e9culas org\u00e1nicas complexas, s\u00f3 sobe polas ra\u00edces cando o metabolismo da \u00e1rbore \u00e9 reactivada. A chegada do zume e do seu sabor agre marca a fin da colleita da auga de pradairo. \u00c9 dicir, non se fai a colla do zume, sen\u00f3n da auga de pradairo.\nSe o di\u00e1metro do toro do pradairo \u00e9 inferior a 20\u00a0cm a auga nunca se recolle. A regra xeral \u00e9, pois, agardar deica os 45 anos despois da plantaci\u00f3n do pradairo antes de comezar a apa\u00f1ar a auga. As\u00ed mesmo, un pradairo azucreiro pode vivir at\u00e9 os 300 anos, incluso m\u00e1is. Deste xeito, pode dar auga cada primavera por moitos anos."}
{"id": "277566", "revid": "624", "url": "https://gl.wikipedia.org/wiki?curid=277566", "title": "Colonizaci\u00f3n grega", "text": "Co\u00f1\u00e9cese por colonizaci\u00f3n grega a fundaci\u00f3n por parte das diversas \u03c0\u03cc\u03bb\u03b5\u03b9\u03c2 \"p\u00f3leis\" de novas cidades (todas elas costeiras) mediante o traslado de parte da s\u00faa poboaci\u00f3n. As colonias ficaban ligadas coas s\u00faas cidades de orixe (metr\u00f3poles) por v\u00ednculos comerciais, relixiosos e militares. \nFases da colonizaci\u00f3n.\nP\u00f3dense distinguir dous momentos no proceso da colonizaci\u00f3n grega da Ec\u00famene na Antig\u00fcidade:\nCausas da colonizaci\u00f3n.\nOs conflitos internos.\nCh\u00e1mase \"stasis\" a toda crise interior, que conduce ata a guerra civil. A colonizaci\u00f3n \u00e9 un xeito de evitar este tipo de guerra, do grupo que se acha en minor\u00eda fundando unha nova polis (cidade). Non se trata forzosamente dun conflito entre a aristocracia e o pobo, sen\u00f3n sobre todo das loitas polo poder entre grupos aristocr\u00e1ticos, ou dunha posici\u00f3n no interior do grupo dirixente, como \u00e9 por exemplo en Corinto (v\u00e9xase Baqu\u00edadas).\nOs colonos te\u00f1en o desexo de fundar unha cidade ideal. Esta decisi\u00f3n non se toma m\u00e1is que nunha situaci\u00f3n de extrema gravidade.\nAs motivaci\u00f3ns comerciais.\nO aprovisionamento da cidade \u00e9 unha necesidade vital para a metr\u00f3pole, con todo, a realidade sobre as motivaci\u00f3ns comerciais \u00e9 bastante complexa.\nAs motivaci\u00f3ns non son sempre seguras, posto que non se co\u00f1ece sempre a situaci\u00f3n da metr\u00f3pole. Ademais, o volume de intercambios entre a colonia e a metr\u00f3pole era a mi\u00fado insuficiente para facer vivir \u00e1 colonia. As colonias gregas fundadas por raz\u00f3ns comerciais son bastante raras: p\u00f3dese citar as cleruqu\u00edas de Atenas ou Naucratis.\nCondici\u00f3ns e momentos da partida.\nA partida dos colonos \u00e9 sempre un momento de ruptura social. A colonia era fundada para lle evitar \u00e1 cidade unha fame negra, non \u00e9 entendida m\u00e1is que, a partir do momento no que os colonos abandonaban a cidade, eles perd\u00edan o dereito a regresar. A metr\u00f3pole non lles aportaba asistencia ningunha. O corpo c\u00edvico sufr\u00eda unha verdadeira amputaci\u00f3n: entre unha d\u00e9cima e unha cuarta parte da poboaci\u00f3n part\u00eda, sen esperanza de regresar.\nA decisi\u00f3n e os actores.\nUnha colonia non se fundaba a t\u00edtulo privado (salvo raras excepci\u00f3ns), sen\u00f3n que resulta dunha decisi\u00f3n tomada pola cidade,\nPara a fundaci\u00f3n dunha colonia, pres\u00e9ntase primeiramente un proxecto \u00e1 asemblea. En caso de acordo o consello aristocr\u00e1tico toma ao seu cargo a elecci\u00f3n das modalidades e as medidas concretas para designar quen vai partir.\nHai que designar, ent\u00f3n, un xefe da expedici\u00f3n, chamado \"oikist\u00e9s\", o m\u00e1is a mi\u00fado elixido entre a aristocracia. O \"oikist\u00e9s\" elix\u00eda o nome e o lugar preciso do novo establecemento. unha vez chegaron, establece e dota \u00e1 colonia dun sistema defensivo.\nNo marco do pensamento m\u00edtico onde se outorga unha parte importante aos deuses, as cidades te\u00f1en necesidade dunha sanci\u00f3n divina que sirva para confortar as decisi\u00f3ns humanas; a fundaci\u00f3n dunha colonia era arriscada, e suscitaba a dor entre os que deb\u00edan partir, sen esperanza de regresar, e os que se quedaban. Tense o costume de ir consultar o or\u00e1culo de Apolo de Delfos. O or\u00e1culo d\u00e1 unha orientaci\u00f3n xeogr\u00e1fica xeral e d\u00e1 o seu consello sobre un proxecto elaborado pola cidade.\nOs criterios de elecci\u00f3n.\nSon establecidos polo or\u00e1culo. Con todo, obs\u00e9rvase xeralmente un bo sentido: evita aos pa\u00edses bastante estruturados no plano pol\u00edtico como Exipto ou a costa sirio-palestina, (Asiria e Fenicia), aconsell\u00e1ndose partir cara ao oeste ou o leste.\nDescribe igualmente o lugar onde se ha establecer. Alg\u00fans elementos at\u00f3panse en todos os or\u00e1culos que describen un lugar onde ser\u00e1 pos\u00edbel garantir a soberan\u00eda e autonom\u00eda da colonia:\nCaracteres espec\u00edficos dos novos establecementos.\nAs relaci\u00f3ns das colonias con Grecia.\nOs colonos levan toda unha bagaxe afectiva e relixiosa: p\u00e1rtese co lume sagrado da metr\u00f3pole, a colonia conserva o mesmo pante\u00f3n e con frecuencia a mesma divindade poliada.\nOs lugares material\u00edzanse por desprazamentos da metr\u00f3pole \u00e1 colonia e viceversa durante grandes festas relixiosas.\nNo plano pol\u00edtico, cons\u00e9rvase xeralmente as instituci\u00f3ns da metr\u00f3pole, polo menos ao principio.\nAo principio, os intercambios comerciais son bastante modestos. Pouco tempo despois as\u00edstese, con todo, a unha verdadeira explosi\u00f3n. As\u00ed, a riqueza das xentes de Sibaris \u00e9 lendaria. Non hai, con todo, v\u00ednculo pol\u00edtico ning\u00fan entre a colonia e a s\u00faa metr\u00f3pole: a nova cidade \u00e9 completamente independente. Ocorr\u00eda que unha colonia se atopase enfrontada no curso dunha guerra \u00e1 s\u00faa metr\u00f3pole: por exemplo o conflito entre Corcira e a s\u00faa metr\u00f3pole Corinto foi a orixe da guerra do Peloponeso.\nAn\u00e1lise contempor\u00e1nea do proceso de colonizaci\u00f3n.\nO proceso de colonizaci\u00f3n \u00e9 un fen\u00f3meno complexo. P\u00f3dese arg\u00fc\u00edr que comezou como unha secuela do colapso da civilizaci\u00f3n mic\u00e9nica, como suxire C. G. Thomas. Segundo este autor, esta civilizaci\u00f3n caracerizouse pola s\u00faa desuni\u00f3n pol\u00edtica: moitos reinos en estado de guerra e elevada competici\u00f3n comercial entre eles. Opina que a \u00abuniformidade cultural\u00bb era consecuencia do pr\u00f3spero comercio. Tras o declive xeneralizado, unicamente uns poucos centros conservaron a s\u00faa poboaci\u00f3n, como Lefkandi e Atenas, noutros polo contrario houbo movementos migratorios: poboaci\u00f3ns aqueas que se trasladaron a Cilicia e Chipre, que antecederon ao establecemento de asentamentos gregos nas f\u00e9rtiles chairas de Asia Menor."}
{"id": "277567", "revid": "98629", "url": "https://gl.wikipedia.org/wiki?curid=277567", "title": "Pobo protoindoeuropeo", "text": "O termo protoindoeuropeos ref\u00edrese \u00f3s individuos pertencentes a unha etnia ou grupo de etnias da Idade do Cobre e a primeira Idade do Bronce, que falaban variantes da\u00a0lingua protoindoeuropea\u00a0e compart\u00edan unha cultura material e patr\u00f3ns culturais semellantes.\nA cultura indoeuropea alcanzou certas vantaxes sobre outros pobos, como a gandar\u00eda equina, o carro ou a agricultura do trigo, e expandiuse at\u00e9 abarcar o espazo entre o c\u00edrculo polar \u00e1rtico, o sur de Portugal e a India. Estes pobos expres\u00e1banse nunha lingua con caracter\u00edsticas similares \u00e1s que se falan hoxe na maior parte de Europa, Ir\u00e1n e a India, inclu\u00edndo linguas mortas como o lat\u00edn ou o hitita.\nA falta de escrita durante o per\u00edodo protoindoeuropeo privou \u00f3s historiadores de datos, pero alg\u00fans arque\u00f3logos, como Marija Gimbutas, aventuran a \"hip\u00f3tese dos kurg\u00e1ns\", segundo a cal o eixo com\u00fan \u00e1s culturas indoeuropeas ser\u00eda un conxunto de xentes semin\u00f3mades que atopou os seus fundamentos materiais no cabalo, a roda, o desenvolvemento do metal, a agricultura e a gandar\u00eda.\nEntre as caracter\u00edsticas culturais com\u00fans \u00f3s protoindoeuropeos \u00e1chase unha relixi\u00f3n com\u00fan polite\u00edsta con varios deuses celestiais. Posiblemente posu\u00edsen algunhas vantaxes tecnol\u00f3xicas que lles permitiron expandirse \u00e1 conta doutros pobos, a\u00ednda que alg\u00fans autores argumentan sobre unha base arqueol\u00f3xica que a expansi\u00f3n foi pac\u00edfica.\nA cultura comparada permite conxeturar que posu\u00edan tradici\u00f3n po\u00e9tica, que usaron para cantar as faza\u00f1as dos seus deuses e heroes que parece ser antiqu\u00edsima. A cultura indoeuropea parece constitu\u00edr a ra\u00edz da civilizaci\u00f3n europea antiga, as\u00ed como da civilizaci\u00f3n indoirania antiga."}
{"id": "277570", "revid": "98629", "url": "https://gl.wikipedia.org/wiki?curid=277570", "title": "Palmiteiro", "text": "O palmiteiro (Euterpe edulis), chamado tam\u00e9n palmito ou izara (do portugu\u00e9s do Brasil \"i\u00e7ara\", \"ju\u00e7ara\" ou \"ji\u00e7ara\", nomes derivados do seu nome en tup\u00ed: \"yu'sara\"), \u00e9 unha especie pertencente \u00e1 familia das palmeiras (Arecaceae), nativa de Bolivia, o Brasil (Mata Atl\u00e1ntica), Paraguai, o Per\u00fa e a Arxentina (en Misiones exclusivamente) que vexeta soamente en solos arxilosos e h\u00famidos e protexida da luz solar. \u00c9 unha das palmeiras das que se tira o palmito. \u00c9 unha especie en perigo de extinci\u00f3n pola talla masiva para extraer este alimento.\nDescrici\u00f3n.\nPalmeira de tronco magro e alto (entre 15 a 20 m de altura), as follas son moi numerosas, de forma lineal-lanceolada, flex\u00edbeis e p\u00e9nsiles, disp\u00f3\u00f1ense de forma alterna e son pinnadas. Desde o final do toro at\u00e9 o nacemento das follas ten unha zona m\u00e1is grosa de cor verde, semellante a unha va\u00ed\u00f1a, que forma a base das follas. O froito \u00e9 unha drupa en forma de globo (1\u20132\u00a0cm de di\u00e1metro) de cor negra que cont\u00e9n unha \u00fanica semente de 1 a 1,5\u00a0cm.\nPotencial agroecon\u00f3mico.\nPresentaba elevado potencial de manexo debido \u00e1 s\u00faaa ampla distribuci\u00f3n xeogr\u00e1fica, alta densidade de individuos na \u00e1rea de distribuci\u00f3n, posicionamento no estrato medio da foresta e forte interacci\u00f3n coa fauna. No entanto, a explotaci\u00f3n descontrolada levou a especie ao perigo de extinci\u00f3n.\nCaracter\u00edzase por producir palmito de excelente calidade, con valor econ\u00f3mico elevado e amplamente consumido na alimentaci\u00f3n humana, no entanto \u00e9 monocaule e o corte implica a s\u00faa morte. Coa morte da palmeira disponse de m\u00faltiples produtos: fibras para fabricaci\u00f3n de vasoiras, trabes, pont\u00f3ns e ripas para construci\u00f3ns civ\u00eds, follas para coberturas temporarais e forraxe. Recentemente, o procesamento do seu froito, o uso en proxectos de paisaxismo e o reco\u00f1ecemento das propiedades terap\u00e9uticas das s\u00faas ra\u00edces est\u00e1n sendo difundidos, sendo fundamental, entre tanto, que se te\u00f1a un manexo axeitado para a especie.\nActualmente, unha alternativa altamente vi\u00e1bel e en crecente estudo e pr\u00e1ctica \u00e9 o procesamento da polpa dos froitos do palmiteiro, obtendo unha composici\u00f3n de bebida co\u00f1ecida como \"a\u00e7a\u00ed de ju\u00e7ara\" (zume de palmiteiro), moi semellante en termos de textura, cor, sabor e composici\u00f3n nutricional (ag\u00e1s alg\u00fans compostos) ao zume de froitos arroxados (\"a\u00e7a\u00ed\") da especie de palmeira \"Euterpe oleraceae\", nativa da Rexi\u00f3n Amaz\u00f3nica.\nOs froitos maduros, de cor arroxada escura, cando son collidos, seleccionados, hixienizados e postos en auga morna, son procesados artesanalmente en peneiras ou batidos en m\u00e1quinas despolpadeiras adecuada (manivela/motor 0,5cv).\nO manexo de \"Euterpe edulis\" a trav\u00e9s da utilizaci\u00f3n dos seus froitos en lugar da explotaci\u00f3n do palmito mant\u00e9n as \u00e1rbores vivas e difundindo sementes e mudas da especie por varios anos, cumprindo o seu papel na foresta e mantendo este recurso xen\u00e9tico e natural tan valioso. No corte ilegal de palmito, plantas adultas e novas c\u00f3rtanse sen coidado e se venden por valores irrisorios en relaci\u00f3n aos custos ambientais que esta acci\u00f3n xera. A utilizaci\u00f3n dos froitos pode, al\u00e9n dunha \u00f3ptima forma de manter e dispersar a especie, tornarse coma unha \u00f3ptima rede de empregos, cooperativas, renda e calidade de vida para produtores rurais.\nTaxonom\u00eda.\n\"Euterpe edulis\" foi descrita por Carl Friedrich Philipp von Martius e publicada en \"Historia Naturalis Palmarum\" 2(2): 33\u201334, t. 32, no ano 1824. (before 13 Apr 1824)\nO x\u00e9nero leva o nome da musa Euterpe da mitolox\u00eda grega.\nedulis: ep\u00edteto latino que significa \"comest\u00edbel\"."}
{"id": "277574", "revid": "18868", "url": "https://gl.wikipedia.org/wiki?curid=277574", "title": "Euterpe edulis", "text": ""}
{"id": "277575", "revid": "18868", "url": "https://gl.wikipedia.org/wiki?curid=277575", "title": "Izara", "text": ""}
{"id": "277576", "revid": "54334", "url": "https://gl.wikipedia.org/wiki?curid=277576", "title": "Fenicios", "text": "Os fenicios foron un pobo de orixe sem\u00edtica que habitaron en Fenicia, no norte da rexi\u00f3n hoxe co\u00f1ecida como L\u00edbano. Fundaron colonias nas costas do mar Mediterr\u00e1neo e durante longo tempo dominaron o comercio nas s\u00faas augas.\nHistoria.\nInicialmente, m\u00e1is que dun pa\u00eds, haber\u00eda que falar de varias cidades-estado principais, con gobernos independentes: Arados, Berytos (Beirut), Biblos, Sid\u00f3n e Tiro, todas estas cidades estaban localizadas no actual L\u00edbano e corresponden aos per\u00edodos hist\u00f3ricos de Fenicia.\nSituados os fenicios no que \u00e9 hoxe o L\u00edbano, floreceron ata a conquista de Alexandre Magno que tivo lugar o 332 a.C.. Viv\u00edan en cidades independentes e costeiras pr\u00f3ximas ao mar, desunidas unhas doutras a\u00ednda que baixo a preponderancia ou hexemon\u00eda de Sid\u00f3n ata o s\u00e9culo XIII a.C. e da de Tiro desde esta data en diante, sendo como a s\u00faa cidade santa ou centro moral e relixioso a famosa Biblos ou Gebal, de onde proced\u00edan os canteiros que traballaron para o templo de Salom\u00f3n (\"lib. III dos Reis c.V, v.18\").\nCada cidade ti\u00f1a o seu rei e o seu consello de anci\u00e1ns (integrado por uns 100 membros). As s\u00faas actividades econ\u00f3micas eran principalmente o comercio mar\u00edtimo de vidro, metais, madeira de cedro (que sacaban de Biblos) e tecidos (que tingu\u00edan coa p\u00farpura obtida dun caracol do Mediterr\u00e1neo, o m\u00farice). Desta forma, constitu\u00edronse nas m\u00e1is poderosas talasocracias do Mediterr\u00e1neo, a imaxe da extinta civilizaci\u00f3n minoica. As s\u00faas rutas comerciais chegaban ata as Casit\u00e9rides no Atl\u00e1ntico.\nOs fenicios enviaron barcos mercantes por todo o Mediterr\u00e1neo para fundar colonias nas s\u00faas beiras, desde Asia Menor ata a Pen\u00ednsula Ib\u00e9rica, como Tr\u00edpoli, Gadir (C\u00e1diz), Sexi (Almu\u00f1\u00e9car), Rusadir (Melilla) e Malaka (M\u00e1laga). Con todo a s\u00faa colonia de maior importancia foi Cartago, ao norte de \u00c1frica, que se independizou trala ocupaci\u00f3n de Fenicia por parte dos asirios.\nDespois de per\u00edodos consecutivos de dominaci\u00f3n asiria, persa e maced\u00f3nica, a rexi\u00f3n de orixe dos fenicios perdeu o seu poder, ao paso que unha das colonias fenicias do Mediterr\u00e1neo, Cartago, ascendeu como un dos portos m\u00e1is importantes do Mediterr\u00e1neo. Nun intervalo de 120 anos, entre os s\u00e9culos III e II a.C., os fenicios de Cartago disputaron o control do Mediterr\u00e1neo o Imperio Romano nas chamadas guerras p\u00fanicas.\nDespois da s\u00faa derrota, no ano 146 a.C., pouco restou da cultura fenicia.\nColonizaci\u00f3ns.\nDurante as s\u00faas longas viaxes os fenicios deb\u00edan abastecerse en distintos puntos do seu percorrido. Mesmo se supo\u00f1\u00eda que as limitaci\u00f3ns inherentes \u00e1 navegaci\u00f3n primitiva (evitaci\u00f3n da navegaci\u00f3n nocturna) impedir\u00edan singraduras moi superiores aos 60 km, a\u00ednda que se comprobou que percorr\u00edan distancias moito maiores sen tocaren porto.\nCo tempo, esas escalas foron transform\u00e1ndose en establecementos permanentes que permitisen o almacenamento e o comercio est\u00e1bel cos pobos ind\u00edxenas, que a historiograf\u00eda denomina factor\u00edas ou colonias, de forma similar \u00e1s colonias gregas. A colonizaci\u00f3n fenicia foi un fen\u00f3meno comercial e poboador localizado en portos de f\u00e1cil defensa, pen\u00ednsulas ou illas pr\u00f3ximas \u00e1 costa, sen conquistas territoriais no interior.\nTam\u00e9n se estableceron colonias fenicias nas proximidades dalgunhas cidades de maior grado de civilizaci\u00f3n, onde obti\u00f1an concesi\u00f3ns, como na cidade exipcia de Menfis.\nOs mari\u00f1os comerciantes de Sid\u00f3n crearon asentamentos-almac\u00e9ns amurallados. Os de Tiro fundaron cara ao ano -800 no norte de \u00c1frica \"Qart Hadasht\" (Cartago), cuxa posici\u00f3n estrat\u00e9xica entre o Mediterr\u00e1neo occidental e o Mediterr\u00e1neo oriental a converteu na m\u00e1is importante de todas as colonias. Terminou por acoller o centro da civilizaci\u00f3n p\u00fanica cando as cidades metropolitanas do Levante foron conquistadas polo Imperio persa (-539).\nA rivalidade secular que manti\u00f1an gregos e fenicios polas rutas comerciais e o establecemento de colonias levou, tam\u00e9n no s\u00e9culo -VI, a un enfrontamento militar de grande envergadura, a batalla de Alalia (ano -537), na que a colonia grega focense de Alalia se enfrontou \u00e1 frota cartaxinesa, aliada cos etruscos, redefin\u00edndose a relaci\u00f3n de forzas na rexi\u00f3n.\nAs factor\u00edas fenicias esparex\u00e9ronse practicamente por toda a ribeira sur mediterr\u00e1nea e as s\u00faas illas: desde \"Gadir\", m\u00e1is al\u00f3 do estreito de Xibraltar, na contorna do m\u00edtico reino de Tartessos e porta das rutas do oc\u00e9ano Atl\u00e1ntico, cara ao norte -Europa- e o sur -\u00c1frica-, ata as costas de Asia e o Mar Negro.\nNa costa africana son localidades de fundaci\u00f3n fenicia Tangis, Mogador e Lixus (actual Marrocos), Sidi Abdselam do Behar -desembocadura do ued Martil- e Kudia Tebmain -ued Ems\u00e1- (actual Alxeria), Utica -da que se pensa que foi a primeira colonia en fundarse, ou quizais a segunda despois de Gadir-, Hadramemtum, Leptis Minor -Leptis Parva- e Thapsus (actual Tunisia), Leptis Magna, Tr\u00edpoli e Sabratha (actual Libia).\nNas illas do Mediterr\u00e1neo occidental, Iboshim ou Eubussus (Ibiza), Nora -Nurri-, Sulcis, Tharros -San Giovanni dei Sinis-, Bithia e Olbia (Sarde\u00f1a), Motia (Sicilia) e Malta; nas do mediterr\u00e1neo oriental Kition (Chipre).\nOs fenicios foron o primeiro dos pobos colonizadores hist\u00f3ricos da Pen\u00ednsula Ib\u00e9rica. Os restos arqueol\u00f3xicos m\u00e1is antigos descubertos ata a actualidade proceden de Malaka (M\u00e1laga) e Gadir (C\u00e1diz), a\u00ednda que estableceron colonias tam\u00e9n no mediterr\u00e1neo peninsular en Toscanos (V\u00e9lez-M\u00e1laga), Sexi (Almu\u00f1\u00e9car), Abdera (Adra), Cerro del Prado, Chorreras, Villaricos, Mazarr\u00f3n, Guardamar de Segura; e no \u00e1rea atl\u00e1ntica peninsular en Onuba (Huelva), Chiclana de la Frontera, (C\u00e1diz), Abul (Alcacer do Sal) e probabelmente en Olissipo (Lisboa) e noutras escalas na ruta comercial, que sendo de orixe prehist\u00f3rica chegaba ata Galicia e ata as Illas Brit\u00e1nicas.\nA fundaci\u00f3n da nova Qart Hadasht (Nova Cartago, a actual Cartagena) foi unha iniciativa posterior, respondendo aos novos criterios da civilizaci\u00f3n p\u00fanico-cartaxinesa do s\u00e9culo III a.C., na \u00e9poca das guerras p\u00fanicas contra Roma. Tam\u00e9n a esa \u00e9poca pertencen os restos p\u00fanicos de Melilla.\nColonias tirias e colonias sidonias.\nA maior parte das colonias fenicias eran tirias (fundadas por Tiro). Prop\u00faxose como unha diferenza coas colonias sidonias (fundadas por Sid\u00f3n) a divindade tutelar: Melkart para Tiro, Astart\u00e9 para Sid\u00f3n. Outra diferenza \u00e9 que varias colonias sidonias estaban establecidas na ribeira norte do Mediterr\u00e1neo, como Temesa (preto de N\u00e1poles), a illas de Citerea, Chipre, Creta e Rodas, ou en Asia. Sinalouse como trazo propio das colonias sidonias na Pen\u00ednsula Ib\u00e9rica os seus top\u00f3nimos coa terminaci\u00f3n -ipo (Baicipo, Dipo, Acinipo, Lacipo, Iripo, Oripo, Ostipo, Sisipo, Ventipo, Olisipo). Dise que, de entre as colonias de Sid\u00f3n, Paros proporcionaba m\u00e1rmore, Thasos, ouro, Melos, xofre e alume; mentres que a tinguidura p\u00farpura provi\u00f1a de Citerea e Creta.\nCultura.\nO pobo fenicio constit\u00fae un poderoso lazo de uni\u00f3n entre as civilizaci\u00f3ns e m\u00e1is a\u00ednda entre as formas art\u00edsticas do mundo antigo, pola imitaci\u00f3n, fusi\u00f3n e difusi\u00f3n delas, a\u00ednda que non se considere como orixinal inventor dalgunha.\nOs fenicios utilizaban un alfabeto fon\u00e9tico, que os gregos adoptaron \u00e1 s\u00faa propia lingua e, co tempo, serviu de base para todos os alfabetos occidentais. Este alfabeto ti\u00f1a puntos para as vogais e 20 ou 30 signos para as consoantes, pero foi moi importante, xa que, o alfabeto non era secreto a diferenza dalg\u00fans pobos que o deixaban s\u00f3 para autoridades superiores.\nA cultura fenicia foi moi importante na s\u00faa \u00e9poca, pero, sorprendentemente, quedaron poucas pegadas da s\u00faa historia. Co\u00f1ecemos a s\u00faa existencia, sobre todo, a trav\u00e9s dos textos doutros pobos que entraron en contacto con eles, en particular os asirios, os babilonios e, m\u00e1is tarde, os gregos.\nRelixi\u00f3n.\n\u00c1 fragmentaci\u00f3n pol\u00edtica do territorio fenicio correspondeu un variado pante\u00f3n de divindades, de xeito que non se pode falar dunha relixi\u00f3n unificada. As fontes fenicias son parcas en informaci\u00f3n teol\u00f3xica, que \u00e1s veces red\u00facese apenas a inscrici\u00f3ns epigr\u00e1ficas, e mesmo, en ocasi\u00f3ns, s\u00f3 co\u00f1ecemos algunhas divindades por alusi\u00f3ns b\u00edblicas.\nCon todo hai certos deuses, que por debaixo das diferenzas dos seus nomes, esconden unha mesma figura. A divindade m\u00e1xima parece corresponder a El, que, ao mesmo tempo, corresponde \u00e1 ra\u00edz sem\u00edtica para \"deus\", e como tal aparece tam\u00e9n entre os hebreos na Biblia. O deus creador \u00e9 El, mais non ocupa un lugar principal nas grandes cidades. Baal \u00e9 o deus principal de Tiro, pero en Sid\u00f3n ese lugar corresponde a Eshmun, un deus diferente. O correspondente feminino de Baal \u00e9 Baalat. Astarte \u00e9 unha das m\u00e1ximas divindades femininas, mais corresponde no Mediterr\u00e1neo occidental a Tanit, esta a s\u00faa vez \u00e9 diferente de Tanit Pene Baal etc.\nNon todas estas divindades son sem\u00edticas en orixe; poden corresponder a deuses prefenicios subsistentes e que acabaron asimilados. \u00c1 s\u00faa vez o pante\u00f3n fenicio complicouse, porque sufriu o sincretismo exipcio, hel\u00e9nico e romano, de xeito que Baalat foi asimilada a Hathor, Melqart a H\u00e9rcules, Baal Hamm\u00f3n a Cronos/Saturno, Tanit a Hera/Xuno etc.\nEn canto aos seus templos, as escavaci\u00f3ns en Oriente de lugares como Hazor, Betshan, Alalaj, Tell Taynat e na chaira de Sharon, xunto coas indicaci\u00f3ns b\u00edblicas sobre o templo de Salom\u00f3n en Xerusal\u00e9n, constru\u00eddos por arquitectos fenicios, perm\u00edtenos saber que ti\u00f1an unha divisi\u00f3n tripartita cun \"p\u00f3rtico dianteiro\", m\u00e1is estreito que o corpo do edificio, un \"vest\u00edbulo\" e un \"sancta sanctorum\". Como no templo de Salom\u00f3n, d\u00faas columnas ergu\u00edanse na entrada. Por\u00e9n, parte dos santuarios est\u00e1n ao aire libre, no alto de outeiros ou montes, sinalados soamente con altares circulares ou con betilos. Nas colonias estes santuarios poden situarse en lugares chairos.\nO aspecto m\u00e1is co\u00f1ecido dos cultos fenicios son os sacrificios humanos. Sacrif\u00edcanse os primox\u00e9nitos (acto designado como \"molk\"), seguramente para tentar asegurar o resto da descendencia. Efect\u00faanse sacrificios en masa para aplacar o furor dos deuses, especialmente en caso de derrota militar. O lugar de sacrificio \u00e9 denominado \"tofet\", tomado dun top\u00f3nimo b\u00edblico. Con todo, foi frecuente o sacrificio, por substituci\u00f3n, dun animal.\nPara os servizos relixiosos as fontes mostran sacerdotes e sacerdotisas. A\u00ednda que hai familias especializadas, tam\u00e9n os reis e nobres poden exercer o papel. De xeito que se sost\u00e9n que ambos estamentos eran simplemente os mantedores da cultura e tradici\u00f3ns fenicias.\nArte.\nA arte fenicia est\u00fadase principalmente nas ru\u00ednas das cidades que foron colonias sidonitas ou tirias, como as de Sarde\u00f1a e Espa\u00f1a e, sobre todo, nas establecidas na illa de Chipre.\nAs s\u00faas produci\u00f3ns te\u00f1en m\u00e1is de industriais que de art\u00edsticas e nas s\u00faas esculturas, cer\u00e1mica, xoias e metalister\u00eda \u00e1chase como dominante a influencia exipcia desde o s\u00e9culo X a.C., que \u00e9 a data m\u00e1is antiga que se adoita asignar \u00e1 arte reco\u00f1ecidamente fenicia, admitindo desde logo elementos asirios ata chegar ao s\u00e9culo VII a.C.. Con todo, a partir de devandito s\u00e9culo predomina a forma grega, chegando \u00e1s veces a confundirse as s\u00faas produci\u00f3ns coas gregas, como se confunden as anteriores ao s\u00e9culo X a.C., xunto coas asirias e exipcias.\nArquitectura.\nAs formas de arquitectura inf\u00edrense m\u00e1is polos debuxos dos selos e outros relevos que polas ru\u00ednas dos seus edificios, a\u00ednda que non faltan alg\u00fans restos de pezas arquitect\u00f3nicas achados en Chipre e Fenicia. Entre estes, figura o capitel con volutas, inspirado na arte oriental e que ben puido ser o antecesor do capitel x\u00f3nico.\nOs templos fenicios, como o de Biblos, distingu\u00edanse por ter o santuario sen cuberta. Nel d\u00e1base culto a unha pedra ou \"betilo\" que xeralmente consist\u00eda nun aer\u00f3lito de forma c\u00f3nica, como pedra ca\u00edda do ceo, situado no medio da estancia, \u00e1 cal preced\u00eda un adro rodeado interiormente de columnas. Era tam\u00e9n caracter\u00edstica a forma que aos sarc\u00f3fagos suntuosos de pedra daban os fenicios sidonitas, que se adaptaba m\u00e1is ou menos ao contorno da figura humana como os da madeira exipcios (sarc\u00f3fagos antropoides) e ostentaba en relevo sobre t\u00e1paa unha imaxe t\u00edpica ou talvez o retrato do defunto."}
{"id": "277579", "revid": "25871", "url": "https://gl.wikipedia.org/wiki?curid=277579", "title": "Aza\u00ed", "text": "O aza\u00ed (do portugu\u00e9s: \"a\u00e7a\u00ed\") (Euterpe oleracea) \u00e9 unha palmeira nativa do norte de Am\u00e9rica do Sur, apreciada polas propiedades nutritivas do seu froito. Medra no norte do Brasil, G\u00fciana francesa, Suriname, G\u00fciana, Trinidad, e sur de Bolivia, Per\u00fa e Venezuela e no Magdalena Medio e a rexi\u00f3n do Pac\u00edfico en Colombia.\nO seu consumo data de tempos precolombianos e \u00e9 un alimento moi importante na dieta amaz\u00f3nica. O cultivo intensivo do aza\u00ed estendeuse dentro do territorio brasileiro, durante os anos 1980 e 1990.\nEtimolox\u00eda.\nO aza\u00ed, do portugu\u00e9s \"a\u00e7a\u00ed\", tam\u00e9n recibe os nomes com\u00fans, todos orixinarios da lingua nativas do Brasil, de \"ua\u00e7a\u00ed\", \"a\u00e7a\u00ed-branco\", \"a\u00e7aizeiro\", \"coqueiro-a\u00e7a\u00ed\", \"iu\u00e7ara\", \"ju\u00e7ara\", \"palmiteiro\", \"palmito\", \"pin\u00e1\" e \"tucaniei\". \"A\u00e7a\u00ed\" e \"ua\u00e7a\u00ed\" son oriundos do tup\u00ed \"yasa'i\", \"froita que zumega\", nunha alusi\u00f3n ao zume desprendido polo seu froito. \"Ju\u00e7ara\" prov\u00e9n do tup\u00ed \"yu'sara\". \"Palmiteiro\" e \"palmito\" son alusi\u00f3ns ao seu uso na alimentaci\u00f3n humana so a forma de palmito\nH\u00e1bitat.\nMedra en bosques h\u00famidos das terras baixas, en zonas alag\u00e1beis pretos das ribeiras.\n\u00c9 propia do And\u00e9n Pac\u00edfico, onde se co\u00f1ece como \"palma murrapo\" ou \"naid\u00ed\" e forma extensas asociaci\u00f3ns nas veigas alag\u00e1beis dos r\u00edos, a menos de 100 m de altitude.\nUsos.\nO froito desta palmeira, co\u00f1ecido co mesmo nome, \u00e9 comest\u00edbel e cons\u00f3mese en forma de bebidas, doces, e xeados.\nPor cada 100 g a polpa do froito cont\u00e9n 8,1 g de prote\u00ednas; 52,2 g de gl\u00edcidos (inclu\u00eddos 44,2 g de fibra) e 32,5 g de graxas; ademais 260 mg de calcio, 4,4\u00a0mg de ferro, 1002 U de vitamina A e pequenas cantidades de vitamina C, as\u00ed como \u00e1cido asp\u00e1rtico e \u00e1cido glut\u00e1mico e ademais 319\u00a0mg de antocianina e outros antioxidantes.\nO seu principal produto comercializado \u00e9 o palmito, que se extrae derrubando as palmas e se procesa coma encurtido para comidas tipo ensalada. Os seus froitos son consumidos polas aves, especialmente polos paxaros do petr\u00f3leo ou gu\u00e1charos (\"Steatornis caripensis\"), mentres que as s\u00faas sementes son consumidas por roedores e por alg\u00fans peixes, adicionalmente os seus talos empr\u00e9ganse como trabes e pont\u00f3ns na construci\u00f3n de teitos\nAtrib\u00faenselle propiedades medicinais de varios tipos. Segundo o profesor Stephen Talcott, nun estudo realizado pola Universidade da Florida atopouse que provocou respostas autodestrutivas at\u00e9 no 86% das c\u00e9lulas cancer\u00edxenas da leucemia estudadas. O mesmo estudo tam\u00e9n afirma que \u00e9 unha das fontes de froitas m\u00e1is rica en antioxidantes.\nNos Estados Unidos e por extensi\u00f3n no Canad\u00e1 e Europa, comezouse a comercializar como suplemento alimenticio en forma de barritas enerx\u00e9ticas, zume, caramelos ou mesmo a froita enteira.\nAs empresas que comercializan estes produtos din que proporciona moita fibra, un nivel enerx\u00e9tico m\u00e1is alto e mellora a vida sexual, a dixesti\u00f3n, a sa\u00fade cut\u00e1nea, a sa\u00fade card\u00edaca, o sono e incluso dimin\u00fae os niveis de colesterol. Ademais, atrib\u00faenlle propiedades adelgazantes. Quackwatch (organizaci\u00f3n sen \u00e1nimo de lucro estadounidense dedicada a destapar fraudes relacionados coa sa\u00fade) advertiu que os niveis de antioxidantes do zume de aza\u00ed, suposta fonte das s\u00faas propiedades beneficiosas, non son superiores que nos doutras froitas como os arandos, certos tipos de uva ou cereixas.\nTaxonom\u00eda.\n\"Euterpe oleracea\" foi descrita por Carl Friedrich Philipp von Martius e publicado en \"Historia Naturalis Palmarum\" 2(2): 29\u201331, f. 28\u201330, no ano 1824.\nO x\u00e9nero leva o nome da musa Euterpe da mitolox\u00eda grega.\noleracea: ep\u00edteto latino que significa \"con fragrancia, recendo\"."}
{"id": "277580", "revid": "18868", "url": "https://gl.wikipedia.org/wiki?curid=277580", "title": "Euterpe oleracea", "text": ""}
{"id": "277581", "revid": "18868", "url": "https://gl.wikipedia.org/wiki?curid=277581", "title": "A\u00e7a\u00ed", "text": ""}
{"id": "277582", "revid": "98629", "url": "https://gl.wikipedia.org/wiki?curid=277582", "title": "Maria Cristina Cavalcanti de Albuquerque", "text": "Mar\u00eda Cristina Cavalcanti de Albuquerque, nada en Vertentes en febreiro de 1943, \u00e9 unha novelista, historiadora e psiquiatra brasileira.\nTraxectoria.\nFilla do m\u00e9dico e pol\u00edtico Em\u00eddio Cavalcanti de Albuquerque e de Maria do Carmo Santana Cavalcanti. Desde moi novo tivo o seu interese esperto pola literatura e pola historiograf\u00eda ao escoitar as historias que os seus av\u00f3s e t\u00edos lle contaban sobre a xenealox\u00eda da Familia Albuquerque. \u00c9 descendente do fidalgo portugu\u00e9s Xerome de Albuquerque.\nGraduouse en medicina na Universidade Federal de Pernambuco (UFPE) e cursou posgrao en psiquiatr\u00eda na Michigan State University, nos Estados Unidos. Foi profesora universitaria do Departamento de neuropsiquiatria da UFPE e presidente do Instituto Arqueol\u00f3xico, Hist\u00f3rico e Xeogr\u00e1fico de Pernambuco.\nLiteratura.\nAtrib\u00fae \u00e1 paix\u00f3n pola lectura de obras cl\u00e1sicas da literatura universal o amadurecimento como escritora ao longo dos anos. Os seus escritores preferidos son, na traxedia, o grego Eur\u00edpides; Shakespeare na tragicom\u00e9dia; os grandes novelistas rusos Lev Tolstoi e Dostoievski. O conto, ten predilecci\u00f3n por Tchekov, e en Marcel Proust ve a revoluci\u00f3n do concepto de novela. Na poes\u00eda \u00e9 grande admiradora de Rimbaud. Na literatura brasileira, aprecia o estilo esmerado de Machado de Assis e as creaci\u00f3ns de Jo\u00e3o Cabral de Mello Neto e Gerardo Mello Mour\u00e3o. O seu cl\u00e1sico favorito \u00e9 \"Na procura do tempo perdido\" de Proust. Como libro de cabeceira, ten a \"Biblia\" de Xerusal\u00e9n. Considera que o mellor libro da s\u00faa autor\u00eda \u00e9 \"Luz do Abismo\", publicado en 1996.\nEn 2012, realizou a charla \"Matias, o magro\" no auditorio do Museo do Estado de Pernambuco, baixo o patrocinio da Asociaci\u00f3n de Amigos do Museu, tratando sobre a vida e realizaci\u00f3ns do Conde de Alegrete Matias de Albuquerque, nobre luso que foi gobernador da Capitan\u00eda de Pernambuco e un dos Gobernadores xerais do Brasil.\nEn 2014 segu\u00eda cos preparativos finais para a publicaci\u00f3n do seu novo libro, \"M\u00faltiples Verdades\", que \u00eda tratar da interacci\u00f3n do lector-autor, o \"\u00fatero\" da creaci\u00f3n literaria, segundo a autora. Deu tam\u00e9n inicio \u00e1s pescudas documentais para a estruturaci\u00f3n doutro libro de ficci\u00f3n hist\u00f3rica, \"O Seminario\", sobre o tradicional e conceituado Seminario de Olinda, fundado no ano 1801, e o seu papel preponderante no ciclo revolucionario pernambucano."}
{"id": "277583", "revid": "1131", "url": "https://gl.wikipedia.org/wiki?curid=277583", "title": "Os cabalos", "text": "Os cabalos \u00e9 un monumento de bronce de Juan Oliveira Vi\u00e9itez ergueito en 1991 e situado na cidade de Vigo. At\u00f3pase no medio e medio da glorieta da Praza de Espa\u00f1a, onde antes houbo unha fonte circular con chafarices alumeados con diferentes cores, e anteriormente, para o mesmo dese\u00f1o da glorieta, ergu\u00edase o p\u00e9treo \"Monumento aos heroes da Reconquista\", obra do escultor Julio Gonz\u00e1lez Pola, que hoxe preside a peonil Praza da Independencia da mesma cidade.\nDescrici\u00f3n.\nO grupo escult\u00f3rico feito en bronce negro forma unha especie de espiral met\u00e1lica ascendente que acada os 18 metros de altura, pola que ruben cinco grandes cabalos, o superior apoiado nas d\u00faas patas traseiras no cumio da escultura. Pola espiral baixa unha fervenza de auga que cae nun encoro de 10 metros de di\u00e1metro e forma a fonte; arrod\u00e9ase cun sinxelo xard\u00edn formado por c\u00e9spede e unhas sebes que agochan os focos que alumean a fonte \u00e1 noite. O conxunto pesa 40 toneladas e sit\u00faase sobre un paso inferior para o tr\u00e1nsito rodado da Gran V\u00eda, polo que houbo que reforzar moito o forxado para que o chan ature o peso.\nO sentido da escultura \u00e9 unha homenaxe \u00e1s bestas bravas que poboan os montes de Vigo (como as que moraban no achegado Monte do Castro)."}
{"id": "277584", "revid": "23204", "url": "https://gl.wikipedia.org/wiki?curid=277584", "title": "Andrew Young", "text": "Andrew Jackson Young, nado en Nova Orle\u00e1ns (Luisiana) o 12 de marzo de 1932, \u00e9 un pol\u00edtico, diplom\u00e1tico, activista e pastor de estadounidense. Foi elixido como congresista polo 5\u00ba distrito de Xeorxia, embaixador dos Estados Unidos de Am\u00e9rica fronte \u00e1s Naci\u00f3ns Unidas e alcalde de Atlanta. Desde que abandonou a pol\u00edtica en 1989, Young fundou e participou en varias organizaci\u00f3ns relacionadas coas pol\u00edticas p\u00fablicas, os lobbys pol\u00edticos e as relaci\u00f3ns internacionais, especialmente enfocado en \u00c1frica.\nNa d\u00e9cada de 1960 participou en varios movementos civ\u00eds ao car\u00f3n de Martin Luther King."}
{"id": "277587", "revid": "98629", "url": "https://gl.wikipedia.org/wiki?curid=277587", "title": "Pazo de Sensat", "text": "O pazo de Sensat \u00e9 un pazo situado na Avenida da Atl\u00e1ntida, na parroquia de Alcabre, no concello de Vigo \u00e1 beira da praia de Carril. O edificio actual data dos anos 40 do s\u00e9culo XX, a\u00ednda que unha parte data de comezos do s\u00e9culo XIX, e onde houbo un pazo anterior do que practicamente non se conservan restos. No entanto, o edificio actual a\u00ednda mant\u00e9n elementos caracter\u00edsticos dos pazos galegos, supondo o seu maior atractivo, a colecci\u00f3n de 101 bras\u00f3ns her\u00e1ldicos espallados polos xard\u00edns e muros ameados, a maior escolma de escudos nobiliarios existente en Galiza. \u00c1 beira do pazo est\u00e1 a nova igrexa de Santa Baia, finalizada no ano 1999. O pazo, malia ser relativamente novo, constit\u00fae arquitectonicamente, unha obra senlleira.\nDende o ano 2005 o edificio acolle un hotel de cinco estrelas que leva o nome de Pazo Los Escudos. O establecemento consta de 54 cuartos distribu\u00eddos en tres edificios, un deles o antigo pazo de principios do s\u00e9culo XIX.\nO edificio principal.\nConforman o corpo principal do pazo unha edificaci\u00f3n en granito, de planta rectangular e dous andares contigua a unha torre en tres alturas e planta cadrada. A fachada at\u00f3pase profusamente enfeitada con gran cantidade de baixorrelevos representando escenas relixiosas e cunchas de vieira.\nO interior caracter\u00edzase por unha grande escaleira central feita en madeira e a ampla lareira en pedra. Conserva, ademais, restos do antigo pozo, cortes e unha mesa de pedra baixo o soportal porticado do xard\u00edn.\nO xard\u00edn.\nArrodeado cun muro ameado, conta con diferentes fontes, pequenos conxuntos escult\u00f3ricos e un pombal gran\u00edtico de planta circular que mant\u00e9n a mesma decoraci\u00f3n que a fachada do edificio principal, cun tellado rematado cunha esfera de granito.\nOs escudos.\nEntre a numerosa colecci\u00f3n, con alg\u00fans escudos do s\u00e9culo XV, existente salientan:"}
{"id": "277588", "revid": "18868", "url": "https://gl.wikipedia.org/wiki?curid=277588", "title": "Pazo dos Escudos", "text": ""}
{"id": "277590", "revid": "23204", "url": "https://gl.wikipedia.org/wiki?curid=277590", "title": "Clive Standen", "text": "Clive Standen, nado en Holywood (Condado de Down) o 22 de xu\u00f1o de 1981, \u00e9 un actor norteirland\u00e9s. Os seus papeis m\u00e1is populares foron as s\u00faas participaci\u00f3ns nas series de televisi\u00f3n Vikings, Camelot e Robin Hood.\nTraxectoria.\nFormouse durante tre anos na prestixiosa \"London Academy of Music and Dramatic Art LAMDA\", foi membro do \"National Youth Theatre\" e o \"National Youth Music Theatre\". No ano 2004 debutou na televisi\u00f3n coa s\u00faa aparici\u00f3n en dous episodios da serie Waking the Dead,"}
{"id": "277594", "revid": "98629", "url": "https://gl.wikipedia.org/wiki?curid=277594", "title": "Mazovia", "text": "Mazovia (en polaco: \"Mazowsze\", en lat\u00edn: \"Mazovia\") \u00e9 unha rexi\u00f3n xeogr\u00e1fica, hist\u00f3rica e cultural situada no leste de Polonia, que ten a s\u00faa capital en Varsovia.\nA Mazovia limita ao norte coa Masuria (\"Mazury\"), ao leste coa Podlasia (\"Podlasie\"), ao sur coa Pequena Polonia (\"Ma\u0142opolska\") e ao oeste coa Gran Polonia (\"Wielkopolska\").\nXeograf\u00eda.\nA Mazovia \u00e9 unha conca delimitada por zonas m\u00e1is elevadas: outeiros mor\u00e9nicos no norte, a meseta de Roztocze ao sueste, as baixas monta\u00f1as de G\u00f3ry \u015awi\u0119tokrzyskie ao sur, onde se encontra o cumio do \u0141ysica con 612 m de altura, ao leste est\u00e9ndense zonas pantanosas, e ao oeste tam\u00e9n zonas pantanosas que foron na s\u00faa maior\u00eda desecadas a finais do s\u00e9culo XIX.\nMazovia est\u00e1 atravesada pola s\u00faa metade de sueste a noroeste polo r\u00edo V\u00edstula, no que abocan numerosos cursos fluviais, entre os que destacan os r\u00edos Narew, Bug do Norte, Wkra, Orzyc, Pilica, Wieprz e Radomca.\nO clima \u00e9 temperado fresco con prolongados invernos case sempre nevados. A vexetaci\u00f3n orixinal constaba principalmente de bosques de bidueiros, salgueiros, ameneiros e faias, a\u00ednda que o territorio foi en gran parte tallado para dar lugar a unha agricultura intensiva de centeo, patacas e hortalizas ou a unha gandar\u00eda tam\u00e9n intensiva de porcinos e bovinos.\nA industrializaci\u00f3n f\u00edxose notoria tras a segunda guerra mundial.\nHistoria.\nMazovia foi probabelmente conquistada polo duque dos polanos, Miecislao I, o primeiro gobernante hist\u00f3rico de Polonia, no s\u00e9culo X. Durante o caos que seguiu despois da morte de Miecislao II en 1034 e a subsecuente invasi\u00f3n polos bohemios, separouse temporalmente de Polonia e mantivo un goberno independente. Foi ent\u00f3n conquistada por Casimiro I en 1047 coa axuda de unidades rutenas.\nDespois da morte de Boleslao III, Polonia sufriu un proceso de fragmentaci\u00f3n e Mazovia foi gobernada polo fillo de Boleslao, Boleslao IV, o m\u00e1is tarde gran duque de Polonia e outros duques de Mazovia da rama local da dinast\u00eda Piast. Mazovia non foi incorporada ao Reino de Polonia at\u00e9 a morte do \u00faltimo duque rexional en 1526.\nDespois das partici\u00f3ns de Polonia no s\u00e9culo XVIII, Mazovia formou parte da Polonia do Congreso en 1815, e do Imperio ruso en 1831.\nEn 1918 Mazovia foi inclu\u00edda na nova Segunda Rep\u00fablica de Polonia.\nEn 1999 creouse o voivodato de Mazovia como unha das dezaseis rexi\u00f3ns administrativas de Polonia."}
{"id": "277595", "revid": "34681", "url": "https://gl.wikipedia.org/wiki?curid=277595", "title": "Edmond de Goncourt", "text": "Edmond Huot de Goncourt, nado en Nancy o 26 de maio de 1822 e finado en Champrosay (Essonne) o 16 de xullo de 1896 (na mansi\u00f3n de Alphonse Daudet), foi un escritor franc\u00e9s.\nFoi o fundador da Academia Goncourt que falla cada ano o premio hom\u00f3nimo. Unha parte da s\u00faa obra foi escrita en colaboraci\u00f3n co seu irm\u00e1n, Jules de Goncourt. As obras de ambos os dous enc\u00e1dranse dentro da corrente do naturalismo."}
{"id": "277596", "revid": "23204", "url": "https://gl.wikipedia.org/wiki?curid=277596", "title": "Masuria", "text": "Masuria ou Mazuria (en polaco \"Mazury\", en alem\u00e1n \"Masurenland\") \u00e9 unha antiga rexi\u00f3n do sur da Prusia Oriental, poboada desde o s\u00e9culo XII principalmente por eslavos mazovios dos cales recibiu o nome, a\u00ednda que logo foi incorporada a Alema\u00f1a, pasando a formar parte de Polonia tras a segunda guerra mundial.\nHistoria.\nAntes do s\u00e9culo XII gran parte do seu daquela moi boscoso e pantanoso territorio (case inhabit\u00e1bel coa tecnolox\u00eda desa \u00e9poca) estaba poboado polos b\u00e1lticos prusianos e, en menor medida, por algunhas tribos eslavas antecesoras dos polacos.\nDespois do s\u00e9culo XII os se\u00f1ores feudais alem\u00e1ns, en especial os da Orde Teut\u00f3nica, fundaron castelos no extremo sur do territorio dos prusianos b\u00e1lticos que logo ser\u00eda chamado Masuria xa que os mesmos conquistadores alem\u00e1ns atraeron a poboadores rurais polacos procedentes da Mazovia para repoboar os territorios que foran despoboados durante a \"cruzada b\u00e1ltica\" no sur da Prusia Oriental.\nUnha caracter\u00edstica dos masurios \u00e9 que, tras a Reforma protestante, a diferenza da maior\u00eda dos outros polacos que se mantiveron cat\u00f3licos, o grupo dos masurios aceptou en xeral o luteranismo, o cal facilitou a s\u00faa xermanizaci\u00f3n ideol\u00f3xica; por\u00e9n os masurios mantiveron o seu dialecto do polaco at\u00e9 a primeira metade do s\u00e9culo XX.\nDurante a primeira guerra mundial a zona de Masuria foi un dos m\u00e1is importantes teatros b\u00e9licos xa que as forzas do Imperio ruso foron derrotadas na Batalla dos Lagos Masurios polos ex\u00e9rcitos alem\u00e1ns.\nEn 1918, tras o fin da primeira guerra mundial, o ent\u00f3n restablecido estado polaco (Segunda Rep\u00fablica de Polonia) reclamou gran parte de Masuria por motivos \u00e9tnicos baseados en gran parte no idioma; tras fin das arbitraxes, laudos e referendos nos que Polonia propo\u00f1\u00eda a integraci\u00f3n ao seu estado os territorios m\u00e1is co\u00f1ecidos desde o s\u00e9culo XII polos nomes alem\u00e1ns de \"Allestein\" \u2014hoxe en polaco: Olsztyn\u2014 e \"Marienwerder\" \u2014hoxe en polaco: Kwidzyn\u2014 (case toda a Masuria, especialmente no seu centro, sur e leste) os territorios masurios mantiv\u00e9ronse en poder de Alema\u00f1a excepto a pequena zona extrema do sur chamada polos alem\u00e1ns \"Sudau\", que pasou a ser parte do estado polaco.\nExpl\u00edcase o \u00e9xito dos alem\u00e1ns nos plebiscitos da rexi\u00f3n masuriana entre 1918 e 1920 pola luteranizaci\u00f3n dos polacos masurios, e porque a inicios do s\u00e9culo XX, en vistas \u00e1 primeira guerra mundial, as autoridades alem\u00e1s desenvolveron unha pol\u00edtica de captaci\u00f3n cara aos masurios, dado o valor estrat\u00e9xico do territorio en que habitaban.\nTras a segunda guerra mundial, en 1945, estableceuse a actual fronteira polaca, pola cal toda a Masuria pasou a formar parte do actual Estado de Polonia.\nLagos.\nMasuria e o seu distrito dos lagos son co\u00f1ecidos en polaco como \"Kraina Tysi\u0105ca Jezior\" e en alem\u00e1n como \"Land der Tausend Seen\", que significan \"Terra dos mil lagos\". Estes lagos form\u00e1ronse durante a \u00e9poca glacial do plistoceno, cando o xeo cubr\u00eda gran parte do norte de Europa.\nSon un sitio id\u00f3neo para navegar, xa que moitos lagos est\u00e1n conectados entre si mediante canles artificiais.\nOs lagos m\u00e1is grandes son o \u015aniardwy e o Mamry."}
{"id": "277597", "revid": "1987", "url": "https://gl.wikipedia.org/wiki?curid=277597", "title": "Mazurca", "text": "Unha mazurca (en polaco, \"Mazurek\"), \u00e9:\nEstes tres tradicionais prototipos de mazurca son orixinarios da rexi\u00f3n da Mazovia, en Polonia, desde o s\u00e9culo XVI."}
{"id": "277599", "revid": "89787", "url": "https://gl.wikipedia.org/wiki?curid=277599", "title": "Eladio Rodr\u00edguez Gonz\u00e1lez (pol\u00edtico)", "text": "Eladio Rodr\u00edguez Gonz\u00e1lez, nado en San Miguel de Outeiro (Vilamart\u00edn de Valdeorras) en 1912, e finado en Madrid o 21 de xaneiro de 1942, foi un pol\u00edtico e militar galego.\nTraxectoria.\nFillo de labregos, era o segundo de seis irm\u00e1ns. Orfo de moi novo, abandonou a escola para traballar no campo. Durante a Rep\u00fablica afiliouse ao PCE con Santiago \u00c1lvarez, e intentou crear c\u00e9lulas do partido en Valdeorras. Na folga xeral revolucionaria de 1934 logrou atrasar as tropas militares que \u00edan cara Asturias. Tivo que ocultarse en Quiroga, pero ante a persecuci\u00f3n das autoridades refuxiouse en Chaves, onde estivo quince meses, ata o triunfo da Fronte Popular. Regresou a Valdeorras trala amnist\u00eda concedida polo goberno participando en varios actos do partido, e na campa\u00f1a do Estatuto de Autonom\u00eda.\nCo golpe de Estado do 18 de xullo de 1936 pasou a Asturias. Ingresou no Batall\u00f3n Galicia e chegou a tenente-xefe do Corpo de Sanidade. Coa derrota de Asturias pasou a Barcelona onde se incorporou \u00e1 XI Divisi\u00f3n, e despois ao V Corpo do Ex\u00e9rcito onde chegou a tenente de informaci\u00f3n do Estado Maior. O 11 de febreiro de 1939 cruzou a fronteira francesa, logrou eludir os campos de concentraci\u00f3n e instalouse en Par\u00eds. En marzo de 1939 solicitou asilo en M\u00e9xico. Coa segunda guerra mundial o Comit\u00e9 Central do PCE ordenoulle a marcha a Cuba, v\u00eda Santo Domingo, con Santiago \u00c1lvarez; desembarcou na Habana o 29 de novembro de 1939. Sa\u00edu ilegalmente da illa o 8 de marzo de 1940 para traballar clandestinamente en Espa\u00f1a, arribando a Coru\u00f1a o 26 de marzo. Trasladouse a Vigo para contactar con Francisco Barreiro que deb\u00eda prepararlle a viaxe a Lisboa. Actuou entre Galicia e Portugal. En Lisboa formou parte da direcci\u00f3n do PCE no exilio.\nTrala ca\u00edda de Eleuterio Lobo Mart\u00edn foi detida a maior parte da direcci\u00f3n do PCE en Portugal e extraditados os seus membros pola polic\u00eda salazarista; Eladio foi arrestado en Vigo o 26 de outubro de 1941 con Francisco Barreiro e Jacinto Nogueira. Compareceu nun consello de guerra en Madrid e foi condenado a morte. Logo duns meses na prisi\u00f3n de Porlier, foi fusilado o 21 de xaneiro de 1942 no Cemiterio do Este con Francisco Barreiro, Isidoro Di\u00e9guez Due\u00f1as, Jes\u00fas Larra\u00f1aga Churruca, Manuel Asarta Imaz e Jaime Girabau Est\u00e9vez."}
{"id": "277600", "revid": "23204", "url": "https://gl.wikipedia.org/wiki?curid=277600", "title": "Prusia Oriental", "text": "Prusia Oriental (en alem\u00e1n: \"Ostpreu\u00dfen\" [\u02c8\u0294ost\u02b0\u02ccp\u02b0r\u0254\u026a\u032fsn]; en lituano: \"Ryt\u0173 Pr\u016bsija\" ou \"Rytpr\u016bsiai\"; en polaco: \"Prusy Wschodnie\"; en ruso: \u0412\u043e\u0441\u0442\u043e\u0447\u043d\u0430\u044f \u041f\u0440\u0443\u0441\u0441\u0438\u044f, \"Vastochnaya Prusia\") \u00e9 unha rexi\u00f3n hist\u00f3rica situada na costa sudoriental do mar B\u00e1ltico.\nHistoria.\nFoi o primeiro territorio que levou o nome de Prusia, xa que antes da invasi\u00f3n alem\u00e1n do s\u00e9culo XII era a parte principal do pa\u00eds do pobo b\u00e1ltico dos prusianos. Tras seren en gran parte asimilados os antigos prusianos b\u00e1lticos, o territorio foi moi xermanizado e transformouse no n\u00facleo orixinal do c\u00e9lebre Estado militarista alem\u00e1n chamado Reino de Prusia.\nColonizada por alem\u00e1ns entre os s\u00e9culos XI e XII, converteuse no centro do Estado da Orde Teut\u00f3nica. A decadencia do poder\u00edo da Orde conduciu ao Tratado de Toru\u0144 de 1466, polo cal boa parte de Prusia pasaba ao dominio directo da Coroa polaca e o resto, que permanec\u00eda baixo o control da Orde, converter\u00edase en vasalo do monarca polaco.\nEn 1525 o gran Mestre da Orde Teut\u00f3nica, Alberto de Hohenzollern converteuse ao protestantismo, secularizou a Orde transformouse no primeiro Duque de Prusia, vasalo de Polonia.\nA s\u00faa li\u00f1a extinguiuse en 1618, pasando a propiedade dos seus Estados aos seus primos os Hohenzollern de Brandeburgo, formando o que no s\u00e9culo XVIII ser\u00eda o reino de Prusia, desvinculado xa de calquera relaci\u00f3n feudal con Polonia.\nDesde 1824 e at\u00e9 1871 formou unha \u00fanica provincia (Provincia de Prusia) ao fusionarse coa Prusia Occidental.\nEstivo baixo o control do Imperio alem\u00e1n, a Rep\u00fablica de Weimar e a Alema\u00f1a nazi entre 1871 e 1945.\nDurante a ofensiva de Prusia Oriental (xaneiro-abril de 1945) as tropas do Ex\u00e9rcito vermello ocuparon boa parte da rexi\u00f3n, mentres que os alem\u00e1ns resistiron en K\u00f6nigsberg e outros puntos illados at\u00e9 a rendici\u00f3n incondicional de Alema\u00f1a en maio de 1945.\nTras a derrota alem\u00e1 na segunda guerra mundial, o territorio foi dividido en tres partes. Unha delas foi incorporada a Rusia, constitu\u00edndo a \u00f3blast de Kaliningrado, outra ao voivodato de Varmia e Masuria polaco e, finalmente, a rexi\u00f3n do Territorio de Memmel foi para Lituania.\nA capital da antiga Prusia Oriental, K\u00f6nigsberg, pasou en 1946 a chamarse Kaliningrado. Dous mill\u00f3ns e medio de alem\u00e1ns foron expulsados do fogar dos seus antepasados."}
{"id": "277601", "revid": "56817", "url": "https://gl.wikipedia.org/wiki?curid=277601", "title": "Mago de Oz", "text": ""}
{"id": "277602", "revid": "1131", "url": "https://gl.wikipedia.org/wiki?curid=277602", "title": "Burlington", "text": "O top\u00f3nimo ingl\u00e9s Burlington pode referirse a:"}
{"id": "277603", "revid": "56817", "url": "https://gl.wikipedia.org/wiki?curid=277603", "title": "Maruxa (Santiago de Compostela)", "text": "Maruxa foi un semanario editado en Santiago de Compostela en 1917.\nHistoria e caracter\u00edsticas.\nSubtitulado \"Semanario escolar\", apareceu o 1 de abril de 1917. Semanario estudantil fundado por Marino L\u00f3pez Blanco e Jos\u00e9 G\u00f3mez Posada-Curros, edit\u00e1base na imprenta Rivera. A partir do n\u00famero 5 iniciou a secci\u00f3n \"Verbas enxebres\", na que se inclu\u00eda literatura galega; nela aparecen colaboraci\u00f3ns de Curros Enr\u00edquez, Ram\u00f3n Cabanillas, Victoriano Taibo, Gonzalo L\u00f3pez Abente, Leandro Carr\u00e9 Alvarellos e Salvador Cabeza de Le\u00f3n. Cesou a s\u00faa publicaci\u00f3n o 2 de decembro de 1917, e foi continuado por \"La Raza\"."}
{"id": "277604", "revid": "6427256", "url": "https://gl.wikipedia.org/wiki?curid=277604", "title": "Familia Caamagno", "text": "Familia Caamagno, \u00e9 unha banda galega de rock creada en Sig\u00fceiro (Oroso) no ano 2011.\nTraxectoria.\nNo ano 2012 editaron os seus dous primeiros traballos, o primeiro deles de t\u00edtulo hom\u00f3nimo, \"Familia Caamagno\", e un sinxelo \"Cantan polo Nadal!\". Aparici\u00f3ns na TVG e as boas cr\u00edticas dos medios especializados fixeron que conseguiran un oco na axenda musical galega ao longo do ano 2013, en moitos casos da man do grupo Terbutalina. Remataron este ano de maneira triunfal levando o primeiro premio no Concurso de bandas da Deputaci\u00f3n da Coru\u00f1a.\nNo ano 2014 publicaron o disco \"Hai que andar cos tempos!\", gravado os d\u00edas 14 e 15 de setembro de 2013 nos estudos anal\u00f3xicos Circo Perrotti de Xix\u00f3n. Neste disco combinan cinco traballo propios, entre o pop dalgunhas canci\u00f3ns e o rock'n'rol bail\u00e1bel doutras, e a adaptaci\u00f3n da canci\u00f3n \"Poison Ivy\" de The Coasters. O proceso de gravaci\u00f3n foi dirixido por Jorge Explosi\u00f3n e editado pola discogr\u00e1fica compostel\u00e1 Lixo Urbano en formato de disco compacto e vinilo de 12\u201d.\nEn 2022 foron Premio Mart\u00edn C\u00f3dax da M\u00fasica."}
{"id": "277606", "revid": "50011", "url": "https://gl.wikipedia.org/wiki?curid=277606", "title": "Copa Federaci\u00f3n Galega de F\u00fatbol", "text": ""}
{"id": "277608", "revid": "18868", "url": "https://gl.wikipedia.org/wiki?curid=277608", "title": "Coqueiro", "text": ""}
{"id": "277614", "revid": "72012", "url": "https://gl.wikipedia.org/wiki?curid=277614", "title": "Armando Raposo", "text": "Armando Raposo Guldr\u00eds, nado en Vid\u00e1n (Santiago de Compostela) en 1931 e finado na mesma parroquia o 6 de abril de 2014, foi un tiraboleiro galego.\nTraxectoria.\nRaposo comezou a traballar na catedral de Santiago en 1948, e a partir de 1950 como tiraboleiro, \u00e9 dicir, como unha das persoas que se encargan de po\u00f1er o Botafumeiro en movemento. En 1964 pasou a ser o tiraboleiro maior, posto no que permaneceu ata despois de 2010, antes de xubilarse.\nFoi galardoado coa Medalla de bronce de Galicia en 1995."}
{"id": "277615", "revid": "98629", "url": "https://gl.wikipedia.org/wiki?curid=277615", "title": "Selecci\u00f3n de f\u00fatbol de Costa do Marfil", "text": "A selecci\u00f3n de f\u00fatbol de Costa do Marfil (en franc\u00e9s: \"\u00c9quipe de C\u00f4te d'Ivoire de football\"\u200e), alcumados Os Elefantes (\"Les \u00c9l\u00e9phants\") \u00e9 o equipo representativo de Costa do Marfil nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Marfilesa de F\u00fatbol (\"F\u00e9d\u00e9ration Ivoirienne de Football\"), pertencente a Confederaci\u00f3n Africana de F\u00fatbol. Os seus maiores \u00e9xitos son os t\u00edtulos da Copa de \u00c1frica de Naci\u00f3ns que obtivo no Senegal 1992 e Guinea Ecuatorial 2015."}
{"id": "277619", "revid": "5132", "url": "https://gl.wikipedia.org/wiki?curid=277619", "title": "Selecci\u00f3n de f\u00fatbol de Costa de Marfil", "text": ""}
{"id": "277620", "revid": "5132", "url": "https://gl.wikipedia.org/wiki?curid=277620", "title": "Selecci\u00f3n nacional de f\u00fatbol de Costa do Marfil", "text": ""}
{"id": "277621", "revid": "5132", "url": "https://gl.wikipedia.org/wiki?curid=277621", "title": "Selecci\u00f3n nacional de f\u00fatbol de Costa de Marfil", "text": ""}
{"id": "277623", "revid": "89787", "url": "https://gl.wikipedia.org/wiki?curid=277623", "title": "Coco (drupa)", "text": "O coco ou noz de coco \u00e9 unha froita tropical obtida do coco ou coqueiro (\"Cocos nucifera\"), a palmeira m\u00e1is cultivada a nivel mundial. As flores do Coco Nucifera son poligamomonoicas. Ten unha casca exterior grosa (exocarpo) e un mesocarpo fibroso e outra interior dura, vilosa e marr\u00f3n (endocarpo) que ten adherida a polpa (endospermo), que \u00e9 abrancazada e recendente. Mide de 20 a 30\u00a0cm e chega a pesar 2,5\u00a0kg.\nO principal produto exportado desde as distintas zonas de cultivo \u00e9 a copra sen procesar, seguida do coco desecado. En certos pa\u00edses europeos, atopa a s\u00faa mellor sa\u00edda o coco fresco. O mercado m\u00e1is interesante tanto en Asia como en Europa e Am\u00e9rica do Norte \u00e9 o da auga de coco envasada; de grande aceptaci\u00f3n. C\u00f3mpre non confundir a auga de coco co leite de coco, xa que o leite de coco se obt\u00e9n espremendo a polpa e a auga de coco se atopa naturalmente na s\u00faa cavidade interior.\nO nome coco prov\u00e9n da era dos descubrimentos, pois os exploradores portugueses troux\u00e9rono a Europa e a s\u00faa superficie marr\u00f3n e peluda lembr\u00e1balles as historias sobre o Coco que se lles conta aos cativos para asustalos.\nHistoria.\nOrixe.\nO lugar de orixe do coco \u00e9 un tema discutido, mentres moitos consideran que prov\u00e9n de Asia do Sur, concretamente do delta do Ganxes, disque prov\u00e9n do noroeste de Am\u00e9rica do Sur. Rexistros f\u00f3siles de Nova Zelandia indican que plantas semellantes m\u00e1is mi\u00fadas medraron al\u00f3 hai uns 15 mill\u00f3ns de anos. Tam\u00e9n existen f\u00f3siles m\u00e1is antigos descubertos en Kerala, Raiast\u00e1n, Thennai en Tamil Nadu na tibeiras do Palar, Then-pennai, Thamirabharani, R\u00edo Kaveri e abas na fronteira de Kerala, Konaseema-Andharapradesh, Maharashtra (todo isto na India) a\u00ednda que os m\u00e1is antigos co\u00f1ecidos prove\u00f1en de Khulna, en Bangladesh.\nOs cocos son mencionados no poema Mahawamsa de Sri Lanka do s\u00e9culo II ao I a. C. O posterior Culawamasa di que o rei Aggabodhi I (575\u2013608) plantou un xard\u00edn de coqueiros de tres ioxanas de longo, probabelmente a primeira plantaci\u00f3n de cocos rexistrada.\nVariedades.\nPropio das illas de clima tropical e subtropical do oc\u00e9ano Pac\u00edfico, a cultura espallouse por Am\u00e9rica Central, o Caribe e a \u00c1frica tropical. Os tipos de coqueiros clasif\u00edcanse en xigantes, ananos e h\u00edbridos e, dentro de cada grupo, existe un gran n\u00famero de variedades.\nReproduci\u00f3n.\nColleita.\nA colleita do coco var\u00eda segundo o tipo de produci\u00f3n, sobre todo de febreiro a xullo. Se se comercializa como froita fresca ou se destina \u00e1 industria con fins de envasar auga, a colleita efect\u00faase cando o coco ten entre 5 e 6 meses. Nesta \u00e9poca o contido de azucre e auga \u00e9 moi elevado e o sabor \u00e9 m\u00e1is intenso. De todos os xeitos, sexa coco seco ou coco maduro ten unha capacidade de gran duraci\u00f3n maior sen necesidade de ning\u00fan tipo de refrixeraci\u00f3n, a diferenza dos cocos frescos, que duran varios d\u00edas (ou un mes), antes de madurecer (ou facerse secos).\nSe se destina \u00e1 produci\u00f3n de coco relado, deshidratado ou copra para a extracci\u00f3n de aceite, a colla real\u00edzase cando os cocos caen no chan ou cando un dos cocos dun acio est\u00e1 secos. O coco relado \u00e9 utilizado como cobertor ou ingrediente para pasteis ou tortas. Estes cocos secos permanecen na planta durante 12 meses.\nProduci\u00f3n mundial.\nIndonesia lidera a produci\u00f3n mundial de cocos no ano 2012, seguida de Filipinas e a India.\nAlimentaci\u00f3n.\nDebe ser caracter\u00edisticamente arom\u00e1tico coma o mel\u00f3n, a\u00ednda que menos forte que este. Se non se escoita a auga no seu interior ao axitalo, \u00e9 porque o coco est\u00e1 m\u00e1is que seco, pasado de maduro ou seco, pouco \u00fatil, s\u00f3 quizabes coma semente de coqueiro. En ditas condici\u00f3ns a polpa adoita estar rancia. O coco cons\u00e9rvase por dous meses. Despois de aberto, tense que consumir o mesmo d\u00eda ou gardarse nun recipiente tapado con auga, non m\u00e1is de cinco d\u00edas. O coco relado c\u00f3nservase dous d\u00edas nunha saqueta de pl\u00e1stico fechada.\nPreparaci\u00f3n.\nO coco acostuma venderse en Galiza nas froitar\u00edas enteiro. Nalg\u00fans lugares de Espa\u00f1a v\u00e9ndese pelado nas feiras. Para tirar a auga c\u00f3mpre furar un dos tres \"ollos\" que ten nun dos extremos coa punta dun coitelo ou un desaparafusador, bal\u00e9irase a auga nun recipiente, \u00e9 pot\u00e1bel e moi saborosa. Para tirar a polpa un m\u00e9todo sinxelo \u00e9 envolver o coco nun pano groso e batelo no chan at\u00e9 crebar. Se o coco \u00e9 moi tenro, a\u00f1gunhas persoas recomendan metelo no forno por uns 15 minutos a 200 Celsius, at\u00e9 que se escoite un ru\u00eddo, como un m\u00e9todo para que se desprenda con facilidade a polpa. Se non est\u00e1 moi seco o coco, a pela marr\u00f3n que recobre a polpa \u00e9 suave e se pode comer.\nO coco cont\u00e9n graxa que resulta algo indixesta se se abusa, tanto da polpa, o leite e a auga de coco.\nPolpa xelatinosa: obtense dos cocos a\u00ednda verdes. \nC\u00f3mse cunha culler, unha vez aberto o coco. Cont\u00e9n os mesmos nutrientes que o coco maduro mais en menor concentraci\u00f3n. \nPropiedades nutritivas.\nA composici\u00f3n do coco var\u00eda a medida que este madurece. A graxa constit\u00fae o principal compo\u00f1ente trala auga e \u00e9 rica en \u00e1cidos graxos saturados (88,6% do total), polo que o seu valor cal\u00f3rico \u00e9 o maior de todas as froitas. Aporta unha baixa cantidade de gl\u00edcidos e menor a\u00ednda de prote\u00ednas. As\u00ed mesmo, o coco \u00e9 rico en sales minerais que participan na mineralizaci\u00f3n dos \u00f3sos (magnesio, f\u00f3sforo, calcio) e en potasio. En canto a outros nutrientes, salienta a s\u00faa achega de fibra, que mellora o tr\u00e1nsito intestinal e contrib\u00fae a reducir o risco de certas alteraci\u00f3ns e doenzas. O magnesio relaci\u00f3nase co funcionamento de intestino, nervios e m\u00fasculos, forma parte de \u00f3sos e dentes, mellora a inmunidade e pos\u00fae un suave efecto laxante. O f\u00f3sforo participa no metabolismo enerx\u00e9tico. O potasio \u00e9 necesario para a transmisi\u00f3n e xeraci\u00f3n do impulso nervioso, para a actividade muscular normal e interv\u00e9n no equilibrio de auga dentro e f\u00f3ra da c\u00e9lula. Salienta ademais o seu contido de vitamina E, de acci\u00f3n antioxidante e de certas vitaminas hidrosol\u00fabeis do grupo B, necesarias para o bo funcionamento do organismo. Ten ademais alto contido en fibra, que mellora o estrinximento e contrib\u00fae a reducir as taxas de colesterol en sangue e ao bo control da gliucemia (niveis de azucre no sangue) na persoa que ten diabetes. Polo seu alto valor enerx\u00e9tico, deben moderar o seu consumo as persoas que te\u00f1en exceso de peso e pola s\u00faa elevada achega de potasio, non se aconsella a quen ten insuficiencia renal e require dunha dieta controlada en dito mineral.\nO coco \u00e9 un froito moi recendente e de sabor intenso e agr\u00e1dabel. Tendo en conta as s\u00faas propiedades nutritivas, o seu consumo ocasional e en cantidades moderadas, consid\u00e9rase axeitado para todos os segmentos da poboaci\u00f3n sa: nenos, mozos, adultos, deportistas, mulleres gr\u00e1vidas, nais lactantes e persoas maiores.\nA auga de coco, canto menos maduro estea o froito m\u00e1is abundante ser\u00e1 e tam\u00e9n m\u00e1is rica en nutrientes. Consid\u00e9rase unha bebida isot\u00f3nica natural, sendo moi apreciada nos pa\u00edses tropicais onde se toma directamente do froito cunha palla.\nA copra d\u00e1 unha graxa cun 65% de aceite. Por saponificaci\u00f3n e hidroxenaci\u00f3n obtense manteiga e aceite de coco (graxas hidroxenadas e saturadas).\nOutros usos.\nAplicaci\u00f3ns do coco:"}
{"id": "277624", "revid": "5863", "url": "https://gl.wikipedia.org/wiki?curid=277624", "title": "Autoridade Portuaria de Vigo", "text": "A Autoridade Portuaria de Vigo \u00e9 o organismo respons\u00e1bel do porto de Vigo. Ten a s\u00faa sede na praza da Estrela de Vigo. Antes de ter a denominaci\u00f3n actual foi co\u00f1ecida como Xunta de Obras do Porto de Vigo e mais como Xunta do Porto e R\u00eda de Vigo.\n\u00c9 unha das 28 Autoridades Portuarias que compo\u00f1en o Organismo P\u00fablico Estatal: \"Puertos del Estado\". A maior\u00eda das infraestruturas portuarias ded\u00edcanse ao transporte mar\u00edtimo e pesca. \u00c1 parte do dominio p\u00fablico hai tam\u00e9n unha parte dedicada \u00e1s empresas conserveiras e estaleiros.\nPresidencia.\nA presidencia da Autoridade Portuaria de Vigo \u00e9 designada pola Xunta de Galicia."}
{"id": "277625", "revid": "106460", "url": "https://gl.wikipedia.org/wiki?curid=277625", "title": "Federaci\u00f3n Marfilesa de F\u00fatbol", "text": "A Federaci\u00f3n Marfilesa de F\u00fatbol (FIF) (en franc\u00e9s: \"F\u00e9d\u00e9ration Ivoirienne de Football\") \u00e9 o organismo encargado da organizaci\u00f3n do f\u00fatbol en Costa do Marfil, cuxa sede est\u00e1 en Abidjan. Foi creada en 1960 e asociouse \u00e1 Confederaci\u00f3n Africana de F\u00fatbol o mesmo ano \u00e9 \u00e1 FIFA o ano seguinte, en 1961."}
{"id": "277626", "revid": "5132", "url": "https://gl.wikipedia.org/wiki?curid=277626", "title": "F\u00e9d\u00e9ration Ivoirienne de Football", "text": ""}
{"id": "277627", "revid": "98629", "url": "https://gl.wikipedia.org/wiki?curid=277627", "title": "Escudo de Vigo", "text": "O escudo da cidade de Vigo at\u00f3pase regulado por un acordo do seu Concello aprobado o 7 de abril de 1987. A descrici\u00f3n do escudo tal e como aparece na norma que o regula \u00e9 a seguinte:\nO acordo sanciona a presenza do castelanismo \"valeroso\" no lema da cidade, no canto de \"valoroso\", forma propia do galego e o portugu\u00e9s.\nHistoria.\nHistoricamente Vigo estivo suxeita \u00e1 xurisdici\u00f3n da Igrexa compostel\u00e1. Esta circunstancia explica que no escudo m\u00e1is antigo da vila do que se ten constancia figurase, xunta un castelo, unha vieira xacobea. Finalizada a Guerra da Independencia, cando Vigo xa deixara de pertencer a unha xurisdici\u00f3n eclesi\u00e1stica, decidiuse substitu\u00edr a vieira por unha oliveira, xa que xunto \u00e1 igrexa colexial da vila (Colexiata de Santa Mar\u00eda de Vigo) exist\u00eda un exemplar desta especie que foi considerado emblem\u00e1tico. De a\u00ed que no novo continente Vigo se co\u00f1ecese como \u201c\"a vila da oliveira\"\u201d. Realmente era moi com\u00fan plantar \u00e1 beira das igrexas galegas teixos ou oliveiras (\u00e1rbores perennifolias) con funci\u00f3n ornamental e como s\u00edmbolo de vida eterna; tradici\u00f3n que tam\u00e9n existe en Asturias e nas illas brit\u00e1nicas). Dende aquela no escudo da cidade de Vigo figurou un castelo arrodeado por unha coroa formada por d\u00faas p\u00f3las de oliveira. Esta oliveira representa a vitoria e a fortuna, e foi tan representativa que Vigo chegou a co\u00f1ecerse como a \"cidade ol\u00edvica\", a\u00ednda que non sexa esta unha \u00e1rbore aut\u00f3ctona.\nVersi\u00f3n actual.\nA versi\u00f3n actual do escudo reproduce o que adornaba a fonte de Neptuno que estivo situada noutrora na Porta do Sol. En 1917 Marcelino Dom\u00ednguez El\u00edas, cronista da cidade, expuxo no Bolet\u00edn da Real Academia Galega a conveniencia de establecer como modelo oficial do escudo a versi\u00f3n que contin\u00faa a estar vixente na actualidade (v\u00e9xase imaxe).\n\u00c9 frecuente que no escudo non figuren o bordo, a fita branca, nin a divisa malia que a norma que o regula establece o seu uso."}
{"id": "277629", "revid": "1131", "url": "https://gl.wikipedia.org/wiki?curid=277629", "title": "IES de Ribadeo Dionisio Gamallo", "text": "O IES de Ribadeo Dionisio Gamallo \u00e9 un centro p\u00fablico de ensino secundario da vila de Ribadeo. Constitu\u00eduse no ano 2012 a ra\u00edz da unificaci\u00f3n do IES Porta da Auga e o IES Dionisio Gamallo Fierros, no curso 2018-2019 ten uns 500 alumnos. En febreiro de 2014, a ra\u00edz da proposta do Consello Escolar, pasou a chamarse IES de Ribadeo Dionisio Gamallo.\nA s\u00faa constituci\u00f3n implicou unha serie de obras, engadindo un novo edificio \u00f3 antigo do IES Dionisio Gamallo Fierros, que provocaron unha demora no proceso. O seu primeiro director foi Alfonso Pi\u00f1eiro Funcasta.\nDende os seus comezos ven realizando diversas actividades, como intercambios internacionais co Karl Von Frisch Gymnasium ou a Feira da Ciencia de Ribadeo.\nDende o curso 2014/2015, a partir dunha indicaci\u00f3n de Roberto Rodr\u00edguez, estableceuse a tradici\u00f3n de facer unha conferencia inaugural do curso."}
{"id": "277632", "revid": "839", "url": "https://gl.wikipedia.org/wiki?curid=277632", "title": "Escudo de Acerbaix\u00e1n", "text": ""}
{"id": "277633", "revid": "839", "url": "https://gl.wikipedia.org/wiki?curid=277633", "title": "Escudo de Afganist\u00e1n", "text": ""}
{"id": "277634", "revid": "839", "url": "https://gl.wikipedia.org/wiki?curid=277634", "title": "Escudo de Hawai", "text": ""}
{"id": "277636", "revid": "839", "url": "https://gl.wikipedia.org/wiki?curid=277636", "title": "Escudo de Angola", "text": ""}
{"id": "277637", "revid": "839", "url": "https://gl.wikipedia.org/wiki?curid=277637", "title": "Escudo de Alxeria", "text": ""}
{"id": "277638", "revid": "12452", "url": "https://gl.wikipedia.org/wiki?curid=277638", "title": "Escudo de Bielorrusia", "text": ""}
{"id": "277640", "revid": "7596", "url": "https://gl.wikipedia.org/wiki?curid=277640", "title": "Himno de Ceuta", "text": "O himno de Ceuta foi escrito por Luis Garc\u00eda Rodr\u00edguez e a m\u00fasica \u00e9 de \u00c1ngel Garc\u00eda Ruiz e Matilde Tavera. Foi estreado no Teatro Cervantes o 5 de agosto de 1934, executado pola Orquestra Sinf\u00f3nica coa cooperaci\u00f3n da Banda del Tercio e a Masa Coral. Foi declarado oficial polo concello da cidade, o 24 do mesmo mes.\nFoi publicado no Bolet\u00edn Oficial del Estado n\u00famero 67, do 14 de marzo de 1995."}
{"id": "277641", "revid": "1888", "url": "https://gl.wikipedia.org/wiki?curid=277641", "title": "Marino L\u00f3pez Blanco", "text": "Marino L\u00f3pez Blanco, nado na Habana en 1891 e finado en Coral Gables (Florida) en 1986, foi un notario, pol\u00edtico e escritor cubano, descendente de galegos.\nTraxectoria.\nFillo de Jos\u00e9 L\u00f3pez M\u00e9ndez, natural de Celeiro (Viveiro), aos trece anos veu a Compostela, onde fixo o bacharelato e estudou na USC. Al\u00ed fundou e dirixiu o semanario \"Maruxa\" e a revista \"La Raza\". Colaborou en \"Eco de Galicia\". Regresou a Cuba, onde foi secretario particular da muller do presidente da Rep\u00fablica, Alfredo Zayas Alfonso. Foi avogado e notario oficial do Centro Galego, conselleiro e accionista do Banco de Fomento Comercial e director do Banco Hispano Cubano. No goberno de Batista (1940-1944), foi subsecretario de Traballo e Ministro de Comunicaci\u00f3ns. Foi Senador e Representante na C\u00e1mara pola Habana dende 1938 ata a s\u00faa sa\u00edda de Cuba. Na segunda etapa de Batista foi Ministro de Facenda e Traballo (1952).\nVida persoal.\nCasou en 1924 con Conchita Bouza Go\u00e1s, filla de Jes\u00fas Mar\u00eda Bouza Bello."}
{"id": "277642", "revid": "1131", "url": "https://gl.wikipedia.org/wiki?curid=277642", "title": "Murallas Reais de Ceuta", "text": "As Murallas Reais de Ceuta son un conxunto momumental da cidade aut\u00f3noma de Ceuta, que data do ano 962 na s\u00faa parte m\u00e1is antiga e a m\u00e1is moderna do s\u00e9culo XVIII.\nO foso de San Filipe divide o conxunto monumental en d\u00faas partes, \u00e1 vez que divide tam\u00e9n en d\u00faas partes \u00e1 cidade de Ceuta. Estas est\u00e1n unidas por tres pontes que o cruzan, dous no extremo norte e un no extremo sur da canle. Este foso caracter\u00edzase por ser navegable para pequenas embarcaci\u00f3ns, o que acurta o cami\u00f1o entre a ba\u00eda norte e a ba\u00eda sur da cidade, xa que de non existir este paso deber\u00edase rodear a pen\u00ednsula de Almina.\nEsta fortificaci\u00f3n constru\u00eduse para defender o istmo que separa a pen\u00ednsula de Almina, onde se asentaba a antiga cidade, do continente africano."}
{"id": "277643", "revid": "5863", "url": "https://gl.wikipedia.org/wiki?curid=277643", "title": "Bandeira de Vigo", "text": "A bandeira de Vigo \u00e9 a bandeira oficial da cidade e do concello de Vigo. At\u00f3pase regulada por un acordo do seu Concello aprobado o 7 de abril de 1987. A descrici\u00f3n da bandeira tal e como aparece na norma que o regula \u00e9 a seguinte:\nNo v\u00f3rtice da bandeira adoita ficar o escudo da cidade.\nHistoria.\nUnha das hip\u00f3teses da s\u00faa orixe \u00e9 que fora usada na Reconquista de Vigo durante a Guerra da Independencia, por\u00e9n xa nos anos 30 do s\u00e9culo XX se estaba a usar a bandeira da matr\u00edcula mar\u00edtima coma s\u00edmbolo da cidade, un sautor (cruz de Santo Andr\u00e9) coas s\u00faas cores branca e vermella. As cores te\u00f1en un referendo nacional declarado en 1914 polo que \"as cores nacionais\" mesturaranse coas da matr\u00edcula de Vigo.\nSignificado.\nA cor vermella significa calor, lume, loita; a cor branca pureza. A disposici\u00f3n das cores indica o v\u00f3rtice onde se acrisolan os vigueses."}
{"id": "277646", "revid": "89787", "url": "https://gl.wikipedia.org/wiki?curid=277646", "title": "Pen\u00ednsula de Almina", "text": "A pen\u00ednsula de Almina \u00e9 un promontorio espa\u00f1ol situado no norte de \u00c1frica, en pleno estreito de Xibraltar. Ocupa unha gran parte da cidade aut\u00f3noma de Ceuta, conformando o leste desta.\nA pen\u00ednsula est\u00e1 separada do resto da cidade por un pequeno istmo no que se encontra o foso de San Felipe (s. XV-XVII), atravesado por tres pontes, este foso pertence ao Conxunto Monumental das Murallas Reais de Ceuta.\nNa punta deste promontorio, co\u00f1ecida como punta Almina, enc\u00f3ntrase o monte Hacho, considerada unha das lendarias columnas de H\u00e9rcules. A poucos metros da costa at\u00f3pase a chamada illa de Santa Catalina, que hoxe en d\u00eda se encontra unida totalmente \u00e1 pen\u00ednsula."}
{"id": "277647", "revid": "1576", "url": "https://gl.wikipedia.org/wiki?curid=277647", "title": "Bandeira de Pontevedra", "text": "A bandeira de Pontevedra \u00e9 un dos s\u00edmbolos da cidade de Pontevedra.\nEst\u00e1 formada por un sautor (cruz de Santo Andr\u00e9) con d\u00faas cores, aos lados branca e enriba e embaixo azul. No v\u00f3rtice fica o escudo da vila. A bandeira p\u00f3dese ver en todos os edificios dependentes da administraci\u00f3n municipal da cidade."}
{"id": "277648", "revid": "1131", "url": "https://gl.wikipedia.org/wiki?curid=277648", "title": "Monte Hacho", "text": "O monte Hacho \u00e9 unha monta\u00f1a baixa que se encontra na cidade espa\u00f1ola de Ceuta. Est\u00e1 situado na costa mediterr\u00e1nea, no estreito de Xibraltar, fronte \u00e1 pena do mesmo nome. Xunto coa Rocha de Xibraltar consid\u00e9rase unha das d\u00faas Columnas de H\u00e9rcules, identific\u00e1ndose co monte Abyla ou Abila. Non obstante outras interpretaci\u00f3ns identifican Abyla co monte Musa (851 m), en Marrocos.\nTop\u00f3nimo.\nNa civilizaci\u00f3n cl\u00e1sica co\u00f1ec\u00edase como \"Mons Abila\" (Monte Abila ou Abyla).\nSituaci\u00f3n.\nO monte Hacho enc\u00f3ntrase na pen\u00ednsula de Almina e coroado pola Fortaleza de Hacho, que foi constru\u00edda polos bizantinos, antes de ser agregado aos \u00e1rabes, portugueses e espa\u00f1ois. Hoxe en d\u00eda \u00e9 un cuartel do ex\u00e9rcito espa\u00f1ol. O monte Hacho tam\u00e9n ten un convento, a ermida de San Antonio; preto del hab\u00eda un monumento, xa retirado, no lugar onde o ditador Francisco Franco se situou para ver a batalla do convoi da vitoria. Actualmente tam\u00e9n se encontran as ru\u00ednas do monumento do Llano Amarillo que conmemora o inicio da Guerra Civil espa\u00f1ola no norte de \u00c1frica en 1936."}
{"id": "277651", "revid": "1131", "url": "https://gl.wikipedia.org/wiki?curid=277651", "title": "Praia de Benz\u00fa", "text": "A praia de Benz\u00fa \u00e9 unha praia urbana da cidade aut\u00f3noma de Ceuta, situada xunto ao poboado de Benz\u00fa.\nRod\u00e9ana verdes monta\u00f1as xaspeadas que finalizan abruptamente. \u00c9 a \u00faltima praia pola ba\u00eda do norte antes da fronteira con Marrocos. Dende ela nos despexados d\u00edas de po\u00f1ente vese con claridade a Pen\u00ednsula Ib\u00e9rica."}
{"id": "277654", "revid": "23204", "url": "https://gl.wikipedia.org/wiki?curid=277654", "title": "Escudo de Pontevedra", "text": "O escudo de Pontevedra \u00e9 o escudo oficial do concello e da Provincia de Pontevedra. Ambos os dous bas\u00e9anse no mesmo bras\u00f3n. Neles aparece, nun campo de azur, unha ponte de tres arcos de ouro sobre ondas de azuis e arx\u00e9nteas. No medio da ponte, un cruceiro de ouro. Na beira dereita, un castelo ameado de ouro e aclarado de goles, e na esquerda unha torre ameada de ouro. O escudo \u00e1chase timbrado cunha coroa real, forrada de goles, ou vermello, fechada, que \u00e9 un c\u00edrculo de ouro, engastallado de pedras preciosas, composto de oito flor\u00f3ns de follas de acanto, vis\u00edbeis cinco, interpoladas de perlas e de cada unha das s\u00faas follas saen cinco diademas sumados de perlas que converxen nun mundo azur, co semimeridiano e o ecuador de ouro, sumado de cruz de ouro.\nA figura da ponte que aparece no escudo representa a antiga Ponte do Burgo que cruza o r\u00edo L\u00e9rez e continua o Cami\u00f1o de Santiago Portugu\u00e9s desde Pontevedra cara Santiago.\nA Deputaci\u00f3n Provincial de Pontevedra emprega un escudo que pode considerarse como provincial, composto polos mesmos elementos que o escudo da cidade mais diferenci\u00e1ndose deste na cor do campo, de prata no canto de azur. Ademais a auga do r\u00edo L\u00e9rez aparece representada de azur e non con ondas, e o escudo aparece arrodeado por lambrequ\u00edns de ouro e azur."}
{"id": "277656", "revid": "12452", "url": "https://gl.wikipedia.org/wiki?curid=277656", "title": "Prusia (rexi\u00f3n hist\u00f3rica)", "text": ""}
{"id": "277657", "revid": "98629", "url": "https://gl.wikipedia.org/wiki?curid=277657", "title": "Prusia (hom\u00f3nimos)", "text": "O top\u00f3nimo Prusia pode referise a:"}
{"id": "277659", "revid": "29398", "url": "https://gl.wikipedia.org/wiki?curid=277659", "title": "House M.D.", "text": ""}
{"id": "277660", "revid": "23204", "url": "https://gl.wikipedia.org/wiki?curid=277660", "title": "Katheryn Winnick", "text": "Katheryn Winnick, nada o 17 de decembro de 1977 en Etobicoke, Ontario, \u00e9 unha actriz canadense de ascendencia ucra\u00edna.\nTraxectoria.\nA causa da s\u00faa ascendencia familiar ten como idiomas nativos o ucra\u00edno, \u00fanico idioma que falou ata os oito anos de idade, e o ingl\u00e9s.\nTen unha ampla traxectoria en series de televisi\u00f3n, coma House M.D., Law &amp; Order, Criminal Minds ou Vikings. Tam\u00e9n protagonizou xunto a Paul Giamatti a comedia dram\u00e1tica Could Souls que se estrenou mundialmente no Festival de Cine de Sundance en 2009.\nComo deportista.\nActualmente \u00e9 cinto negro terceiro dan en taekwondo, cinto negro segundo dan en Karate e gardacostas con licenza."}
{"id": "277661", "revid": "45576", "url": "https://gl.wikipedia.org/wiki?curid=277661", "title": "Foro Romano", "text": "O Foro Romano, (en lat\u00edn Forum Romanum), \u00e9 un foro rectangular que na \u00e9poca de m\u00e1ximo esplendor de Roma estaba rodeado por varios dos m\u00e1is importantes edificios gobernamentais e que se situaba no centro da cidade de Roma; na s\u00faa orixe fora un mercado ao aire libre. Os cidad\u00e1ns denomin\u00e1bano Forum Magnum, ou simplemente Forum.\nDurante s\u00e9culos foi a cerna da vida p\u00fablica romana, constitu\u00edndo o coraz\u00f3n da Roma Antiga: era o lugar onde se celebraban as procesi\u00f3ns triunfais e as elecci\u00f3ns, onde se efectuaban os discursos p\u00fablicos, os xu\u00edzos criminais, as loitas de gladiadores, e o n\u00facleo onde se desenvolv\u00edan os negocios comerciais. Con numerosas estatuas conmemorando os grandes homes da cidade, localiz\u00e1base nun pequeno val entre os montes Palatino e Capitolino, e na actualidade \u00e9 un extenso conxunto de ru\u00ednas formada polos fragmentos dos antigos edificios onde se desenvolven periodicamente escavaci\u00f3ns arquel\u00f3xicas e que atrae a uns catro mill\u00f3ns e medio de turistas cada ano.\nMoitas das m\u00e1is antigas e importantes estruturas da cidade antiga localiz\u00e1banse no foro ou nas s\u00faas inmediaci\u00f3ns. Os primeiros santuarios e templos da monarqu\u00eda romana estaban no bordo sueste, a Regia (s\u00e9culo VIII a.C.), o Templo de Vesta (s\u00e9culo VII a. C.), o complexo das vestais, todos reconstru\u00eddos logo do ascenso do Imperio Romano.\nOutros santuarios arcaicos situ\u00e1banse no noroeste, \u00e9 o caso do \"Umbilicus Urbis\" e o Volcanal da \u00e9poca da rep\u00fablica, que estaban no Comitium, onde se desenvolv\u00eda a asemblea curial, e al\u00ed xa estaba desde a Monarqu\u00eda a Curia Hostilia, o edificio do Senado, e gradualmente establec\u00e9ronse edificios gobernamentais, tribunais, templos, memoriais e estatuas diversas.\nCo tempo o Foro, pr\u00f3ximo e m\u00e1is grande, acabou substitu\u00edndo ao arcaico \"Comitium\", e o foco da actividade xudicial mudouse \u00e1 nova Bas\u00edlica Emilia (179 a.C.), e un s\u00e9culo despois Xulio C\u00e9sar constru\u00edu a Bas\u00edlica Xulia canda a nova Curia Xulia, a nova sede do Senado, reforzando as\u00ed a primac\u00eda do Foro.\n\u00c1 fin gran parte dos asuntos xudiciais e da vida econ\u00f3mica pasou \u00e1 zona do Foro de Traxano e da Bas\u00edlica Ulpia, no norte da cidade. Durante o reinado de Constantino o Grande realizouse unha das \u00faltimas expansi\u00f3ns do complexo do Foro, a Bas\u00edlica de Maxencio (312), convert\u00e9ndose de novo no centro da vida pol\u00edtica ata a definitiva desaparici\u00f3n do Imperio Romano.\nHistoria.\nOrixinalmente o espazo que ocupaba o Foro estaba formado por marismas onde \u00edan parar as augas procedentes dos outeiros pr\u00f3ximos. No s\u00e9culo VI a.C. coa realizaci\u00f3n da Cloaca M\u00e1xima o lugar desecouse, comezando a desenvolverse o que ser\u00eda o Foro Romano nun proceso gradual, edificio a edificio, ao longo de moitos s\u00e9culos, malia os intentos de gobernantes como Sila, Xulio C\u00e9sar ou Augusto que intentaron impo\u00f1er algo de orde e que tiveron un \u00e9xito relativo. No per\u00edodo imperial os grandes edificios p\u00fablicos que ateigaban a \u00e1rea da praza central reduciran considerablemente a zona aberta a un rect\u00e1ngulo de 150 por 75 metros.\nO Foro estaba orientado de noroeste ao sueste, estend\u00e9ndose desde a aba do monte Capitolino ata o outeiro Velia. Durante a \u00e9poca imperial, d\u00faas bas\u00edlicas, a Emilia, no norte, e a Xulia, no sur, fixan as s\u00faas longas extremidades e a s\u00faa forma final. Ademais da zona aberta, o foro abrangu\u00eda os edificios que daban cara a esta praza e mesmo \u00e1s veces tam\u00e9n se incl\u00fae o \"Forum Adjectum\", que se prolongaba polo sueste chegando ata o Arco de Tito.\nOrixe lendaria e primeiras evidencias.\nSegundo a tradici\u00f3n o inicio do foro est\u00e1 relacionado coa alianza entre R\u00f3mulo e o seu rival, o sabino Tito Tacio, o primeiro ocupando o Palatino e o segundo o Capitolio, e que se xuntaron nun lugar intermedio entre os dous asentamentos para celebraren a s\u00faa alianza, e que se denominou \"Comitium\", onde se celebraban ao aire libre as asembleas de cidad\u00e1ns, e ao seu car\u00f3n comezou a funcionar un mercado. Tam\u00e9n seguindo os mitos romanos o rei Numa Pompilio erixiu o primeiro templo do foro, o Templo de Vesta. A propia palabra \"forum\" aparece por vez primeira, xa no per\u00edodo republicano, a mediados do s\u00e9culo V a.C. na Lei das XII T\u00e1boas para se referir ao foro de Roma como o lugar onde se realizaban os litixios e a principal \u00e1rea p\u00fablica da cidade.\nPer\u00edodo republicano.\nDurante o per\u00edodo republicano, o \"Comitium\" foi o lugar central de toda a vida pol\u00edtica e xudicial. O Senado para permitir que no lugar se puidese reunir m\u00e1is xente comezou a aumentar o espazo aberto entre o \"Comitium\" e o Templo de Vesta mercando residencias privadas. \nDe inicios do s\u00e9culo V a.C. datan os templos m\u00e1is antigos do Foro, Templo de Saturno e o Templo de C\u00e1stor e P\u00f3lux. No s\u00e9culo seguinte engadiuse o Templo da Concordia. O proceso de monumentalizaci\u00f3n do Foro comeza coa construci\u00f3n da primeira bas\u00edlica por orde de Cat\u00f3n, no ano 184 a.C., m\u00e1is tarde no 179 a.C. no lado norte erixiuse a Bas\u00edlica Fulvia e despois a Bas\u00edlica Sempronia na banda sur.\nMoitas das actividades tradicionalmente realizadas no \"Comitium\", como as asembleas populares, funerais da nobreza e xogos, pasaron ao foro, especialmente notable foi o da \"comitia tributa\", ent\u00f3n o centro da pol\u00edtica popular, que no 145 a.C. pasou a se desenvolver no Foro. Na d\u00e9cada de 80 a.C., durante a ditadura de Sila, fix\u00e9ronse grandes obras no Foro, como o levantamento do nivel da praza en case un metro e a pavimentaci\u00f3n con pedras de m\u00e1rmore permanentes. No 78 a.C. constru\u00eduse na aba do Capitolino o inmenso Tabulario, destinado a arquivo de documentos por orde dos c\u00f3nsules dese ano M. Aemilius Lepidus e Q. Lutatius Catulus.\nPer\u00edodo imperial.\nNa \u00e9poca de Augusto o Foro colleu a s\u00faa forma final. No sueste mandou edificar no 29 a.C. o Templo do Divino C\u00e9sar e o Arco de Augusto pero tam\u00e9n durante o reinado dos primeiros emperadores gran parte dos asuntos econ\u00f3micos e xudiciais pasaron ao norte da cidade, e tras a construci\u00f3n do Foro de Traxano, arredor do 110, pasaron a se realizar na Bas\u00edlica Ulpia.\nO Arco de Septimio Severo, en m\u00e1rmore branco, engadiuse no 203 no noroeste do Foro, preto dos p\u00e9s do Capitolio. O emperador Diocleciano (284-305) foi o \u00faltimo dos grandes construtores de Roma, constru\u00edndo novos templos de Saturno e Vesta e a Curia e durante o reinado de Constantino I constru\u00eduse a Bas\u00edlica de Maxencio (312), a \u00faltima expansi\u00f3n significativa do complexo do Foro, restaurando tam\u00e9n moito do poder pol\u00edtico cara ao Foro, e que se manter\u00eda ata a ca\u00edda do Imperio Romano dous s\u00e9culos m\u00e1is tarde.\nPer\u00edodo medieval.\nNo s\u00e9culo VI alg\u00fans dos vellos edificios dentro do Foro comezaron a se utilizar como igrexas cristi\u00e1s. No ano 608 erixiuse a Columna de Focas, unha columna monumental dedicada ao emperador oriental Focas. No s\u00e9culo VIII todo o espazo estaba rodeado por igrexas cristi\u00e1s que tomaran o lugar dos templos pag\u00e1ns, abandonados e en ru\u00ednas, despois do s\u00e9culo VIII as estruturas do Foro desmantel\u00e1ronse us\u00e1ndose para constru\u00edr torres feudais e castelos e no s\u00e9culo XIII bot\u00e1ronse abaixo as estruturas restantes, quedando un vertedoiro rodeado de ru\u00ednas, perdido xa o nome no s\u00e9culo XVI e seguintes co\u00f1eceuse como \"Campo Vaccino\" (campo das vacas)."}
{"id": "277664", "revid": "38330", "url": "https://gl.wikipedia.org/wiki?curid=277664", "title": "Katmandu", "text": ""}
{"id": "277667", "revid": "5132", "url": "https://gl.wikipedia.org/wiki?curid=277667", "title": "Escudo de Quenia", "text": ""}
{"id": "277669", "revid": "89787", "url": "https://gl.wikipedia.org/wiki?curid=277669", "title": "Selecci\u00f3n de f\u00fatbol de Ghana", "text": "A selecci\u00f3n de f\u00fatbol de Ghana (en ), alcumados Estrelas Negras (\"Nsoroma Tuntum\"), \u00e9 o equipo representativo de Ghana nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Ghana (\"Ghana Football Association\"), pertencente a Confederaci\u00f3n Africana de F\u00fatbol (CAF). O seu maior \u00e9xito son os catro t\u00edtulos da Copa de \u00c1frica de Naci\u00f3ns que obtivo en 1963, 1965, 1978 e 1982."}
{"id": "277671", "revid": "88215", "url": "https://gl.wikipedia.org/wiki?curid=277671", "title": "Selecci\u00f3n de f\u00fatbol de Su\u00edza", "text": "A selecci\u00f3n de f\u00fatbol de Su\u00edza (en alem\u00e1n: \"Schweizer Fussballnationalmannschaft\"\u200e, franc\u00e9s: \"\u00c9quipe de Suisse de football\", en lingua italiana: \"Nazionale di calcio della Svizzera\", en romanche: \"Squadra naziunala da ballape da la Svizra\") \u00e9 o equipo representativo de Su\u00edza nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n Su\u00edza de F\u00fatbol (en alem\u00e1n: \"Schweizerischer Fussballverband\" - SFV\u200e, franc\u00e9s: \"Association Suisse de Football\" - ASF, en lingua italiana: \"Associazione Svizzera di Football\" - ASF, en romanche: \"Associaziun Svizra da Ballape\" - ASB), pertencente a UEFA.\nXogadores.\nM\u00e1is partidos xogados.\n\"Actualizado a 4 de abril de 2022.\"\nM\u00e1ximos goleadores.\n\"Actualizado a 4 de abril de 2022.\""}
{"id": "277672", "revid": "5132", "url": "https://gl.wikipedia.org/wiki?curid=277672", "title": "Selecci\u00f3n nacional de f\u00fatbol de Su\u00edza", "text": ""}
{"id": "277673", "revid": "5132", "url": "https://gl.wikipedia.org/wiki?curid=277673", "title": "Selecci\u00f3n nacional su\u00edza de f\u00fatbol", "text": ""}
{"id": "277674", "revid": "5132", "url": "https://gl.wikipedia.org/wiki?curid=277674", "title": "Selecci\u00f3n su\u00edza de f\u00fatbol", "text": ""}
{"id": "277675", "revid": "5132", "url": "https://gl.wikipedia.org/wiki?curid=277675", "title": "Selecci\u00f3n nacional de f\u00fatbol de Ghana", "text": ""}
{"id": "277676", "revid": "18868", "url": "https://gl.wikipedia.org/wiki?curid=277676", "title": "Pazo de Lavandeira", "text": ""}
{"id": "277678", "revid": "98629", "url": "https://gl.wikipedia.org/wiki?curid=277678", "title": "Pneum\u00e1ticos de F\u00f3rmula 1", "text": "Os Pneum\u00e1ticos de F\u00f3rmula Un xogan un papel importante no rendemento dun coche de F\u00f3rmula 1. Os pneum\u00e1ticos experimentaron cambios significativos ao longo da historia da F\u00f3rmula Un, con diferentes fabricantes e utilizando diversas especificaci\u00f3ns.\nHistoria.\nOs pneum\u00e1ticos de F\u00f3rmula 1 s\u00f3 te\u00f1en un parecido superficial cun pneum\u00e1tico normal de estrada. Mentres que estes \u00faltimos te\u00f1en unha vida \u00fatil de ata 80.000\u00a0km, os pneum\u00e1ticos usados na F\u00f3rmula Un est\u00e1n constru\u00eddos para durar menos da distancia dunha carreira. Pero, hai que sinalar que os pneum\u00e1ticos de estrada non est\u00e1n suxeitos a un estilo de conduci\u00f3n que busca o m\u00e1ximo absoluto na adhesi\u00f3n dos pneum\u00e1ticos. Polo tanto, estas comparaci\u00f3ns non son realmente v\u00e1lidas e deben ser postas en contexto. O obxectivo de cada pneum\u00e1tico determina o composto de caucho que \u00e9 utilizado. \nDurante as d\u00e9cadas de 1950 e 1960, os pneum\u00e1ticos de F\u00f3rmula Un foron subministrados por Dunlop, Englebert, Firestone, Continental e Goodyear. En 1958, Dunlop presentou o seu pneum\u00e1tico de carreiras R5, substitu\u00edndo o tecido de algod\u00f3n dos pneum\u00e1ticos R1 a R4 anteriores por un tecido de nailon, permitindo unha reduci\u00f3n de 5\u00b444 kg. no peso do pneum\u00e1tico. Durante a d\u00e9cada de 1960, Dunlop introduciu carcasas de nailon melloradas, reduciu a relaci\u00f3n de aspecto, aumentou significativamente o ancho dos pneum\u00e1ticos e o uso de caucho sint\u00e9tico.\nOs pneum\u00e1ticos slick present\u00e1ronse na F\u00f3rmula Un por Firestone no Gran Premio de Espa\u00f1a de 1971. O Ferrari 312T de 1975 utilizou un pneum\u00e1tico liso Goodyear de 26,0\"\u00d716,2\"-13\" (di\u00e1metro x ancho total) na parte traseira nunha pina de 13\" \u00d7 18\", cun pneum\u00e1tico Goodyear de 20,0\" \u00d7 9,2\" -13\" na parte dianteira nunha pina de 13 \u00d7 10\".\nNesta \u00e9poca os pneum\u00e1ticos de F\u00f3rmula 1 fac\u00edanse e raiabanse practicamente a man por un operario, polo que practicamente non hab\u00eda ning\u00fan pneum\u00e1tico igual o que provocaba constantes vibraci\u00f3ns e desviaci\u00f3ns. Moitos anos despois Clay Regazzoni contaba que enter\u00e1rase que durante a s\u00faa estacia en Ferrari como compa\u00f1eiro de equipo de Niki Lauda perdera 9 de cada 10 carreiras ante o seu compa\u00f1eiro, que o motivo foi que Lauda se levaba moi ben con Goodyear polo que lle permit\u00edan, antes da cualificaci\u00f3n, elixir os pneum\u00e1ticos que \u00eda montar, e el elix\u00eda os pneum\u00e1ticos feitos polo mesmo operario e no mesmo d\u00eda, para que foran o m\u00e1is iguais posibles. Ata ese punto son importantes os pneum\u00e1ticos.\nEn 1998 present\u00e1ronse os pneum\u00e1ticos ra\u00f1urados con 3 sucos nos pneum\u00e1ticos dianteiros e 4 sucos nos pneum\u00e1ticos traseiros. Entre 1999 e 2008, as regulaci\u00f3ns mantiveron un m\u00ednimo de 4 sucos, coa intenci\u00f3n de frear os coches (un pneum\u00e1tico liso, sen fendas, \u00e9 mellor en condici\u00f3ns secas). Non pod\u00edan ter m\u00e1is de 355\u00a0mm de ancho diante e 380\u00a0mm na parte traseira, e o di\u00e1metro m\u00e1ximo \u00e9 de 660\u00a0mm (670\u00a0mm para os pneum\u00e1ticos de choiva). Os pneum\u00e1ticos lisos foron reintroducidos no comezo da tempada de , xunto cos cambios na aerodin\u00e1mica destinados a cambiar o equilibrio cara ao agarre mec\u00e1nico nun intento de aumentar os adiantamentos.\nEn , prohibiuse o cambio de pneum\u00e1ticos na F\u00f3rmula Un, polo tanto, os compostos eran m\u00e1is duros xa que os pneum\u00e1ticos ti\u00f1an que durar a distancia de carreira (uns 300\u00a0km). Os cambios de pneum\u00e1ticos volveron en , tralo dram\u00e1tico e sumamente politizado Gran Premio dos Estados Unidos de 2005.\nNa tempada de Bridgestone converteuse no \u00fanico fornecedor de pneum\u00e1ticos da F\u00f3rmula Un logo da retirada de Michelin, e presentou catro compostos de pneum\u00e1ticos, dos cales el\u00edxense dous para cada carreira. Os pneum\u00e1ticos m\u00e1is duros son m\u00e1is duradeiros, pero te\u00f1en menos agarre e os pneum\u00e1ticos m\u00e1is brandos dan m\u00e1is agarre, pero son menos duradeiros. Ambos compostos te\u00f1en que ser utilizados por cada veh\u00edculo durante a carreira, a menos que se utilicen pneum\u00e1ticos de choiva ou intermedios durante a mesma, nese caso, esta regra xa non se aplica.\nEn condici\u00f3ns de choiva extrema, con auga estancada profunda, como no Gran Premio de Europa de 2007, os coches de F1 non poden seguir o ritmo do coche de seguridade, debido ao risco de aquaplaning. Nas carreiras con choiva, como o Gran Premio do Canad\u00e1 de 2011, os pneum\u00e1ticos son incapaces de proporcionar seguridade suficiente, polo que a carreira pode ser suspendida. A carreira pode deterse de forma definitiva, ou suspenderse por un tempo ata que os coches poidan correr de novo con seguridade.\nO 2 de novembro de 2009, Bridgestone anunciou a s\u00faa retirada da F\u00f3rmula Un ao final da tempada . Michelin, Cooper Avon e Pirelli mostraron interese en asumir o papel de fornecedor de pneum\u00e1ticos. En xu\u00f1o de 2010, anunciouse que Pirelli ser\u00eda o \u00fanico fornecedor da tempada e asinar\u00eda un contrato de 3 anos. Durante agosto de 2010, Pirelli iniciou o seu programa de probas co Toyota TF109 no Circu\u00edto de Mugello con Nick Heidfeld como o piloto de probas.\nCon Pirelli como \u00fanico fornecedor de pneum\u00e1ticos, as regras en relaci\u00f3n cos pneum\u00e1ticos eran as mesmas que na tempada 2010. Todos os equipos ti\u00f1an que utilizar todos os tipos de composto de pneum\u00e1tico seco fornecidos para a carreira, e os pilotos que fac\u00edan a Q3 ti\u00f1an que usar os mesmos pneum\u00e1ticos que utilizaban para establecer o tempo m\u00e1is r\u00e1pido de clasificaci\u00f3n para empezar a carreira. Pero, a forma de marcar as diferentes especificaci\u00f3ns dos pneum\u00e1ticos foi cambiada. En lugar da franxa verde que marcaba o composto m\u00e1is brando, as letras de cada especificaci\u00f3n dos pneum\u00e1ticos, ter\u00edan unha cor espec\u00edfica. O composto duro ter\u00edan letras prateadas, o composto medio ter\u00eda letras brancas, os pneum\u00e1ticos brandos ter\u00edan letras amarelas e os pneum\u00e1ticos s\u00faper brandos ter\u00edan letras vermellas. Nos pneum\u00e1ticos de mollado, os pneum\u00e1ticos intermedios ter\u00edan as letras azul claro e os pneum\u00e1ticos de mollado ter\u00edan as letras laranxas.\nNo Gran Premio de Malaisia de 2011, Pirelli introduciu unha li\u00f1a de cor ao redor do exterior da lamia no m\u00e1is brando dos dous compostos secos. Isto debeuse \u00e1 confusi\u00f3n producida durante a primeira carreira da tempada. Esta medida dise que foi para encher o espazo libre, unha soluci\u00f3n permanente que empezar\u00eda na primeira carreira europea da tempada. A li\u00f1a de cor xa apareceu no Gran Premio da China. Desde o Gran Premio de Turqu\u00eda, esta soluci\u00f3n permanente p\u00faxose en pr\u00e1ctica; o composto opcional ter\u00eda unha nova marca. O pneum\u00e1tico opcional ti\u00f1a d\u00faas raias grosas entre os logos Pirelli P Zero e cada un dos pneum\u00e1ticos, o que fai m\u00e1is f\u00e1cil ver a cor da marca cando o pneum\u00e1tico vira. O pneum\u00e1tico duro mantivo as mesmas marcas de antes, a\u00ednda que avanzada a tempada actualizou a parede lateral coas novas marcas.\nSegundo a normativa, os dous compostos, o composto principal (m\u00e1is duro) e o opcional (m\u00e1is suave) deben ser utilizados nas carreira en seco, sen\u00f3n ser\u00e1n descualificados da carreira. Se unha carreira \u00e9 suspendida e a\u00ednda non se utilizaron os dous pneum\u00e1ticos, impo\u00f1erase unha penalizaci\u00f3n de 30 segundos. Este requisito non se aplicar\u00e1 se foi necesario utilizar pneum\u00e1ticos de choiva.\nPara tempada Pirelli utilizar\u00e1 o seu novo e quinto composto chamado \"ultrasoft\" (ultra brando en galego), que s\u00f3 poder\u00e1 ser utilizado en circu\u00edtos urbanos, e os equipos poder\u00e1n elixir os seus dous compostos para cada carreira, entre tres alternativas que se designar\u00e1n para cada Gran Premio. Por outra banda, un conxunto do composto m\u00e1is brando ter\u00e1 que ser gardado para o seu uso s\u00f3 na Q3. Os dous conxuntos obrigatorios elixidos por Pirelli poden ser de dous compostos diferentes, dos tres que sexan designados para a fin de semana. Estes conxuntos, obviamente, ser\u00e1n id\u00e9nticos para cada equipo. Os 10 xogos restantes poden ser elixidos por cada equipo, a partir dos tres compostos designados para a fin de semana.\nOs equipos far\u00e1n as s\u00faas elecci\u00f3ns nun prazo fixado por Pirelli. Comunicar\u00e1n as s\u00faas decisi\u00f3ns \u00e1 FIA, que \u00e1 s\u00faa vez diralle Pirelli cantos pneum\u00e1ticos subministrar\u00e1. As opci\u00f3ns para cada veh\u00edculo manterase en segredo ata 2 semanas antes da carreira. Se un equipo non cumpre coa data l\u00edmite, a elecci\u00f3n farase pola FIA.\nUnha vez tomadas as decisi\u00f3ns para cada veh\u00edculo, a FIA asignara os pneum\u00e1ticos ao azar a trav\u00e9s dun c\u00f3digo de barras, como actualmente. As decisi\u00f3ns tomadas por cada equipo poden variar para cada un dos seus coches, polo que cada piloto dentro do mesmo equipo pode ter unha asignaci\u00f3n diferente. Os pneum\u00e1ticos dist\u00ednguense por diferentes marcas de cor nas paredes laterais, como actualmente.\nPara a tempada , present\u00e1ronse pneum\u00e1ticos Pirelli significativamente m\u00e1is anchos nos eixos dianteiro e traseiro, mentres que o di\u00e1metro total dos pneum\u00e1ticos aumentou en 10 mm. O tama\u00f1o do pneum\u00e1tico dianteiro aumentou a 305/670-R13 respecto ao anterior 245/660-R13, mentres que o tama\u00f1o do pneum\u00e1tico traseiro aumentou a 405/670-R13 respecto ao 325/660-R13 anterior. En 2017 e 2018, o Campionato da FIA de F\u00f3rmula 2 continuou empregando o tama\u00f1o Pirelli F1 anterior aos pneum\u00e1ticos de 2017.\nPirelli presentou dous novos compostos de pneum\u00e1ticos para a tempada de F1, Hiperbrando (rosa) e Superduro (laranxa). O pneum\u00e1tico Duro converteuse en azul xeo. \nDe cara \u00e1 tempada , Pirelli reduciu o rango de pneum\u00e1ticos de sete a cinco compostos para o tempo seco, e tam\u00e9n eliminaron o sistema de nomeamento de pneum\u00e1ticos de xeito que os pneum\u00e1ticos se denotar\u00e1n en cada gran premio independentemente como duros, medios e brandos con laterais brancas amarelas e vermellas respectivamente en lugar de ter un nome e unha cor separados para cada un dos cinco pneum\u00e1ticos. O cambio implementouse para que os fan\u00e1ticos informais puidesen comprender mellor o sistema de pneum\u00e1ticos. \nEsc\u00e1ndalo Gran Premio dos Estados Unidos de 2005.\nO venres 17 de xu\u00f1o de 2005, durante a sesi\u00f3n de adestramentos da tarde, Ralf Schumacher, que pilotaba un Toyota, estrelouse con forza na curva 13 do Circu\u00edto de Indian\u00e1polis, ao parecer a consecuencia dun fallo na roda traseira esquerda. A curva 13 do circu\u00edto de Indian\u00e1polis \u00e9 unha de alta velocidade peraltada, \u00fanica desta caracter\u00edstica nas carreiras de F\u00f3rmula Un, que causa unha maior carga lateral (horizontal). Esta presi\u00f3n pode facer que as paredes laterais do pneum\u00e1tico se arqueen e se desgasten en lugares anormais.\nAo d\u00eda seguinte, Michelin informou que os pneum\u00e1ticos que facilitara aos seus sete equipos clientes, BAR, McLaren, Red Bull, Renault, Toyota, Sauber e Williams, eran perigosas para o uso a alta velocidade nesta curva, e anunciou a s\u00faa intenci\u00f3n de traer outro xogo de pneum\u00e1ticos da s\u00faa sede en Clermont-Ferrand. Pero, os pneum\u00e1ticos substitutos, que eran do tipo utilizado no Gran Premio de Espa\u00f1a a principios dese ano, resultaron ter o mesmo problema cando se probaron.\nNunha carta ao director de carreira da FIA Charlie Whiting, os representantes de Michelin Pierre Dupasquier e Nick Shorrock revelaron que non sab\u00edan a causa de falla das rodas de Schumacher, e a menos que os coches pasaran m\u00e1is lentos pola curva 13, os pneum\u00e1ticos de Michelin ser\u00edan perigosos e non aptos para o seu uso durante a carreira. Whiting respondeu expresando a s\u00faa sorpresa de que Michelin non trouxera un segundo xogo de pneum\u00e1ticos, e suxire que os equipos foran informados da velocidade m\u00e1xima de seguridade na curva 13, ofrec\u00e9ndose a controlar as volta e penalizar calquera exceso de velocidade nos coches de Michelin. Tam\u00e9n desestimou varias soluci\u00f3ns que foran propostas polos equipos, insistindo en que o uso dos pneum\u00e1ticos tra\u00eddos durante a noite dar\u00edan lugar a sanci\u00f3ns, neg\u00e1ndose a transformar a curva do \u00f3valo nunha chicana delimitada con conos, xa que se o dese\u00f1o da pista fora cambiado a carreira no ser\u00eda validada pola FIA (ser\u00eda unha carreira f\u00f3ra de campionato). Argumentando ademais que tal cambio ser\u00eda inxusto para os equipos calzados con Bridgestone, os cales vi\u00f1eran preparados con pneum\u00e1ticos apropiados. Os equipos con pneum\u00e1ticos Michelin, incapaces de alcanzar un acordo coa FIA, decidiron non participar. A carreira tivo lugar a continuaci\u00f3n, participando s\u00f3 os tres equipos Bridgestone ( Ferrari, Jordan e Minardi). A carreira foi ga\u00f1ada por Michael Schumacher.\nPneum\u00e1ticos lisos.\nOs pneum\u00e1ticos lisos caracter\u00edzanse por unha banda de rodadura desprovista de bloques ou sucos. Pirelli presentou unha nova gama de pneum\u00e1ticos para o Campionato Mundial de F\u00f3rmula 1 de . O n\u00famero de opci\u00f3ns de seco dispo\u00f1ibles reduciuse a s\u00f3 cinco opci\u00f3ns, distingu\u00edndose exclusivamente por tres cores en cada carreira: branco para o duro, amarelo para o medio e vermello para o brando. Agora, a diferenza dos \u00faltimos anos, a partir de 2019 cada composto estar\u00e1 asociado cun c\u00f3digo num\u00e9rico en lugar dunha cor. A numeraci\u00f3n ir\u00e1 de C1 a C5, sendo C1 o m\u00e1is duro e C5 o m\u00e1is brando. Estas novas gomas dese\u00f1\u00e1ronse para ofrecer unha maior resistencia ao sobrequecemento e proporcionar maior consistencia en cada per\u00edodo. Por suposto, a gama de opci\u00f3ns dispo\u00f1ibles incl\u00fae un pneum\u00e1tico de auga e un pneum\u00e1tico intermedio, ambos revisados. Os diferentes compostos aseguran que os pneum\u00e1ticos adec\u00faense a unha ampla variedade de circu\u00edtos, segundo o tipo de asfalto, o n\u00famero e a dificultade das curvas, e a velocidade m\u00e1xima nas rectas.\nC0.\nO pneum\u00e1tico C1 do ano pasado converteuse no C0 de 2023, \u00e9 o pneum\u00e1tico m\u00e1is duro da gama, que se destinar\u00e1 para os circu\u00edtos con maiores esixencias de carga de enerx\u00eda nos pneum\u00e1ticos. Ser\u00e1 o composto ideal se o circu\u00edto ten un asfalto moi abrasivo, se as temperaturas son especialmente elevadas e se hai numerosas zonas ao longo da pista onde as tensi\u00f3ns \u00e1s que est\u00e1n sometidos os pneum\u00e1ticos son elevadas. Este composto require un proceso de calefacci\u00f3n m\u00e1is longo pero ofrece a m\u00e1xima durabilidade e baixa degradaci\u00f3n.\nC1.\nEste composto de 2023 sit\u00faase entre o C1 e o C2 do ano pasado para reducir a diferenza de rendemento entre os dous compostos m\u00e1is duros anteriores, o C1 bas\u00e9ase no C2, proporcionando menos degradaci\u00f3n ao tempo que ofrece un rendemento s\u00f3lido. o C1 consid\u00e9rase unha alternativa ao C0, os dous non ser\u00e1n seleccionados xuntos para ningunha carreira desta tempada\nC2.\nCo C2 identif\u00edcase o antigo composto \"medio\". \u00c9 un pneum\u00e1tico vers\u00e1til, a\u00ednda que est\u00e1 situado na parte m\u00e1is dura do espectro, polo que se converter\u00e1 no protagonista nos circu\u00edtos r\u00e1pidos, con altas temperaturas e moita enerx\u00eda. Esta tapa demostrou unha gran diversidade de temperaturas de funcionamento e adaptabilidade a unha ampla gama de circu\u00edtos.\nC3.\nOfrece un excelente equilibrio entre rendemento e durabilidade, a\u00ednda que con \u00e9nfase no rendemento. Destaca pola s\u00faa gran adaptabilidade e p\u00f3dese empregar como unha opci\u00f3n m\u00e1is branda nos circu\u00edtos m\u00e1is esixentes para o pneum\u00e1tico e, ao mesmo tempo, como unha opci\u00f3n m\u00e1is dura nos circu\u00edtos urbanos que non son excesivamente severos para os pneum\u00e1ticos.\nC4.\nFunciona perfectamente en circu\u00edtos estreitos e virados. Goza dun quecemento r\u00e1pido e un rendemento m\u00e1ximo, a cambio dunha vida \u00fatil bastante limitada. En definitiva, a consistencia mellorada demostrada polos compostos de 2018 significa que un caucho m\u00e1is brando deber\u00eda permitir unha maior versatilidade.\nC5.\nO m\u00e1is r\u00e1pido feito por Pirelli, a\u00ednda que a compensaci\u00f3n l\u00f3xica \u00e9 unha vida \u00fatil bastante menor que outras opci\u00f3ns da gama. Son os pneum\u00e1ticos m\u00e1is brandos da gama, dese\u00f1ados para os circu\u00edtos m\u00e1is lentos con baixo desgaste e degradaci\u00f3n, onde se require o m\u00e1ximo agarre mec\u00e1nico da goma. \u00dasanse normalmente en circu\u00edtos urbanos, especialmente en M\u00f3naco, e tam\u00e9n en circu\u00edtos onde o asfalto \u00e9 especialmente brando\nPneum\u00e1ticos de mollado.\nOs pneum\u00e1ticos de choiva caracter\u00edzanse por unha banda de rodadura con canles. Ofr\u00e9cense dous tipos: de choiva extrema ou intermedio. Os primeiros reco\u00f1\u00e9cense facilmente polas profundas canles da banda, as\u00ed como as l\u00e1minas que permiten drenar a auga do asfalto mollado. Os intermedios incorporan canles menos profundas dese\u00f1ados para rodar en superficies h\u00famidas ou molladas lixeiramente, as\u00ed como en condici\u00f3ns meteorol\u00f3xicas incertas.\nVerde intermedio.\nO intermedio \u00e9 o m\u00e1is vers\u00e1til dos pneum\u00e1ticos de choiva, dispersando aproximadamente 25 litros de auga por segundo a m\u00e1xima velocidade. P\u00f3dense utilizar en mollado, ou ben coa pista en proceso de secado. Este \u00e9 o \u00fanico pneum\u00e1tico que non cambiou en comparaci\u00f3n co ano pasado.\nAzul de choiva.\nOs pneum\u00e1ticos de mollado dispersan ata 65 litros de auga por segundo a m\u00e1xima velocidade (con respecto aos 60 litros do ano pasado), polo que son a soluci\u00f3n m\u00e1is eficaz para a choiva intensa. A \u00faltima evoluci\u00f3n do Cinturato azul ofrece unha elevada eficacia en pista seca, cun aumento da durabilidade. O pneum\u00e1tico de choiva conta cun novo composto e un debuxo da banda traseira redese\u00f1ado para reducir a\u00ednda m\u00e1is o aquaplaning. O resultado deste intenso traballo \u00e9 que mellora a facilidade de conduci\u00f3n nunha ampla variedade de condici\u00f3ns.\nFabricantes.\nDesde a tempada en diante, o fabricante italiano Pirelli \u00e9 o \u00fanico fornecedor de pneum\u00e1ticos.\nFornecedores anteriores: \nFornecedores.\nOrdenados por n\u00famero de carreiras ga\u00f1adas. O fornecedor que est\u00e1 competindo na tempada m\u00f3strase en negra. Estes resultados son correctos ata o final do Gran Premio de Abu Zabi de 2017."}
{"id": "277679", "revid": "23204", "url": "https://gl.wikipedia.org/wiki?curid=277679", "title": "Ducado de Prusia", "text": "O Ducado de Prusia foi un Estado fundado en 1525 na parte oriental da rexi\u00f3n hist\u00f3rica de Prusia, cando o gran Mestre da Orde, Albert de Hohenzollern se converteu ao protestantismo, secularizou a Orde e se transformou no primeiro Duque de Prusia, vasalo de Polonia.\nO ducado persistitu at\u00e9 que, despois de 1618, a li\u00f1a sucesoria dos duques se extinguira, pasando a propiedade dos seus estados aos seus parentes os Hohenzollern de Brandeburgo, que uniron ambos os Estados (o Ducado e a Marca de Brandeburgo, cuxa uni\u00f3n formou en 1701 o Reino de Prusia, desvinculado xa de calquera relaci\u00f3n feudal con Polonia.\nHistoria.\nFundaci\u00f3n do ducado.\nA fundaci\u00f3n do ducado de Prusia foi o resultado dunha negociaci\u00f3n emprendida, co asesoramento de Marti\u00f1o Lutero, por Albert de Brandenburgo-Ansbach, trix\u00e9simo s\u00e9timo Gran Mestre da Orde Teut\u00f3nica, para salvar as posesi\u00f3ns do Estado Teut\u00f3nico que el dirix\u00eda. Albert ent\u00f3n negociou con Sexismundo I de Polonia, que era, ademais, o seu t\u00edo, un acordo que lle permitiu converterse \u00e1 relixi\u00f3n luter\u00e1 e secularizar Estado dos cabaleiros teut\u00f3nicos.\nEn contrapartida, o territorio que quedou nas mans da Orde, en virtude do tratado de Toru\u0144 de 1466, transform\u00e1ronse no ducado hereditario de Prusia, vasalo do Reino de Polonia.\nO 5 de abril de 1525 asinouse o tratado de Cracovia entre o Ducado e o Reino de Polonia. A capital do ducado foi situada en K\u00f6nigsberg. Este tratado significou a secularizaci\u00f3n m\u00e1is significativa dun estado mon\u00e1stico naquela \u00e9poca.\nEste acordo dei lugar \u00e1 ruptura coa Orde de Livonia, que era unha Orde independente dentro da teut\u00f3nica e a perda dos territorios do norte (actuais Estonia e Letonia).\nAdemais, Albert de Brandenburgo foi convocado perante a xustiza polo Tribunal Imperial, pero non se presentou. En consecuencia, foi expulsado do Sacro Imperio Romano Xerm\u00e1nico.\nPero os pr\u00edncipes alem\u00e1ns, moi preocupados polo tumulto da Reforma, a rebeli\u00f3n dos campesi\u00f1os (\"Bauernkrieg\") e as guerras contra o Imperio otom\u00e1n, non aplicaron a proscrici\u00f3n e o anoxo contra el decaeu en pouco tempo.\nUn ducado de existencia fr\u00e1xil e curta.\nOs primeiros anos do reinado de Albert de Brandenburgo foron pr\u00f3speros. A\u00ednda que tivo alg\u00fans problemas co campesi\u00f1ado, as terras e os tesouros da Igrexa permit\u00edronlle afrontar os gastos da s\u00faa corte.\nPromocionou o estudo mediante a creaci\u00f3n de escolas en cada vila do ducado, liberou aos servos da servidume e fixo imprimir en alem\u00e1n o catecismo protestante. En 1544, pese a unha oposici\u00f3n, fundou a Universidade Albertina de K\u00f6nigsberg.\nPero os conflitos relixiosos es pol\u00edticos internos minmaron a sa\u00fade de Albert de Brandeburgo, que foi obrigado a renunciar ao poder. O seu fillo Albert Friedrich, sendo a\u00ednda menor de idade, tivo que elixir un rexente.\nAlbert morreu a causa da peste en Tapiau o 20 de marzo de 1568.\nUni\u00f3n con Brandeburgo.\nPolo tanto, Albert foi sucedido por Albert Friedrich. Este, que recibira unha boa educaci\u00f3n, estaba sufrindo unha profunda alienaci\u00f3n mental (loucura), e morreu o 27 de xu\u00f1o de 1618, sen herdeiro var\u00f3n.\n\u00c1 morte do duque Albert Friedrich de Prusia, o ducado pasou ao seu xenro Xo\u00e1n Sexismundo III de Brandenburgo, esposo de Ana de Prusia. As\u00ed, a marca de Brandeburgo e o ducado de Prusia formaron unha uni\u00f3n persoal din\u00e1stica co\u00f1ecida como Brandeburgo-Prusia."}
{"id": "277680", "revid": "98629", "url": "https://gl.wikipedia.org/wiki?curid=277680", "title": "Selecci\u00f3n de f\u00fatbol de Nixeria", "text": "A selecci\u00f3n de f\u00fatbol de Nixeria (en ingl\u00e9s: \"Nigeria national football team\")\u200e \u00e9 o equipo representativo de Nixeria nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Nixeria (\"Nigeria Football Federation\"), pertencente a Confederaci\u00f3n Africana de F\u00fatbol (CAF) e \u00e1 FIFA. O seu maior \u00e9xito son os tres t\u00edtulos da Copa de \u00c1frica de Naci\u00f3ns, que obtivo en 1980, 1994 e 2013, e a participaci\u00f3n nos oitavos de final das Copas do Mundo de , e ."}
{"id": "277681", "revid": "624", "url": "https://gl.wikipedia.org/wiki?curid=277681", "title": "Provincia bizantina", "text": ""}
{"id": "277682", "revid": "1888", "url": "https://gl.wikipedia.org/wiki?curid=277682", "title": "Andr\u00e9s Rodr\u00edguez Barbeito", "text": "Andr\u00e9s Rodr\u00edguez Barbeito, nado en Vigo o 26 de maio de 1898 e finado en Buenos Aires en 1968, foi un xornalista, diplom\u00e1tico e pol\u00edtico galego.\nTraxectoria.\nSendo neno os seus pais emigraron a Buenos Aires, onde comezou a s\u00faa actividade xornal\u00edstica e pol\u00edtica. Colaborou en \"Correo de Galicia\" e \"C\u00e9ltiga\", especializ\u00e1ndose en informaci\u00f3n deportiva e dirixiu \"Hogar Gallego\" (1922). En 1920 iniciouse na masoner\u00eda. En 1926 regresou a Galicia e instalouse en Vigo, onde fundou en 1927 o diario deportivo \"Sprint\" e colaborou en \"Faro de Vigo\" utilizando o pseud\u00f3nimo Amadi\u00f3s. Formou parte da loxa Jovellanos n\u00ba 1 de Xix\u00f3n e dende abril de 1929 das loxas Vicus n\u00ba 6 e n\u00ba 8 de Vigo. En setembro de 1929 volveu a Buenos Aires.\nAo proclamarse a Segunda Rep\u00fablica instalouse en Madrid, onde traballou nos diarios \"Crisol\" e \"Luz\" (entre xullo de 1931 e abril de 1933) e foi redactor-correspondente de \"Avance\" de Oviedo dende novembro de 1931. Afiliouse \u00e1 Agrupaci\u00f3n Socialita de Madrid e f\u00edxose membro do Sindicato de Xornalistas da UGT. Pertenceu \u00e1 Asociaci\u00f3n de la Prensa de Madrid dende 1934, ano no que foi detido pola s\u00faa participaci\u00f3n na folga xeral revolucionaria de 1934. Cando se fundou \"Claridad\" incorporouse ao seu Consello de Redacci\u00f3n.\nLogo do golpe de Estado do 18 de xullo de 1936 foi secretario particular do Presidente do Goberno Francisco Largo Caballero desde setembro de 1936 a xaneiro de 1937, foi nomeado subsecretario de Obras P\u00fablicas en setembro de 1936. En xaneiro de 1937 foi nomeado por Julio \u00c1lvarez del Vayo c\u00f3nsul de Espa\u00f1a en Santos (Brasil). Al\u00ed traballou a favor da Rep\u00fablica Espa\u00f1ola, polo que se enfrontou co r\u00e9xime ditatorial do Presidente Vargas e coa colonia franquista espa\u00f1ola. En outubro de 1937 foi nomeado vicec\u00f3nsul en S\u00e3o Paulo e en novembro dese ano foi detido e finalmente expulsado do Brasil, traslad\u00e1ndose a Panam\u00e1.\nAo rematar a guerra civil estivo exiliado en Nova York, onde traballou en \"Espa\u00f1a Libre\" e na emisora de radio \"Voz de Am\u00e9rica\". De Nova York pasou por M\u00e9xico cami\u00f1o de Guatemala e en marzo de 1945 regresou a M\u00e9xico. En 1953 trasladouse a Buenos Aires, onde colaborou nas publicaci\u00f3ns \"Espa\u00f1a Republicana\" e \"Opini\u00f3n Gallega\" e participou nos programas de radio \"Espa\u00f1a Eterna\" (Radio Libertad), \"Galicia en el Aire\" e \"Postales gallegas\"."}
{"id": "277683", "revid": "89787", "url": "https://gl.wikipedia.org/wiki?curid=277683", "title": "Sprint", "text": "Sprint foi un semanario deportivo editado en Vigo entre 1927 e 1936.\nHistoria e caracter\u00edsticas.\nSubtitulado \"Peri\u00f3dico deportivo\", apareceu o 7 de outubro de 1927. Fundado e dirixido por Andr\u00e9s Rodr\u00edguez Barbeito. Edit\u00e1base na imprenta de Faro de Vigo e entre os seus redactores estaban Manuel de Castro Gonz\u00e1lez (co\u00f1ecido como Handicap), Manuel Dur\u00e1n Vali\u00f1o (co\u00f1ecido como Man d'Uval) e o carballi\u00f1\u00e9s Camilo Fumega Alanis. Enrique L\u00f3pez foi o correspondente en Santiago de Compostela dende xu\u00f1o de 1929, e Maruja Seoane foino na Coru\u00f1a at\u00e9 o seu falecemento en novembro dese mesmo ano.\nEn 1929 fixo unha campa\u00f1a rexionalista que lle custou o cargo ao seu director. Sucedeuno Lu\u00eds del Valle (pseud\u00f3nimo de Aurelio Dom\u00ednguez P\u00e9rez). Foi un semanario cr\u00edtico coas instituci\u00f3ns \u00e1s que lle esixiu un maior fomento e plans ximn\u00e1sticos nas escolas. O f\u00fatbol ocupaba a metade das follas da publicaci\u00f3n (xeralmente de oito p\u00e1xinas) e sempre aparec\u00eda en portada. Ademais do f\u00fatbol as noticias fixas eran sobre atletismo, boxeo, ciclismo e cinex\u00e9tica.\nMantivo rivalidade cos semanarios coru\u00f1eses \"H\u00e9rcules\" e \"El Bal\u00f3n\" e co pontevedr\u00e9s \"Aire\". Desapareceu co estalido da guerra civil e a incorporaci\u00f3n a filas do seu director, Lu\u00eds del Valle."}
{"id": "277684", "revid": "1131", "url": "https://gl.wikipedia.org/wiki?curid=277684", "title": "Casa de Correos e Tel\u00e9grafos de Vigo", "text": "A Casa de Correos \u00e9 un edificio hist\u00f3rico situado na Praza de Compostela, na esquina coa r\u00faa da Reconquista, 2, no centro da cidade de Vigo. Dende a s\u00faa construci\u00f3n foi a sede principal da compa\u00f1\u00eda estatal de correos e tel\u00e9grafos.\nHistoria.\nA Casa de Correos era unha vella aspiraci\u00f3n da boiante vila de Vigo no cambio do s\u00e9culo XIX ao XX. Nesa \u00e9poca remat\u00e1rase o recheo para o dese\u00f1o dos xard\u00edns da alameda da Praza de Compostela. En 1920 o concurso para a s\u00faa construci\u00f3n foi ga\u00f1ado polo arquitecto Manuel G\u00f3mez Rom\u00e1n, autor doutros edificios not\u00e1beis da cidade coma o Edificio Sime\u00f3n, o Edificio M\u00fclder ou a sede do antigo Banco de Vigo (hoxe edificio do Banco Pastor). As obras non remataron at\u00e9 1929, e non puido ser empregado at\u00e9 1931, cando se abre a r\u00faa da Reconquista. Constru\u00eddo sobre os restos dunha vella alf\u00e1ndega de pedra do s\u00e9culo XVIII, abandonada xa nese momento, a obra foi executada polo contratista Vicente Calder\u00f3n.\nConstruci\u00f3n e estilo.\nAbandonando o estilo modernista que caracterizou a s\u00faa primeira etapa, G\u00f3mez Rom\u00e1n constr\u00fae un edificio moi marcado polo estilo clasicista de Antonio Palacios. De corte clasicista, o chafr\u00e1n da entrada act\u00faa coma elemento referencial e coma principal acceso ao edificio, cun enorme arco de medio punto. A composici\u00f3n nas d\u00faas bandas do chafr\u00e1n \u00e9 sim\u00e9trica, cun enorme z\u00f3colo de base, con grandes pilastras sobre o mesmo que enmarcan grandes vans verticais, e un \u00faltimo andar que act\u00faa a xeito de entaboamento, con fiestras m\u00e1is pequenas, cornixa e \u00f3culo no \u00e1tico ou faio. Salienta ademais o recrecido neobarroco con orelleras do \u00faltima andas, xusto por riba do chafr\u00e1n, que ilustra ademais o percorrido que nese momento Manuel G\u00f3mez Rom\u00e1n estaba a realizar cara o estilo rexionalista, do que ser\u00e1 un consumado exemplo. Decorativamente \u00e9 austero, cun apicoado fino no z\u00f3colo, e os s\u00edmbolos propios de correos por riba da porta principal."}
{"id": "277685", "revid": "839", "url": "https://gl.wikipedia.org/wiki?curid=277685", "title": "Brandemburgo", "text": ""}
{"id": "277686", "revid": "1131", "url": "https://gl.wikipedia.org/wiki?curid=277686", "title": "Casa de Estanislao Dur\u00e1n", "text": "A Casa de Estanislao Dur\u00e1n \u00e9 un edificio hist\u00f3rico situado no cruzamento da r\u00faa do Pr\u00edncipe, n\u00famero 41, e a r\u00faa Vel\u00e1zquez Moreno, no centro da cidade de Vigo. \u00c9 un edificio hist\u00f3rico, exemplo da extraordinaria actividade arquitect\u00f3nica da vila a finais do s\u00e9culo XIX e comezos do XX.\nHistoria.\nA obra foi promovida en 1901 por Estanislao Dur\u00e1n David, rico comerciante e empresario da pr\u00f3spera vila de Vigo do momento, que encargou a Manuel Felipe Quintana Ochaita o dese\u00f1o dun palacete urbano no que daquela era a estrada de sa\u00edda de Vigo, hoxe en pleno centro.\nConstruci\u00f3n e estilo.\nO edificio consta de soto, planta baixa, primeiro andar e faiado con cuberta amansardada ou crebada e moi empinada. Est\u00e1 constru\u00eddo cun estilo ecl\u00e9ctico con clara influencia francesa e disposici\u00f3n clasicista, que se manifesta na s\u00faa decoraci\u00f3n. Na planta baixa disp\u00f3\u00f1ense varios arcos cunha moldura decorada na s\u00faa parte superior. No primeiro andar disp\u00f3\u00f1ense amplos vans enmarcados en pilastras, e un lintel que enmarca unha decoraci\u00f3n de rostros humanos enmarcados en decoraci\u00f3n vexetal. No faiado as bufardas ou fachais est\u00e1n rematadas por un front\u00f3n curvo con decoraci\u00f3n de volutas e unha balaustrada sobre unha cornixa sobrevoada. O conxunto compl\u00e9tase cun corpo en forma de torre, decorado con arcadas semicirculares e que se ergue sobre un balc\u00f3n balaustrado e corrido no chafr\u00e1n do edificio. Sobre este corpo \u00e9rguese unha c\u00fapula de escamas, que resalta sobre o resto do conxunto e lle d\u00e1 un aspecto se\u00f1orial. En 1924 foi realizado un engadido na planta baixa da fachada que discorre por Vel\u00e1zquez Moreno. No resto o edificio cons\u00e9rvase na s\u00faa disposici\u00f3n orixinal. Atop\u00e1monos perante un dos mellores exemplos dos palacetes urbanos que a burgues\u00eda viguesa fixo constru\u00edr para salientar a s\u00faa preeminencia econ\u00f3mica e social na cidade do momento, marcada polo desenvolvemento industrial e comercial ligado ao porto e \u00e1s s\u00faas empresas asociadas."}
{"id": "277689", "revid": "7596", "url": "https://gl.wikipedia.org/wiki?curid=277689", "title": "Igrexa de Santiago de Vigo", "text": "A igrexa de Santiago de Vigo \u00e9 unha igrexa decimon\u00f3nica que se atopa na cidade de Vigo.\nHistoria.\nXa a finais do s\u00e9culo XIX co crecemento da vila grazas ao pulo industrial e portuario, est\u00fadase a construci\u00f3n dunha nova igrexa parroquial polos contratistas Cervi\u00f1o e Senra. No ver\u00e1n de 1882 dec\u00eddese a localizaci\u00f3n da nova s\u00e9, que cambiara varias veces, para ficar no daquel chamado Campo do Rei, hoxe na r\u00faa Garc\u00eda Barb\u00f3n. Manuel Felipe Quintana enc\u00e1rgase do proxecto, red\u00e1ctao en 1896, e despois de varias paradas por mor dos problemas econ\u00f3micos, remata en 1907. O proxecto inicial considerara d\u00faas torres altas na fachada principal, que tivo que se recortar.\nDescrici\u00f3n e estilo.\nA igrexa feita en cantar\u00eda de perpia\u00f1o gran\u00edtico ten un corte medieval historicista, conta con catro fachadas, coa principal de estilo neog\u00f3tico, por\u00e9n as s\u00faas formas non son esveltas e di\u00e1fanas, sen\u00f3n que ten aparencia pesada polas s\u00faas grandes superficies macizas. O templo, a\u00ednda que bastante embutido, forma un rueiro enteiro para aproveitar a luz e consta dunha planta rectangular de tres naves sen cruceiro, a nave central ten unha amplitude maior ca as laterais, das que se separa por arcos apuntados. Sobre o p\u00f3rtico da entrada sit\u00faase o coro. As naves laterais reciben a luz a trav\u00e9s de vans de arcos apuntados, mentres que a nave central, a maior, recibe a luz a trav\u00e9s de tril\u00f3bulos ou pequenos roset\u00f3ns de trazar\u00eda con tres l\u00f3bulos inscritos no seu interior que se sit\u00faan elevados sobre a nave na fachada principal. As b\u00f3vedas son de cruzar\u00eda, con contrafortes laterais, rematados en pin\u00e1culos neog\u00f3ticos. A cabeceira est\u00e1 alumeada por tres fiestras oxivais de gran tama\u00f1o na \u00e1bsida, a cabeceira \u00e9 poligonal e fica enmarcada nun rect\u00e1ngulo no que se achan as sancrist\u00edas."}
{"id": "277692", "revid": "18868", "url": "https://gl.wikipedia.org/wiki?curid=277692", "title": "Santiago de Vigo", "text": ""}
{"id": "277693", "revid": "1131", "url": "https://gl.wikipedia.org/wiki?curid=277693", "title": "Casa de Pedro Rom\u00e1n", "text": "A Casa de Pedro Rom\u00e1n, ou Edificio Ferro, \u00e9 unha construci\u00f3n localizada nas r\u00faas de Joaqu\u00edn Y\u00e1\u00f1ez e Ferm\u00edn Penzol, na Cidade Vella de Vigo. Tr\u00e1tase dun dos edificios hist\u00f3ricos m\u00e1is importantes da cidade. Actualmente acolle, trala s\u00faa rehabilitaci\u00f3n, a Biblioteca P\u00fablica Central de Vigo. Anteriormente acolleu durante moito tempo os Almacenes Ferro, que acabaron dando nome alternativo ao edificio, popularmente referido na cidade hoxe coma \"Edificio Ferro\".\nHistoria.\nO edificio foi constru\u00eddo por Jenaro de la Fuente Dom\u00ednguez, baixo iniciativa de Pedro Rom\u00e1n, coa finalidade de servir na s\u00faa planta baixa como comercio, e coma sede do Casino de Vigo, no primeiro andar.\nConstruci\u00f3n e estilo.\nPara a s\u00faa realizaci\u00f3n, o arquitecto reedificou unha construci\u00f3n anterior e reformou por completo a fachada oeste, que d\u00e1 \u00e1 r\u00faa Joaqu\u00edn Ya\u00f1ez, antes r\u00faa Imperial. Esta fachada dist\u00ednguese polo seu eclecticismo clasicista, t\u00edpico de Jenaro de la Fuente, onde cada andar ten unha decoraci\u00f3n propia, dentro dun mesmo esquema compositivo, con pilastras elevadas sobre plintos e soportando voluminosas arquitrabes. A necesidade de luz para os comercios da planta baixa, ou para a sala de baile do Casino, obrigaron a abrir grandes vans que lle dan ao edificio un ar di\u00e1fano, amplo e luminoso, contrastando coa fachada sur, maciza e sen grandes vans. Hoxe en d\u00eda este sal\u00f3n de baile, que salienta pola s\u00faa amplitude e elegante decoraci\u00f3n, \u00e9 a sala de lectura principal da Biblioteca P\u00fablica Central de Vigo."}
{"id": "277696", "revid": "18868", "url": "https://gl.wikipedia.org/wiki?curid=277696", "title": "Edificio Ferro", "text": ""}
{"id": "277697", "revid": "1131", "url": "https://gl.wikipedia.org/wiki?curid=277697", "title": "Casa Pereira de Castro", "text": "A Casa de Pereira de Castro \u00e9 un edificio situado na Praza da Constituci\u00f3n, na Cidade Vella de Vigo. Monumento Hist\u00f3rico-Art\u00edstico dende 1946, \u00e9 un dos poucos exemplos de barroco civil que existen na vila.\nHistoria.\nO edificio ergueuse no s\u00e9culo XVIII en estilo barroco, e promovido por varias familias do Vigo do momento.\nTr\u00e1tase dun edificio que interpreta o barroco de xeito peculiar, mesturando a cantar\u00eda de perpia\u00f1o gran\u00edtico con cachotar\u00eda revocada en branco, que serve para salientar os elementos senlleiros da edificaci\u00f3n (encontros, linteis, xambas). Conta con d\u00faas fachadas enmarcadas por pilastras angulares, que soste\u00f1en un falso entaboamento de molduras de cantar\u00eda, sobre a que se sit\u00faa a cornixa ricamente moldurada. A fachada da r\u00faa do Triunfo \u00e9 austera, contando s\u00f3 cos escudos de varias das familias promotoras da obra. A fachada da Praza da Constituci\u00f3n \u00e9 a que concentra o maior programa decorativo, con front\u00f3ns de arcos mixil\u00edneos nos vans das fiestras, e decoraci\u00f3n de placas, t\u00edpicas do barroco galego, baixo os balc\u00f3ns."}
{"id": "277698", "revid": "18868", "url": "https://gl.wikipedia.org/wiki?curid=277698", "title": "Casa de Pereira de Castro", "text": ""}
{"id": "277700", "revid": "1131", "url": "https://gl.wikipedia.org/wiki?curid=277700", "title": "Stadio Gaetano Bonolis", "text": "O Stadio Gaetano Bonolis (antes co\u00f1ecido como Stadio Comunale) \u00e9 un estadio de f\u00fatbol situado na cidade italiana de T\u00e9ramo. Ten capacidade para 7.498 espectadores e un terreo de xogo cunhas medidas de 105x68 metros. Serve de sede habitual para o Teramo Calcio."}
{"id": "277701", "revid": "1131", "url": "https://gl.wikipedia.org/wiki?curid=277701", "title": "Croca, Penafiel", "text": "Croca \u00e9 unha fregues\u00eda do concello de Penafiel, en Portugal, con 6,09\u00a0km\u00b2 de \u00e1rea e 1.767 habitantes (2011). Densidade: 290,1 hab/km\u00b2."}
{"id": "277705", "revid": "1131", "url": "https://gl.wikipedia.org/wiki?curid=277705", "title": "Duas Igrejas, Penafiel", "text": "Duas Igrejas \u00e9 unha fregues\u00eda portuguesa do concello de Penafiel, cun \u00e1rea de 6,11\u00a0km\u00b2 e 2 426 habitantes (2011). Densidade: 397,1 hab/km\u00b2.\nSituaci\u00f3n.\nA fregues\u00eda de Duas Igrejas est\u00e1 situada na parte oriental da cidade de Penafiel, apenas a 3\u00a0km do centro, ocupando unha \u00e1rea de cerca de 6\u00a0km\u00b2, e ten como patr\u00f3n Santo Adri\u00e3o. Ata mediados do s\u00e9culo XIX, era co\u00f1ecida por Canas de Duas Igrejas.\nCultura.\nO acontecemento festivo m\u00e1is importante \u00e9 a festa de \"Nossa Senhora do Ros\u00e1rio\", que se realiza todos os anos, no primeiro domingo de outubro, e \u00e9 tam\u00e9n denominada por \u201cFesta da Sopa Seca\u201d.\nSeguido da \"Festa de S\u00e3o Pedro\", que se realiza o d\u00eda 29 de xu\u00f1o."}
{"id": "277708", "revid": "1131", "url": "https://gl.wikipedia.org/wiki?curid=277708", "title": "Abrag\u00e3o, Penafiel", "text": "Abrag\u00e3o \u00e9 unha fregues\u00eda portuguesa do concello de Penafiel, con 8,87\u00a0km\u00b2 de \u00e1rea e 2\u00a0341 habitantes (2011). Densidade: 263,9 hab/km\u00b2. Foi elevada a vila o 12 de xullo de 2001.\nNa econom\u00eda de Abrag\u00e3o hai unha importante industria de extracci\u00f3n e transformaci\u00f3n de granitos. A agricultura \u00e9 a econom\u00eda m\u00e1is importante da vila."}
{"id": "277710", "revid": "1131", "url": "https://gl.wikipedia.org/wiki?curid=277710", "title": "Galegos, Penafiel", "text": "Galegos \u00e9 unha fregues\u00eda portuguesa do concello de Penafiel, con 3,52\u00a0km\u00b2 de \u00e1rea e 2.673 habitantes (2011). Densidade: 759,4 hab/km\u00b2. Antes era co\u00f1ecida por S\u00e3o Salvador de Galegos, debido ao nome do seu patr\u00f3n, S\u00e3o Salvador.\nHistoria.\nEn Galegos existen importantes ru\u00ednas castrexas e romanas co\u00f1ecidas por \"Castro de Monte Mozinho\". Un importante patrimonio, que permite percibir como funcionaba a civilizaci\u00f3n castrexa e romana nos tempos pasados."}
{"id": "277713", "revid": "1131", "url": "https://gl.wikipedia.org/wiki?curid=277713", "title": "Vila Cova, Penafiel", "text": "Vila Cova \u00e9 unha fregues\u00eda portuguesa do concello de Penafiel, cunha \u00e1rea de 6,40\u00a0km\u00b2 e 819 habitantes (2011). A s\u00faa densidade \u00e9 de 128 hab/km\u00b2.\nTen unha asociaci\u00f3n de solidariedade social que axuda os m\u00e1is necesitados desta fregues\u00eda e dalgunhas fregues\u00edas veci\u00f1as. Tam\u00e9n \u00e9 co\u00f1ecida polo seu grupo coral que canta por varias fregues\u00edas do concello e arredores."}
{"id": "277716", "revid": "1131", "url": "https://gl.wikipedia.org/wiki?curid=277716", "title": "Boelhe, Penafiel", "text": "Boelle (en portugu\u00e9s: Boelhe) \u00e9 unha fregues\u00eda portuguesa do concello de Penafiel, cunha \u00e1rea de 4,83\u00a0km\u00b2 e 1.646 habitantes (2011). Densidade: 340,8 hab/km\u00b2."}
{"id": "277717", "revid": "1131", "url": "https://gl.wikipedia.org/wiki?curid=277717", "title": "Bustelo, Penafiel", "text": "Bustelo \u00e9 unha fregues\u00eda portuguesa do concello de Penafiel, cunha \u00e1rea de 6,50\u00a0km\u00b2 e 1579 habitantes (2011). Densidade: 242,9 hab/km\u00b2.\nConstitu\u00edu un couto ata inicios do s\u00e9culo XIX. Ti\u00f1a, en 1801, 1319 habitantes."}
{"id": "277718", "revid": "1131", "url": "https://gl.wikipedia.org/wiki?curid=277718", "title": "Cabe\u00e7a Santa, Penafiel", "text": "Cabe\u00e7a Santa \u00e9 unha fregues\u00eda portuguesa do concello de Penafiel, cun \u00e1rea de 5,10\u00a0km\u00b2 e 2.528 habitantes (2011). Densidade: 495,7 hab/km\u00b2.\nOrixe de nome.\nA localidade, antes chamada G\u00e2ndara posu\u00eda unha reliquia sagrada que deu o nome \u00e1 localidade, un pequeno cranio dun neno, cuberto cun encaixe e cintas de prata.\nNo ver\u00e1n de 1981 algu\u00e9n entrou na igrexa e levou a reliquia."}
{"id": "277719", "revid": "1131", "url": "https://gl.wikipedia.org/wiki?curid=277719", "title": "Canelas, Penafiel", "text": "Canelas \u00e9 unha fregues\u00eda portuguesa do concello de Penafiel, cunha \u00e1rea de 11,86\u00a0km\u00b2 e 1649 habitantes (2011). Densidade: 139 hab/km\u00b2. Situada na marxe dereita do r\u00edo Douro, Canelas est\u00e1 a 14\u00a0km da sede do concello."}
{"id": "277720", "revid": "98629", "url": "https://gl.wikipedia.org/wiki?curid=277720", "title": "Edificio Albo", "text": "O Edificio Albo \u00e9 unha construci\u00f3n situada no cruzamento da r\u00faa Urz\u00e1iz coa Gran V\u00eda, no centro da cidade de Vigo. Foi un dos edificios m\u00e1is altos da cidade na s\u00faa \u00e9poca. Actualmente est\u00e1 considerado un dos mellores exemplos de arquitectura da posguerra na cidade.\nHistoria.\nO Edificio Albo \u00e9 unha das obras m\u00e1is senlleiras da arquitectura viguesa do s\u00e9culo XX. Recibe o seu nome da familia Albo, procedente de Santander e que fixo fortuna coas conservas, fundando a empresa Conservas Albo. Grazas ao bo momento da industria conserveira trala Guerra Civil, deciden investir na construci\u00f3n de edificios destinados ao alugueiro, amosando tam\u00e9n o seu poder\u00edo econ\u00f3mico e social na vila.\nEn 1940 mercan un soar creado polo novo trazado pavimentado dende a r\u00faa Urz\u00e1iz, que dar\u00eda lugar ao que hoxe \u00e9 a Gran V\u00eda viguesa. Para realizar o edificio, contratan aos arquitectos Francisco Castro Represas e Pedro Alonso P\u00e9rez, destacados promotores da arquitectura racionalista. As obras, iniciadas en 1942, duraron deica 1949, pola escaseza de ferro e cemento dos anos da posguerra.\nConstruci\u00f3n e estilo.\nNeste edificio podemos comprobar como nos anos de posguerra existe unha reacci\u00f3n \u00e1s ideas e formas racionalistas en arquitectura, para adoptar un rexionalismo/nacionalismo galego, con numerosos elementos neobarrocos inclu\u00eddos dentro dunha factura inicialmente racionalista. O resultado final \u00e9 un edificio de dez andares, cun inferior de factura con elementos clasicistas, inclu\u00edndo columnas toscanas. No resto da fachada podemos contemplar elementos neobarrocos, como front\u00f3ns partidos, pin\u00e1culos, balaustradas ou cornixas molduradas, dentro do dese\u00f1o racionalista orixinal. O chafr\u00e1n central do edificio marca un eixo de simetr\u00eda para o mesmo, cun claro dominio da verticalidade combinada coa horizontalidade dos andares dos edificio, e a inclusi\u00f3n de elementos vangardistas, como grandes vans de esquina, esquinais curvos nos apaisados da fachada, ou un lintel para protexer da ca\u00edda da auga. No cume do edificio os arquitectos colocan unha reproduci\u00f3n da \"Vitoria de Samotracia\", realizada polo escultor Xes\u00fas Pic\u00f3n, e unha agulla que salienta a sensaci\u00f3n de verticalidade do conxunto. O edificio, realizado en cantar\u00eda de perpia\u00f1o de pedra de gra galega pu\u00edda de primeira calidade, resalta pola s\u00faa maxest\u00e1tica nunha das zonas m\u00e1is c\u00e9ntricas de Vigo. En definitiva, o edificio Albo \u00e9 un bo exemplo dun racionalismo heterodoxo para o momento, nacido dunhas condici\u00f3ns sociais, culturais e pol\u00edticas moi particulares, como foi a posguerra na cidade industrial de Vigo."}
{"id": "277721", "revid": "1131", "url": "https://gl.wikipedia.org/wiki?curid=277721", "title": "Capela, Penafiel", "text": "Capela \u00e9 unha fregues\u00eda portuguesa do concello de Penafiel, con 14,46\u00a0km\u00b2 de \u00e1rea e 1.047 habitantes (2011). Densidade: 72,4 hab/km\u00b2."}
{"id": "277722", "revid": "1131", "url": "https://gl.wikipedia.org/wiki?curid=277722", "title": "Castel\u00f5es, Penafiel", "text": "Castel\u00f5es \u00e9 unha fregues\u00eda portuguesa do concello de Penafiel, con 3,94\u00a0km\u00b2 de \u00e1rea e 1397 habitantes (2011). Densidade: 354,6 hab/km\u00b2."}
{"id": "277723", "revid": "1131", "url": "https://gl.wikipedia.org/wiki?curid=277723", "title": "Eja, Penafiel", "text": "Eja \u00e9 unha fregues\u00eda portuguesa do concello de Penafiel, cunha \u00e1rea de 4,66\u00a0km\u00b2 e 1110 habitantes (2011). Densidade: 238,2 hab/km\u00b2.\nA Eja, pertence \u00f3 lugar de Entre-os-Rios, onde existen ba\u00f1os dende a \u00e9poca romana, e que a\u00ednda funcionan. Por iso, o nome de \"Entre-os-Rios\" \u00e9 m\u00e1is co\u00f1ecido que o nome da fregues\u00eda e identif\u00edcase a maior parte do tempo o lugar coa fregues\u00eda."}
{"id": "277724", "revid": "1131", "url": "https://gl.wikipedia.org/wiki?curid=277724", "title": "Aurelio Dom\u00ednguez P\u00e9rez", "text": "Aurelio Dom\u00ednguez P\u00e9rez, co\u00f1ecido co pseud\u00f3nimo Lu\u00eds del Valle, finado en Vigo o 21 de agosto de 1959, foi un xornalista deportivo galego.\nTraxectoria.\nFoi director do semanario deportivo \"Sprint\" de 1929 a 1936. Funcionario do concello de Vigo, foi xefe da secci\u00f3n de Gobernaci\u00f3n do concello."}
{"id": "277726", "revid": "1131", "url": "https://gl.wikipedia.org/wiki?curid=277726", "title": "Figueira, Penafiel", "text": "Figueira \u00e9 unha fregues\u00eda portuguesa do concello de Penafiel, cunha \u00e1rea de 6,35\u00a0km\u00b2 e 406 habitantes (2011). Densidade: 63,9 hab/km\u00b2."}
{"id": "277729", "revid": "1131", "url": "https://gl.wikipedia.org/wiki?curid=277729", "title": "Fonte Arcada, Penafiel", "text": "Fonte Arcada \u00e9 unha fregues\u00eda portuguesa do concello de Penafiel, cunha \u00e1rea de 5,35\u00a0km\u00b2 e 1.606 habitantes (2011). Densidade: 300,2 hab/km\u00b2.\nAta 1832 integrou a comenda de Santiago de Fonte Arcada, da Orde Militar de Cristo."}
{"id": "277730", "revid": "7802", "url": "https://gl.wikipedia.org/wiki?curid=277730", "title": "Quenia", "text": ""}
{"id": "277731", "revid": "1131", "url": "https://gl.wikipedia.org/wiki?curid=277731", "title": "Guilhufe, Penafiel", "text": "Guilhufe \u00e9 unha fregues\u00eda portuguesa do concello de Penafiel, cunha \u00e1rea de 4,45\u00a0km\u00b2 e 2.844 habitantes (2011). Densidade: 639,1 hab/km\u00b2."}
{"id": "277732", "revid": "1131", "url": "https://gl.wikipedia.org/wiki?curid=277732", "title": "Irivo, Penafiel", "text": "Irivo m\u00e1is co\u00f1ecida por S\u00e3o Vicente de Irivo \u00e9 unha fregues\u00eda portuguesa do concello de Penafiel, cunha \u00e1rea de 4,09\u00a0km\u00b2 e 2182 habitantes (2011). Densidade: 533,5 hab/km\u00b2."}
{"id": "277733", "revid": "1131", "url": "https://gl.wikipedia.org/wiki?curid=277733", "title": "Stadio delle Alpi", "text": "O Stadio delle Alpi foi un estadio de f\u00fatbol situado na cidade italiana de Tur\u00edn. Foi inaugurado en 1990 e foi sede do Mundial de F\u00fatbol Italia 1990. Serviu de local\u00eda ao Torino e Juventus entre 1990 e 2006. Foi demolido en 2009.\nCopa do Mundo Italia 1990.\nO estadio foi unha das sedes do Mundial de F\u00fatbol Italia 1990, albergando os seguintes partidos:"}
{"id": "277734", "revid": "1131", "url": "https://gl.wikipedia.org/wiki?curid=277734", "title": "Lagares, Penafiel", "text": "Lagares \u00e9 unha fregues\u00eda portuguesa do concello de Penafiel, cunha \u00e1rea de 10,92\u00a0km\u00b2 e 2457 habitantes (2011). Densidade: 225 hab/km\u00b2."}
{"id": "277735", "revid": "1131", "url": "https://gl.wikipedia.org/wiki?curid=277735", "title": "R\u00faa de Manuel Murgu\u00eda (A Coru\u00f1a)", "text": "A r\u00faa Manuel Murgu\u00eda \u00e9 unha v\u00eda da cidade da Coru\u00f1a que conecta a ronda do Real Club Deportivo de La Coru\u00f1a co paseo mar\u00edtimo.\nHistoria.\nA r\u00faa recibiu o seu nome por acordo do 31 de xaneiro de 1924.\nLugares de interese.\nNo primeiro tramo sit\u00faanse, na beira esquerda, o Pazo dos Deportes e o Estadio Municipal de Riazor e, \u00e1 dereita, a antiga Escola de Comercio, obra de Antonio Tenreiro que forma parte da Cidade Escolar.\nNo \u00faltimo tramo sit\u00faanse o Conservatorio Superior de M\u00fasica da Coru\u00f1a e o IES Rafael Dieste."}
{"id": "277736", "revid": "1131", "url": "https://gl.wikipedia.org/wiki?curid=277736", "title": "Luzim, Penafiel", "text": "Luzim \u00e9 unha fregues\u00eda portuguesa do concello de Penafiel, con 5,43\u00a0km\u00b2 de \u00e1rea e 817 habitantes (2011). Densidade: 150,5 hab/km\u00b2."}
{"id": "277737", "revid": "1131", "url": "https://gl.wikipedia.org/wiki?curid=277737", "title": "Marecos, Penafiel", "text": "Marecos \u00e9 unha fregues\u00eda portuguesa do concello de Penafiel, con 4,19\u00a0km\u00b2 de \u00e1rea e 1068 habitantes (2011). Densidade: 254,9 hab/km\u00b2."}
{"id": "277738", "revid": "1131", "url": "https://gl.wikipedia.org/wiki?curid=277738", "title": "Milhundos, Penafiel", "text": "Milhundos \u00e9 unha fregues\u00eda portuguesa do concello de Penafiel, con 4,48\u00a0km\u00b2 de \u00e1rea e 1793 habitantes (2011). Densidade: 400,2 hab/km\u00b2."}
{"id": "277739", "revid": "1131", "url": "https://gl.wikipedia.org/wiki?curid=277739", "title": "Novelas, Penafiel", "text": "Novelas \u00e9 unha fregues\u00eda portuguesa do concello de Penafiel, con 3,03\u00a0km\u00b2 de \u00e1rea e 1794 habitantes (2011). Densidade: 592,1 hab/km\u00b2. Ten un xornal local chamado \"A Galga\"."}
{"id": "277741", "revid": "1131", "url": "https://gl.wikipedia.org/wiki?curid=277741", "title": "Casa de Benigno e Camilo Fern\u00e1ndez", "text": "A Casa de Benigno e Camilo Fern\u00e1ndez \u00e9 un edificio que se atopa no n\u00ba 28 da r\u00faa Urz\u00e1iz, no centro da cidade de Vigo, obra de Jenaro de la Fuente Dom\u00ednguez.\nHistoria.\nEste edificio foi constru\u00eddo polos irm\u00e1ns Camilo e Benigno Fern\u00e1ndez. Membros dunha familia podente e de sona da burgues\u00eda viguesa da \u00e9poca, os irm\u00e1ns Fern\u00e1ndez proxectaron constru\u00edr un edificio monumental en pedra, imitando as\u00ed a outros membros da puxante clase social que daquela estaba convertendo a Vigo nun polo industrial de primeira orde, vinculado ao seu porto. Para tal fin, contrataron a un dos grandes arquitectos do momento, Jenaro de la Fuente Dom\u00ednguez, que dese\u00f1ar\u00eda un edificio en estilo modernista, moi semellante ao edificio Pardo Labarta edificado dous anos antes, e que era do gusto da sociedade urbana da \u00e9poca. O resultado foi un not\u00e1bel edificio que hoxe en d\u00eda \u00e9 unha das xoias arquitect\u00f3nicas de Vigo.\nConstruci\u00f3n e estilo.\nJenaro de la Fuente era un arquitecto ecl\u00e9ctico, enchoupado do modernismo e a \"art noveau\" do momento, que se reflicte no dese\u00f1o do edificio, que ten unha fant\u00e1stica fachada, cunha ornamentaci\u00f3n moi coidada, que combina arcos el\u00edpticos, arcos rampantes, pin\u00e1culos, e unha decoraci\u00f3n vexetal e xeom\u00e9trica moi rica, con roset\u00f3ns, emparrados ou enfeites florais. A calidade dos acabados \u00e9 unha mostra da excelente cantar\u00eda en pedra de gra da \u00e9poca, presente en moitos outros edificios hist\u00f3ricos de Vigo. As\u00ed mesmo salientan os balc\u00f3ns con varandas en ferro fundido, con motivos tipicamente modernistas e da \"art d\u00e9co\".\nO resultado \u00e9 un edificio monumental de catro andares e planta baixa, cunha entrada principal magn\u00edfica na s\u00faa amplitude e decoraci\u00f3n, e tres galer\u00edas gran\u00edticas que percorren verticalmente o centro e os extremos da fachada. Ambos elementos, caracter\u00edsticos do modernismo, resaltan e dan un ar monumental e de rica arquitectura ao conxunto. Posteriormente, realiz\u00f3uselle un engadido, que creba o dese\u00f1o do conxunto creando un quinto andar en formas cadradas e macizas, que substit\u00fae o dese\u00f1o orixinal da cumieira do edificio, baseado en varias c\u00fapulas de estilo modernista. En calquera caso, unha recente restauraci\u00f3n permite contemplar a beleza de li\u00f1as e decorativa deste magn\u00edfico edificio, mostra senlleira do modernismo vigu\u00e9s."}
{"id": "277742", "revid": "7802", "url": "https://gl.wikipedia.org/wiki?curid=277742", "title": "Uni\u00f3n Nacional Africana de Quenia", "text": ""}
{"id": "277744", "revid": "18868", "url": "https://gl.wikipedia.org/wiki?curid=277744", "title": "Edificio de Camilo e Benigno Fern\u00e1ndez", "text": ""}
{"id": "277745", "revid": "1131", "url": "https://gl.wikipedia.org/wiki?curid=277745", "title": "Oldr\u00f5es, Penafiel", "text": "Oldr\u00f5es \u00e9 unha fregues\u00eda portuguesa do concello de Penafiel, con 5,33\u00a0km\u00b2 de \u00e1rea e 2004 habitantes (2011). Densidade: 376 hab/km\u00b2."}
{"id": "277746", "revid": "5863", "url": "https://gl.wikipedia.org/wiki?curid=277746", "title": "Casa B\u00e1rcena", "text": ""}
{"id": "277768", "revid": "1888", "url": "https://gl.wikipedia.org/wiki?curid=277768", "title": "Lu\u00eds del Valle", "text": ""}
{"id": "277769", "revid": "98629", "url": "https://gl.wikipedia.org/wiki?curid=277769", "title": "Rigattino", "text": "Rigattino tam\u00e9n chamado righettino \u00e9 un tipo de reintegraci\u00f3n crom\u00e1tica empregada na conservaci\u00f3n-restauraci\u00f3n para proporcionarlle ao ben patrimonial a s\u00faa lexitimidade e facilitar a s\u00faa lectura evitando que a atenci\u00f3n se centre na falta de material en vez de na obra.\nT\u00e9cnica.\nEsta t\u00e9cnica, creada en 1939 polo Istituto Centrale dei Restauro en Roma, pretende cubrir a lagoa ou falta de capa pict\u00f3rica dunha obra para que resulte imperceptible desde lonxe pero que sexa visible ao aproximarse a obra e observala de preto. O que se pretende \u00e9 mostrar que se trata dunha intervenci\u00f3n actual e que, polo tanto, non forma parte de orixinal.\nA metodolox\u00eda consiste na creaci\u00f3n dun xogo visual (teor\u00edas da Gestalt) coa interpolaci\u00f3n das cores mediante o emprego de trazos ou li\u00f1as verticais cuxa lonxitude depende da peza. A cor \u00e9 aplicada con acuarela sobre un fondo branco (estucado ou preparaci\u00f3n que se aplicaba encima do lenzo).\nPodemos falar de d\u00faas variantes de rigattino, en primeiro lugar, un rigattino opaco que non xoga coa transparencia das cores sen\u00f3n que persegue obter un contraste tonal entre a cor das raias e a do fondo, para iso empr\u00e9ganse pigmentos como gouache, t\u00e9mera ou pigmentos ao verniz. E, en segundo lugar, o rigattino que se emprega con acuarela creando li\u00f1as verticais e paralelas sobre un fondo neutro; a\u00ednda que en ocasi\u00f3ns tam\u00e9n se emprega o lapis de acuarela para obter a sensaci\u00f3n de tecido pict\u00f3rico."}
{"id": "277770", "revid": "89787", "url": "https://gl.wikipedia.org/wiki?curid=277770", "title": "Benz\u00fa", "text": "Benz\u00fa \u00e9 unha localidade e pedan\u00eda da cidade aut\u00f3noma de Ceuta. En plena costa atl\u00e1ntica e xunto \u00e1 fronteira con Marrocos, Benz\u00fa sit\u00faase na parte noroccidental da capital ceut\u00ed. Preto desta localidade enc\u00f3ntranse os n\u00facleos de Beliones e Castillejos, xa na rexi\u00f3n marroqu\u00ed de T\u00e1nxer-Tetu\u00e1n.\nXeograf\u00eda.\nEnc\u00f3ntrase lindando con Marrocos, pero a s\u00faa parte da fronteira \u00e9 de acceso restrinxido e pouco transitada. \u00c9 unha das partes m\u00e1is belas de Ceuta, pola s\u00faa diversidade, xa que est\u00e1 ba\u00f1ada polas augas do estreito de Xibraltar por un lado, por monta\u00f1as por outro lado e, cruzando a fronteira, o pequeno pobo marroqu\u00ed co\u00f1ecido en Ceuta como Beliones por outro. En Beliones pode verse a co\u00f1ecida como 'a Muller Morta' (\"la Mujer Muerta\"), unha monta\u00f1a en territorio marroqu\u00ed que vista dende Benz\u00fa se asemella a unha muller tombada.\nActualmente, \u00e9 co\u00f1ecida a nivel internacional polos importantes descubrimentos arqueol\u00f3xicos localizados na zona e as investigaci\u00f3ns que a Universidade de C\u00e1diz sobre estes est\u00e1 levando a cabo."}
{"id": "277776", "revid": "5132", "url": "https://gl.wikipedia.org/wiki?curid=277776", "title": "Selecci\u00f3n de f\u00fatbol de Colombia", "text": "A selecci\u00f3n de f\u00fatbol de Colombia, alcumados \"Os Cafeteiros\", \u00e9 o equipo representativo de Colombia nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Colombiana de F\u00fatbol, pertencente a Confederaci\u00f3n Suramericana de F\u00fatbol (CONMEBOL). O seu maior \u00e9xito foi a t\u00edtulo da Copa Am\u00e9rica que obtivo na edici\u00f3n de 2001."}
{"id": "277777", "revid": "5132", "url": "https://gl.wikipedia.org/wiki?curid=277777", "title": "Selecci\u00f3n nacional de f\u00fatbol de Colombia", "text": ""}
{"id": "277778", "revid": "5132", "url": "https://gl.wikipedia.org/wiki?curid=277778", "title": "Selecci\u00f3n colombiana de f\u00fatbol", "text": ""}
{"id": "277779", "revid": "88215", "url": "https://gl.wikipedia.org/wiki?curid=277779", "title": "Federaci\u00f3n Colombiana de F\u00fatbol", "text": "A Federaci\u00f3n Colombiana de F\u00fatbol (FCF) \u00e9 a instituci\u00f3n responsable de organizar e regular os campionatos oficiais de f\u00fatbol de Colombia. Foi fundada o 12 de outubro de 1924 e est\u00e1 afiliada \u00e1 FIFA desde 1936 e \u00e1 CONMEBOL desde ese mesmo ano. Tam\u00e9n \u00e9 responsable das distintas selecci\u00f3ns nacionais."}
{"id": "277781", "revid": "5132", "url": "https://gl.wikipedia.org/wiki?curid=277781", "title": "Confederaci\u00f3n de Norte, Centro Am\u00e9rica e Caribe de F\u00fatbol", "text": ""}
{"id": "277782", "revid": "5132", "url": "https://gl.wikipedia.org/wiki?curid=277782", "title": "Copa de Ouro da CONCACAF", "text": ""}
{"id": "277783", "revid": "88215", "url": "https://gl.wikipedia.org/wiki?curid=277783", "title": "Selecci\u00f3n de f\u00fatbol de Costa Rica", "text": "A selecci\u00f3n de f\u00fatbol de Costa Rica \u00e9 o equipo representativo de Costa Rica nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Costarrique\u00f1a de F\u00fatbol (en castel\u00e1n: \"Federaci\u00f3n Costarricense de F\u00fatbol\"), pertencente a Confederaci\u00f3n de Norte, Centro Am\u00e9rica e Caribe de F\u00fatbol (CONCACAF) e \u00e1 FIFA. O seu maior \u00e9xito son os tres t\u00edtulos da Copa de Ouro da CONCACAF que obtivo nas edici\u00f3ns de 1963, 1969 e 1989."}
{"id": "277789", "revid": "5132", "url": "https://gl.wikipedia.org/wiki?curid=277789", "title": "Selecci\u00f3n nacional de f\u00fatbol de Costa Rica", "text": ""}
{"id": "277791", "revid": "5132", "url": "https://gl.wikipedia.org/wiki?curid=277791", "title": "Selecci\u00f3n de f\u00fatbol de Honduras", "text": "A selecci\u00f3n de f\u00fatbol de Honduras \u00e9 o equipo representativo de Honduras nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Nacional Aut\u00f3noma de F\u00fatbol de Honduras, pertencente a Confederaci\u00f3n de Norte, Centro Am\u00e9rica e Caribe de F\u00fatbol (CONCACAF). O seu maior \u00e9 o t\u00edtulo da Copa de Ouro da CONCACAF que obtivo na edici\u00f3n de 1981."}
{"id": "277792", "revid": "5132", "url": "https://gl.wikipedia.org/wiki?curid=277792", "title": "Selecci\u00f3n hondure\u00f1a de f\u00fatbol", "text": ""}
{"id": "277793", "revid": "5132", "url": "https://gl.wikipedia.org/wiki?curid=277793", "title": "Selecci\u00f3n nacional de f\u00fatbol de Honduras", "text": ""}
{"id": "277794", "revid": "89787", "url": "https://gl.wikipedia.org/wiki?curid=277794", "title": "Roxelio Rodr\u00edguez de Breta\u00f1a", "text": "Roxelio Rodr\u00edguez de Breta\u00f1a, nado en Ourense o 11 de novembro de 1917, foi un pol\u00edtico galego.\nTraxectoria.\nMilitante da Federaci\u00f3n de Mocedades Galeguistas, alistouse nos requet\u00e9s para salvar a vida e pasouse ao bando leal. De Francia exiliouse en M\u00e9xico en xullo de 1939. Foi o primeiro Secretario Xeral do Padroado da Cultura Galega en 1953. No Padroado tivo problemas polo seu anticomunismo, en especial con Lu\u00eds Soto, e foi substitu\u00eddo por Carlos Velo. Colaborou en \"A Nosa Terra\" e iniciou en decembro de 1952 o programa radiof\u00f3nico A Hora de Galicia. Foi editor dos n\u00fameros 5 ao 7 da revista \"Saudade\" de M\u00e9xico. Foi o derradeiro secretario xeral do Partido Galeguista en M\u00e9xico en 1945 e de xeito testemu\u00f1al ata os anos oitenta; tam\u00e9n foi secretario de relaci\u00f3ns da Irmandade Galeguista."}
{"id": "277795", "revid": "1888", "url": "https://gl.wikipedia.org/wiki?curid=277795", "title": "Rogelio Rodr\u00edguez de Breta\u00f1a", "text": ""}
{"id": "277801", "revid": "23204", "url": "https://gl.wikipedia.org/wiki?curid=277801", "title": "George Blagden", "text": "George Blagden, nado o 28 de decembro de 1989 en Londres \u00e9 un actor ingl\u00e9s. Os seus papeis m\u00e1is populares son o filme \"Les Mis\u00e9rables\" e a serie de televisi\u00f3n \"Vikings\".\nTraxectoria.\nBlagden comezou a cantar con 13 anos, chegando a ter a s\u00faa propio banda de rock. Foi membro do \"National Youth Theatre\"."}
{"id": "277809", "revid": "17467", "url": "https://gl.wikipedia.org/wiki?curid=277809", "title": "Sor Luc\u00eda", "text": ""}
{"id": "277811", "revid": "839", "url": "https://gl.wikipedia.org/wiki?curid=277811", "title": "Alicerces do Islam", "text": ""}
{"id": "277819", "revid": "1131", "url": "https://gl.wikipedia.org/wiki?curid=277819", "title": "Edificio Pardo Labarta", "text": "O edificio Pardo Labarta \u00e9 unha construci\u00f3n que se atopa na Porta do Sol, \u00e1 beira da cidade vella, no centro de Vigo. \u00c9 un dos edificios hist\u00f3ricos senlleiros da cidade, representativo do modernismo vigu\u00e9s en arquitectura.\nHistoria.\nO edificio foi promovido polo adi\u00f1eirado comerciante Eudoro Pardo Labarta (finado o 16-1-1917). Coincidente coa apertura da r\u00faa Elduayen, que permitiu ampliar a Porta do Sol e transformar este espazo antes fechado nun largo m\u00e1is aberto, a obra foi encargada ao arquitecto Jenaro de la Fuente Dom\u00ednguez, que realizou unha obra moi no seu estilo, e que repetir\u00e1 na posterior casa dos irm\u00e1ns Camilo e Benigno Fern\u00e1ndez, outro exemplo sinalado da arquitectura viguesa de comezos do s\u00e9culo XX. Con esta obra o seu promotor prop\u00faxose embelecer esta c\u00e9ntrica praza cun edificio de cinco andares e faiado, e con tres fachadas.\nConstruci\u00f3n e estilo.\nTr\u00e1tase dun edificio con influencias ecl\u00e9cticas, que incorpora elementos modernistas na decoraci\u00f3n, como o gran van central do faiado partido en tres ocos, arcos e linteis en forma de omega no terceiro andar, e formas vexetais e florais combinadas con lapas e fitas. Todo isto inserido nun esquema cl\u00e1sico franc\u00e9s, que incorporou unha mansarda retirada nunha rehabilitaci\u00f3n posterior. Na parte central salienta unha fermosa galer\u00eda aberta que percorre transversalmente todos os andares. Todo o conxunto est\u00e1 enfeitado con detalles propios da cantar\u00eda de perpia\u00f1o da \u00e9poca, que acadou unha gran mestr\u00eda no tratamento da pedra de gra galega, que d\u00e1 como resultado un programa decorativo moi elaborado. O mestre canteiro foi Jos\u00e9 Araujo P\u00e9rez."}
{"id": "277823", "revid": "18868", "url": "https://gl.wikipedia.org/wiki?curid=277823", "title": "Casa de Eduardo Pardo Labarta", "text": ""}
{"id": "277829", "revid": "5132", "url": "https://gl.wikipedia.org/wiki?curid=277829", "title": "Estado do Cear\u00e1", "text": ""}
{"id": "277831", "revid": "1131", "url": "https://gl.wikipedia.org/wiki?curid=277831", "title": "Est\u00e1dio Governador Pl\u00e1cido Castelo", "text": "O Est\u00e1dio Governador Pl\u00e1cido Castelo, m\u00e1is co\u00f1ecido como \"Castel\u00e3o\", \u00e9 un estadio de f\u00fatbol e recinto multiuso brasileiro situado na cidade de Fortaleza, no Estado do Cear\u00e1. Inaugurado en 1973, o estadio foi reformado en 2002 e totalmente remodelado en 2012 con motivo da Copa do Mundo FIFA de 2014, onde o Castel\u00e3o albergar\u00e1 seis partidos, entre eles dous da selecci\u00f3n brasileira.\nNa \u00faltima remodelaci\u00f3n, a s\u00faa capacidade foi modificada para acoller p\u00fablicos de at\u00e9 67.037 espectadores, sendo considerado o vix\u00e9simo s\u00e9timo estadio maior do mundo e o quinto maior do Brasil. Antes do mundial o estadio foi escenario de grandes eventos deportivos, culturais ou mesmo relixiosos, como partidos da selecci\u00f3n brasileira ou a recepci\u00f3n ao Papa Xo\u00e1n Paulo II en 1980 na s\u00faa visitia a Fortaleza. En 2013 foi ademais unha das sedes da Copa das confederaci\u00f3ns e en 2016 ser\u00e1 un dos centros de adestramento para as Olimp\u00edadas do R\u00edo de Xaneiro."}
{"id": "277832", "revid": "5132", "url": "https://gl.wikipedia.org/wiki?curid=277832", "title": "Est\u00e1dio Castel\u00e3o", "text": ""}
{"id": "277833", "revid": "5132", "url": "https://gl.wikipedia.org/wiki?curid=277833", "title": "Arena Castel\u00e3o", "text": ""}
{"id": "277835", "revid": "5132", "url": "https://gl.wikipedia.org/wiki?curid=277835", "title": "Castel\u00e3o Arena", "text": ""}
{"id": "277836", "revid": "5132", "url": "https://gl.wikipedia.org/wiki?curid=277836", "title": "Estadio Castel\u00e3o", "text": ""}
{"id": "277837", "revid": "5132", "url": "https://gl.wikipedia.org/wiki?curid=277837", "title": "Estadio Governador Pl\u00e1cido Castelo", "text": ""}
{"id": "277838", "revid": "5132", "url": "https://gl.wikipedia.org/wiki?curid=277838", "title": "Estadio Gobernador Pl\u00e1cido Castelo", "text": ""}
{"id": "277839", "revid": "5132", "url": "https://gl.wikipedia.org/wiki?curid=277839", "title": "Gigante da Boa Vista", "text": ""}
{"id": "277840", "revid": "5132", "url": "https://gl.wikipedia.org/wiki?curid=277840", "title": "Castel\u00e3o (Cear\u00e1)", "text": ""}
{"id": "277841", "revid": "1131", "url": "https://gl.wikipedia.org/wiki?curid=277841", "title": "Pa\u00e7o de Sousa, Penafiel", "text": "Pa\u00e7o de Sousa \u00e9 unha fregues\u00eda portuguesa do concello de Penafiel, con 8,35\u00a0km\u00b2 de \u00e1rea e 3869 habitantes (2011). Densidade: 463,4 hab/km\u00b2.\nHistoria.\nA vila de Pa\u00e7o de Sousa, fica situada no extenso Vale do Sousa e est\u00e1 a 30\u00a0km do Porto, sede do seu distrito. Terra de monumentos e obras importantes, destacan: o Mosteiro de Pa\u00e7o de Sousa, que lle serve de Igrexa Matriz, onde se encontra sepultado Egas Moniz (aio do primeiro Rei de Portugal) e a obra da Casa do Gaiato, fundada polo saudoso Padre Am\u00e9rico.\nA Igrexa do Mosteiro de Pa\u00e7o de Sousa est\u00e1 na Ruta do Rom\u00e1nico do Vale do Sousa."}
{"id": "277842", "revid": "1131", "url": "https://gl.wikipedia.org/wiki?curid=277842", "title": "Paredes, Penafiel", "text": "Paredes \u00e9 unha fregues\u00eda portuguesa do concello de Penafiel, con 1,10\u00a0km\u00b2 de \u00e1rea e 1.258 habitantes (2011). Densidade: 1.143,6 hab/km\u00b2.\nFoi unha abad\u00eda do convento de Pa\u00e7os de Sousa, no antigo concello de Penafiel de Sousa. Estivo anexada \u00e1 fregues\u00eda de Valpedre."}
{"id": "277843", "revid": "5863", "url": "https://gl.wikipedia.org/wiki?curid=277843", "title": "Porsche 918", "text": "O Porsche 918 Spyder \u00e9 un modelo de autom\u00f3bil superdeportivo producido polo fabricante alem\u00e1n Porsche dende 2013 at\u00e9 2015. Pos\u00fae un motor h\u00edbrido central, composto por un motor V8 de 4'6 litros que achega 608 CV, e dous motores el\u00e9ctricos conectados \u00f3s eixos dianteiro e traseiro, achegando 280 CV m\u00e1is para un total de 886 CV. Tr\u00e1tase dun deportivo de d\u00faas prazas con chasis de fibra de carbono e tracci\u00f3n \u00e1s catro rodas que rende unha aceleraci\u00f3n de 0 a 100\u00a0km/h en 2'8 segundos.\nO modelo foi presentado como proxecto no Sal\u00f3n do Autom\u00f3bil de Xenebra en 2010, mentres que a versi\u00f3n de produci\u00f3n foi presentada no Sal\u00f3n do Autom\u00f3bil de Frankfurt en 2013. A marca fabricou 918 unidades. Unha variante denominada \"RSR\" foi fabricada para a competici\u00f3n.\nEn 2013 anunciouse que un Porsche 918 fixera un tempo de 6'57\" nunha volta \u00f3 Circu\u00edto de N\u00fcrburgring cl\u00e1sico, de 20'6 kms, convert\u00e9ndose no primeiro coche do mercado en baixar dos sete minutos, e mellorando o mellor tempo en 14 segundos."}
{"id": "277845", "revid": "1131", "url": "https://gl.wikipedia.org/wiki?curid=277845", "title": "Casas de Oya", "text": "As casas de Oya \u00e9 un edificio de 1904 obra do arquitecto galo Michel Pacewicz, que se atopa na avenida Garc\u00eda Barb\u00f3n (n\u00famero 15, 17 e 19), no centro da cidade de Vigo. Hoxe en d\u00eda \u00e9 o Hotel NH Palacio de Vigo****.\nHistoria.\nA obra encarg\u00e1ralla Xos\u00e9 Garc\u00eda Barb\u00f3n ao arquitecto franc\u00e9s Michel Pacewicz, que daquela moraba en Vigo. Dimas Vallcorba asinou a obra no mes de febreiro de 1904 e Manuel P\u00e9rez Conde encargouse da obra.\nRehabilit\u00e1rono en 1998 os arquitectos Alberto Iglesias \u00c1lvarez e Mar\u00eda Jos\u00e9 Maldonado Tornero, respectando a arquitectura exterior e ampliando cun discreto andar adicional a xeito de faiado fechado, de forma que segue a salientar o coroamento e as bufardas do cume. Hoxe en d\u00eda no edificio hai instalado un hotel, de catro estrelas, con 108 cuartos, o \"NH Palacio de Vigo\".\nDescrici\u00f3n e estilo.\nFeito totalmente en cantar\u00eda de granito galego, o estilo do inm\u00f3bel de cinco andares \u00e9 ecl\u00e9ctico con andares pouco individualizados e pouco percept\u00edbeis e representa un cambio na arquitectura de Pacewicz na cidade at\u00e9 a data. A diferenza doutras casa podentes da \u00e9poca, este edificio pos\u00fae simpleza ornamental, limpeza e uniformidade no seu estilo. Ten corte franc\u00e9s e base neobarroca de forte simetr\u00eda. A fachada ten pouca ornamentaci\u00f3n, ag\u00e1s o tratamento dos canzorros dos balc\u00f3ns individualizados e miradoiros. O baixo \u00e9 de cantar\u00eda con almofadado nas pilastras que soportan os arcos de medio punto. Os miradoiros do segundo andar te\u00f1en enfeites neocl\u00e1sicos e pilastras con chapiteis x\u00f3nicos que aturan un friso a xeito de entaboamento. A balconada corrida do primeiro e o \u00faltimo andar reforzan a horizontalidade do edificio. Salientan as catro grandes fiestras sa\u00edntes do segundo andar. O cumieiro da casa combina petr\u00eds e varandas de pedra de gra nas que se sit\u00faan unhas bufardas rematadas en front\u00f3ns curvos e partidos enfeitados con volutas nos laterais inferiores.\nA fachada principal e m\u00e1is longa d\u00e1 a Garc\u00eda Barb\u00f3n, a lateral, cara a r\u00faa da Rep\u00fablica Arxentina \u00e9 pequena, semellante \u00e1 principal, mais cunha galer\u00eda no primeiro andar de ferro cinsento, noutrora de madeira."}
{"id": "277846", "revid": "5312", "url": "https://gl.wikipedia.org/wiki?curid=277846", "title": "Porsche Carrera GT", "text": "O Porsche Carrera GT \u00e9 un modelo de autom\u00f3bil superdeportivo producido polo fabricante alem\u00e1n Porsche. O modelo foi presentado como proxecto no Sal\u00f3n do Autom\u00f3bil de Xenebra no ano 2000, e 1270 unidades foron fabricadas entre os anos 2003 e 2006 na factor\u00eda de Leipzig. Pos\u00fae un motor traseiro V10 de 5'7 litros con 612 CV, que rende unha aceleraci\u00f3n de 0 a 97\u00a0km/h en 3'5 segundos. Tr\u00e1tase dun deportivo convertible de d\u00faas prazas con chasis de fibra de carbono e tracci\u00f3n traseira.\nO 30 de novembro de 2013 o piloto Roger Rodas e o actor Paul Walker faleceron nun accidente en California cando conduc\u00edan un Carrera GT."}
{"id": "277847", "revid": "23562", "url": "https://gl.wikipedia.org/wiki?curid=277847", "title": "Porsche 918 Spyder", "text": ""}
{"id": "277850", "revid": "5132", "url": "https://gl.wikipedia.org/wiki?curid=277850", "title": "Top 14 2012-2013", "text": "A tempada 2012-2013 do Top 14 foi a 114\u00aa edici\u00f3n da primeira divisi\u00f3n da liga francesa de rugby. O torneo comezou o 17 de agosto de 2012 e rematou o 1 de xu\u00f1o de 2013 coa gran final disputada no Stade de France de Par\u00eds, que enfrontou a Castres Olympique co RC Toulon.\nLiga regular.\nComposta por 26 xornadas, comezou o 17 de agosto de 2012 e rematou o 4 de maio de 2013. O mellor equipo na liga regular foi o ASM Clermont con 91 puntos, seguido de preto polo RC Toulon con 90. Os dous \u00faltimos equipos da t\u00e1boa perderon a categor\u00eda. Os 6 primeiros pasaron \u00e1 fase de eliminatorias polo t\u00edtulo de campi\u00f3n.\nFase final.\nO seis mellores equipos da liga regular acadaron o dereito a loitar polo t\u00edtulo nesta fase final. Os dous primeiros equipos da t\u00e1boa pasaron a semifinais, mentres os catro seguintes tiveron que disputar unha eliminatoria previa. Tanto as semifinais como a final se disputaron en estadios neutrais, non as\u00ed os encontros de cuartos de final.\nO Castres Olympique acadou o seu 4\u00ba t\u00edtulo de liga vencendo na final por 19 a 14 \u00f3 RC Toulon."}
{"id": "277851", "revid": "1131", "url": "https://gl.wikipedia.org/wiki?curid=277851", "title": "Casa Y\u00e1\u00f1ez", "text": "A Casa Y\u00e1\u00f1ez \u00e9 un pequeno edificio senlleiro de estilo historicista obra do arquitecto Michel Pacewicz, que data de 1900 e que se atopa na praza de Compostela (Alameda), no centro da cidade de Vigo.\nHistoria.\nA Exposici\u00f3n Universal de Par\u00eds serviu para que Michel Pacewicz, a trav\u00e9s da s\u00faa amizade con Benito Sanjurjo, tomara contacto coa alta burgues\u00eda viguesa como Manuel B\u00e1rcena, Rosendo Silva, Francisco e Paulino Y\u00e1\u00f1ez etc. Todos quedaron tan impresionado pola beleza da s\u00faa obra que encargaron ao arquitecto franc\u00e9s a redacci\u00f3n de catro proxectos. Estes proxectos foron elaborados na s\u00faa residencia francesa de Chatou e tr\u00f3uxoos consigo ao chegar a Vigo. Un deles era a Casa para Paulino Y\u00e1\u00f1ez o Casa Y\u00e1\u00f1ez.\nPor mor de que en Vigo non era reco\u00f1ecida a s\u00faa sinatura para proxectos de arquitectura utilizou a sinatura doutros profesionais como Jenaro de la Fuente Dom\u00ednguez ou o mestre de obras Dimas Vallcorba. Este \u00faltimo foi o encargado de asinar, en xaneiro de 1900, o proxecto para a Casa para Paulino Y\u00e1\u00f1ez.\nPaulino Y\u00e1\u00f1ez, destacado importador de madeiras radicado en Vigo, co\u00f1eceu a Pacewicz da man de Benito Sanjurjo, daquela residente en Par\u00eds, cando, xunto con outros potentados vigueses, asistiron \u00e1 Exposici\u00f3n Universal de 1889.\nEn 1897, Michel Pacewicz viaxa a Vigo cos seus planos e dese\u00f1os, pero debido a que a s\u00faa nacionalidade francesa o incapacita para asinar proxectos, debe recorrer \u00e1 sinatura doutros para sacar adiante as s\u00faas propias obras. Desta maneira, o proxecto da casa Y\u00e1\u00f1ez foi asinado polo mestre de obras Dimas Vallcorba, en 1900. Pacewicz acabar\u00e1 instal\u00e1ndose en Vigo definitivamente en 1904, onde residir\u00e1 ata a s\u00faa morte en 1921, deixando unha fonda pegada na arquitectura burguesa da cidade, que se impregna do seu eclecticismo elegante e grandioso, influ\u00edndo de xeito notable na obra de arquitectos rivais, coma o mesmo Jenaro de la Fuente Dom\u00ednguez.\nDescrici\u00f3n e estilo.\nO edificio, feito en cantar\u00eda moi coidada de granito galego, \u00e9 de estilo historicista semellando os pazos g\u00f3ticos urbanos do s\u00e9culo XV. Salienta a galer\u00eda de madeira do seu chafr\u00e1n de estilo neog\u00f3tico onde se combinar elementos neog\u00f3ticos como arqui\u00f1os oxivais lobulados, trazar\u00edas caladas nos peitor\u00eds, pin\u00e1culos e remates apuntados. Conta tam\u00e9n con orlas ou bordos verticais de cer\u00e1mica esmaltada en tons dourados; a galer\u00eda ten coma bico un gran gablete a xeito de cortina.\nTen d\u00faas fachadas (a que d\u00e1 \u00e1 praza de Compostela e a que d\u00e1 a r\u00faa Vel\u00e1zquez Moreno) e conta con planta baixa, tres andares e un faiado. As superficies son lisas feitas con perpia\u00f1o de granito apomazado (tratamento da pedra co que se conseguen superficies chas, lisas, mais non brillantes coma na puidura). A fachada da Alameda organ\u00edzase arredor dun torre\u00f3n ameado lixeiramente descentrado como eixo organizador dos vans, e ten unha trazar\u00eda de pedra calada nos dous balc\u00f3ns do primeiro e segundo andar, nos peitor\u00eds dos vans e da cornixa voada; tam\u00e9n na cristar\u00eda da cornixa, que se apoia sobre unha arcar\u00eda cega de arqui\u00f1os oxivais. Todo isto d\u00e1 ao conxunto lixeireza. A fachada \u00e1 r\u00faa Vel\u00e1zquez Moreno ten un corpo semicentrado con miradoiros sa\u00edntes nos dous primeiros andares e conta con trazar\u00eda g\u00f3tica nos vans. O corpo central remata sen cornixa. Esta fachada ten tam\u00e9n unha xanela en forma de rombo.\nA porta de acceso do chafr\u00e1n (hoxe unha administraci\u00f3n de lotar\u00eda) \u00e9 de estilo ecl\u00e9ctico, cun arco en mitra rematado nunha flor de lis; do lintel parten os canzorros ou m\u00e9nsulas que aturan a galer\u00eda, por\u00e9n, a porta que d\u00e1 \u00e1 Alameda \u00e9 de estilo neog\u00f3tico. Outros enfeites que marcan o estilo pseudomedieval son o arco conopial da porta, os cord\u00f3ns que enmarcan as fiestras, e alg\u00fans motivos her\u00e1ldicos en relevo afundido nos linteis."}
{"id": "277863", "revid": "98629", "url": "https://gl.wikipedia.org/wiki?curid=277863", "title": "Lie to me (serie de televisi\u00f3n)", "text": "Lie to me (M\u00ednteme, en galego), \u00e9 unha serie de televisi\u00f3n estadounidense que se comezou a televisar en xaneiro de 2009 na cadea FOX e foi retirada de antena no mesmo mes do ano 2011.\nA serie bas\u00e9ase no traballo de estudo e investigaci\u00f3n da conduta humana realizado polo psic\u00f3logo Paul Ekman. A trama xira en torno a Cal Lightman e os seus compa\u00f1eiros da empresa \"The Lightman Group\" que detectan verdades e mentiras para solucionar crimes.\nArgumento.\nA serie mostra as investigaci\u00f3ns levadas a cabo polo equipo formado polo especialista no comportamento humano Cal Lightman, interpretado por Tim Roth, e os seus colaboradores, a Dra. Gillian Foster, Eli Locker e Ria Torres. Analizan as microexpresi\u00f3ns dos m\u00fasculos da cara e o corpo dos sospeitosos, que delatan os seus sentimentos e impulsos.\nO tempada o equipo presta os seus servizos a entidades coma o FBI ou a polic\u00eda, ademais de casos particulares."}
{"id": "277869", "revid": "89787", "url": "https://gl.wikipedia.org/wiki?curid=277869", "title": "Matt Harpring", "text": "Matthew Joseph Harpring, nado o 31 de maio de 1976, en Cincinnati, Ohio, foi un xogador profesional estadounidense de baloncesto que xogou 12 tempadas na National Basketball Association (NBA) dende 1998 at\u00e9 o ano 2009, sendo o seu \u00faltimo equipo os Utah Jazz.\nTraxectoria profesional.\nHarpring foi seleccionado na 15\u00aa posici\u00f3n do Draft da NBA de 1998 polos Orlando Magic. Na s\u00faa tempada coma rookie, fixo 8.2 puntos e 4.3 rebotes por partido, e xogou de titular en 22 ocasi\u00f3ns. \u00d3 remate da tempada, foi inclu\u00eddo no primeiro equipo de Rookies da NBA. Na s\u00faa segunda tempada en Orlando, xogou tan s\u00f3 en catro partidos, e unha lesi\u00f3n no seu xeonllo esquerdo fixo que se perdera gran parte da tempada.\nEn agosto do ano 2000, Harpring foi traspasado \u00f3s Cleveland Cavaliers a cambio do pivote Andrew DeClercq. Estivo tan s\u00f3 unha tempada en Cleveland, onde acadou 11.1 puntos e 4.3 rebotes en 56 partidos. En agosto de 2001, foi traspasado \u00f3s Philadelphia 76ers xunto a Cedric Henderson e Robert Traylor a cambio de Tyrone Hill e Jumaine Jones. Durante a tempada 2001-02, Harpring xogou 81 partidos, nos que acadou 11.8 puntos e 7.1 rebotes por encontro.\nEn agosto de 2002, asinou coma axente libre cos Utah Jazz, onde coincidiu con grandes estrelas coma Karl Malone ou John Stockton. En Utah pasou os mellores anos da s\u00faa etapa coma profesional. O 29 de novembro de 2002, conseguiu a maior anotaci\u00f3n nun partido da s\u00faa carreira, \u00f3 anotar 33 puntos contra os Minnesota Timberwolves.\nAntes do comezo da tempada 2003-04, Malone e Stockton deixaron o equipo, e Jerry Sloan elixiu a Harpring coma capit\u00e1n do equipo. Tras xogar 31 partidos, nos que acadou 16.2 puntos e 8.0 rebotes por encontro, a s\u00faa tempada rematou debido a unha lesi\u00f3n nun xeonllo. Harpring volveu a xogar \u00e1 tempada seguinte, pero viu reducida a s\u00faa contribuci\u00f3n debido \u00e1 chegada de Andrei Kirilenko. En 2009, tras sufrir varias lesi\u00f3ns, Harpring anunciou que non \u00eda volver a xogar na NBA, malia que non se retirou oficialmente.\nO 22 de decembro de 2009, os Jazz mandaron a Harpring e a Eric Maynor \u00f3s Oklahoma City Thunder, a cambio dos dereitos do Draft de Peter Fehse, pero os Thunder cortaron a Harpring o 22 de febreiro de 2010 sen sequera chegar a debutar."}
{"id": "277870", "revid": "23204", "url": "https://gl.wikipedia.org/wiki?curid=277870", "title": "Estado Libre de Prusia", "text": "O Estado Libre de Prusia (en alem\u00e1n: \"Freistaat Preu\u00dfen\") foi un estado alem\u00e1n formado despois da abolici\u00f3n do reino de Prusia como consecuencia da derrota do imperio alem\u00e1n na primeira guerra mundial. Para formar o seu nome preferiuse a utilizaci\u00f3n do nome patrimonial alem\u00e1n \"Freistaat\" (\"Estado Libre\"), que equivale aproximadamente a \"Republik\" (\"Rep\u00fablica\"), porque este \u00faltimo recordaba \u00e1 cultura latina, que era asociada con Francia pola maior\u00eda dos alem\u00e1ns (e a s\u00faa maior inimiga naquela \u00e9poca).\nFoi o maior \"Land\" do Estado alem\u00e1n durante a Rep\u00fablica de Weimar, xa que comprend\u00eda case cinco oitavos do seu territorio (o 62,5 %) e gran parte da s\u00faa poboaci\u00f3n (o 61,3 %). Dado que ti\u00f1a tanto territorio e poboaci\u00f3n, o novo goberno pensou, nun principio, dividir Prusia en varios \"L\u00e4nder\" (estados) m\u00e1is pequenos e manex\u00e1beis, pero o sentimento tradicionalista dos prusianos prevaleceu e Prusia seguiu inalterada (quitando as perdas territoriais).\nO democr\u00e1tico Estado Libre de Prusia colapsou cando sucedeu o chamado \"Preu\u00dfenschlag\" (golpe de estado de Prusia) de 1932\u20131933 e o ministro-presidente Otto Braun foi forzado a renunciar ao seu cargo. O seu goberno acudiu aos tribunais por esta destituci\u00f3n irregular, pero tras as elecci\u00f3ns de 1933 o r\u00e9xime nazi tomou o control do goberno prusiano.\nDesde 1933, o Estado Libre foi privado da democracia parlamentaria e gobernado exclusivamente baixo o liderado do Partido Nacional-Socialista Obreiro Alem\u00e1n (partido nazi). Inicialmente, Prusia foi administrada polo alto cargo nazi Hermann G\u00f6ring, que foi nomeado ministro-presidente de Prusia. En 1935, o territorio do Estado Libre foi desmantelado en \"Reichsgaue\", A algunhas delas se lles incorporou territorios prusianos e non prusianos, acabando as\u00ed con eficacia con Prusia como unha soa unidade territorial de Alema\u00f1a. A\u00ednda que o Estado Libre de Prusia continuou existindo nominalmente baixo o mandato de Hermann G\u00f6ring, en 1935 o goberno prusiano foi realmente absorbido polo goberno do Reich alem\u00e1n, e a posici\u00f3n de G\u00f6ring como ministro-presidente foi relegada a un papel simb\u00f3lico en comparaci\u00f3n cos labores m\u00e1is prominentes que desempe\u00f1aba no goberno do Terceiro Reich.\nDespois do final da segunda guerra mundial Otto Braun achegouse a mandos militares estadounidenses para solicitar o restablecemento do goberno prusiano legal. Pero estes, e as demais forzas aliadas, que ocuparan toda Alema\u00f1a, opux\u00e9ronse \u00e1 idea e declararon suprimida a Prusia en 1947.\nHistoria de Prusia desde de 1918 at\u00e9 a extinci\u00f3n do estado prusiano.\nPerdas territoriais tras a I guerra mundial.\nExcepto polas s\u00faas colonias de ultramar, o Territorio imperial de Alsacia e Lorena e as partes b\u00e1varas da \"Saargebiet\", todas as perdas territoriais alem\u00e1s como resultado da guerra mundial foron perdas prusianas. Como se especifica no tratado de Versalles, Aledma\u00f1a foi obrigada a entregar:\nAdemais, a provincia do Rin (\"Rheinprovinz\"), ou Prusia renana (\"Rheinpreu\u00dfen\"), converteuse nunha zona desmilitarizada.\nA maior parte das perdas territoriais de Prusia pasaron a Polonia, inclu\u00edndo a maior parte das provincias de Posen e Prusia Occidental, e unha secci\u00f3n do leste de Silesia. A cidade de Danzig e os seus arredores foron colocados baixo a administraci\u00f3n da Sociedade de Naci\u00f3ns como o estado da Cidade Libre de Danzig. Estas perdas separaron a Prusia Oriental do resto do pa\u00eds, agora s\u00f3 acces\u00edbel por ferrocarril a trav\u00e9s do Corredor polaco ou por mar.\n1918\u20131932: Basti\u00f3n democr\u00e1tico.\nAo longo dos seus primeiros 400 anos de existencia, Prusia fora sin\u00f3nimo de oligarqu\u00eda e militarismo. En contraste, durante a Rep\u00fablica de Weimar Prussia era un piar da democracia. O restritivo \"Sistema das tres clases\", foi suprimido pouco despois de que o \"k\u00e1iser\" Guillerme II abdicara. Agora o poder pasara dos \"Junker\", terratenentes e grandes empresarios ao \"Berl\u00edn Vermello\" e a zona industrializada do Ruhr, ambos os territorios con maior\u00edas obreiras. Prusia convert\u00edase nun basti\u00f3n da esquerda.\nDe 1919 a 1932 Prusia foi gobernada por unha coalici\u00f3n formada polo Partido Socialdem\u00f3crata de Alema\u00f1a (\"Sozialdemokratische Partei Deutschlands\", SDP), o cat\u00f3lico Partido do Centro (\"(Deutsche Zentrumspartei\", ou simplemente \"Zentrum\") e os dem\u00f3cratas do Partido Democr\u00e1tico Alem\u00e1n (\"Deutsche Demokratische Partei\", DDP); desde 1921 a 1925, os gobernos de coalici\u00f3n inclu\u00edan tam\u00e9n o Partido Popular Alem\u00e1n (\"Deutsche Volkspartei\", DVP).\nA diferenza de noutros Estados do Reich alem\u00e1n, en Prusia o goberno pola maior\u00eda dos partidos democr\u00e1ticos nunca estivo \"en perigo de extinci\u00f3n\". Por\u00e9n, en Prusia Oriental e nalgunhas zonas industriais, o Partido Nacional Socialista dos Traballadores Alem\u00e1ns (\"Nationalsozialistische Deutsche Arbeiterpartei\", NSDAP), o partido Nazi de Adolf Hitler foi ga\u00f1ando cada vez m\u00e1is influencia e apoio popular, especialmente da clase media-baixa.\n1932: O \"Preu\u00dfenschlag\" ou Golpe de Estado prusiano.\nTodo isto cambiou o 20 de xullo de 1932 co \"Preu\u00dfenschlag\" (\"golpe prusiano\"), cando o Chanceler do Reich Franz von Papen derrocou por decreto ao goberno democr\u00e1tico do Estado Libre de Prusia de Otto Braun, co pretexto de que perdera o control da orde p\u00fablica. Isto foi provocado por un tiroteo entre membros da \"Sturmabteilung\" (SA) e das \"Schutzstaffel\" (SS) e militantes comunistas en Altona, Hamburgo (Altona era a\u00ednda unha parte de Prusia naquel momento). Despois deste decreto de emerxencia, Papen autodesignouse \"Comisario do Reich para Prusia\", e tomou o control do goberno. Este feito facilitou que Adolf Hitler asumira o control de Prusia no ano seguinte.\nO goberno de Otto Braun presentou unha demanda nos tribunais, pero o caso seguiu sen resolverse debido primeiro \u00e1 segunda guerra mundial e a posterior ocupaci\u00f3n aliada e a partici\u00f3n de Alema\u00f1a.\nO establecemento do goberno nazi en Prusia.\nO 30 de xaneiro de 1933, Hitler fora nomeado Chanceler de Alema\u00f1a. Como parte do trato para conseguir iso, Papen foi formalmente nomeado ministro-presidente de Prusia, ademais de vicechanceler do Reich. E o lugartenente de Hitler Hermann G\u00f6ring converteuse en ministro do Interior do Estado. Catro semanas m\u00e1is tarde (27 de febreiro de 1933), a Reichstag foi incendiado.\nA instancias de Hitler, o Presidente Paul von Hindenburg suspendeu por decreto as liberdades civ\u00eds en Alema\u00f1a. Seis d\u00edas despois do incendio, as elecci\u00f3ns parlamentarias do 5 de marzo de 1933 consolidou a posici\u00f3n do Partido Nazi, a\u00ednda que non logrou a maior\u00eda absoluta. Por\u00e9n, co seu socio de coalici\u00f3n, o Partido Popular, Hitler obtivo unha escasa maior\u00eda no Reichstag.\nG\u00f6ring interveu de maneira prominente nestas elecci\u00f3ns, porque era o comandante da forza policial m\u00e1is grande do Reich. A s\u00faa polic\u00eda persegu\u00eda e acosaba aos membros doutros partidos (especialmente aos comunistas e aos socialdem\u00f3cratas) e s\u00f3 permitiu que os Nazis e os Populares puideran realizar a s\u00faa campa\u00f1a electoral sen seren molestados relativamente.\nDesmantelamento de Prusia.\nNo estado centralizado creado polos nazis, mediante as leis \"sobre a reconstruci\u00f3n do Reich\" (\"Gesetz \u00fcber den Neuaufbau des Reiches\") do 30 de xaneiro de 1934 e \"sobre os gobernadores do Reich\" (\"Reichsstatthaltergesetz\"), do 30 de xaneiro de 1935, os estados e provincias de Prusia disolv\u00e9ronse de feito, se non na lei. Os gobernos federais do Estado eran a partir de a\u00ed controlados polos gobernadores do Reich que eran designados directamente polo chanceler. Paralelamente a iso, a organizaci\u00f3n do partido nazi nos distritos creados para substitu\u00edr as antigas divisi\u00f3ns administrativas (\"Gaue\") cobraba importancia crecente; como oficial a cargo dun \"Gau\" (o \"Gauleiter\" e triste memoria) era designado tam\u00e9n polo chanceler. Hitler nomeara formalmente ao gobernador de Prusia, a\u00ednda que as s\u00faas funci\u00f3ns eran exercidas por G\u00f6ring.\nAs posici\u00f3ns de liderado de \"Reichsstatthalter\" e ministro-presidente, ambos os cargos ostentados por Hermann G\u00f6ring, continuaron existindo pero estaban subordinadas ao r\u00e9xime nazi. A\u00ednda se realizaron alg\u00fans cambios nas provincias prusianas m\u00e1is tarde. Por exemplo, a \"lei da \u00e1rea metropolitana de Hamburgo\" ou \"lei do Gran Hamburgo\" (\"Gro\u00df-Hamburg-Gesetz\") de 1937 transfer\u00edalle e este \"Gau\" alg\u00fans territorios das provincias de Hannover e Schleswig-Holstein, ao mesmo tempo que anexionaba o \"Geesthacht\" hamburgu\u00e9s e a cidade hanse\u00e1tica de L\u00fcbeck a Schleswig-Holstein, as\u00ed como o porto hamburgu\u00e9s de Cuxhaven \u00e1 provincia de Hannover.\nOutros cambios tiveron lugar en 1939, con cesi\u00f3ns de municipios suburbanos pruso-hanoverianos a Bremen e devolver a anexi\u00f3n do porto brem\u00e9s de Bremerhaven \u00e1 provincia de Hannover. Tam\u00e9n a cidade hamburguesa de Wilhelmshaven foi cedida a Oldenburgo.\nEn 1942, as redistribuci\u00f3ns afectaron \u00e1s provincias de Saxonia e Hannover, e ao Estado Libre de Brunswick.\nAs terras prusianas transferidas a Polonia despois do tratado de Versalles foron reanexionadas durante a segunda guerra mundial. Por\u00e9n, a maior\u00eda destes territorios non foron reintegrados en Prusia, sen\u00f3n asignados a diferentes \"Gaue\" da Alema\u00f1a nazi.\nDisoluci\u00f3n formal de Prusia.\nCo fin do goberno nacionalsocialista 1945 veu a divisi\u00f3n de Alema\u00f1a en zonas de ocupaci\u00f3n e a transferencia do control de todo o territorio ao leste da li\u00f1a Oder-Neisse a outros pa\u00edses. Como ocorrera no caso da primeira guerra mundial, case a totalidade deste territorio fora territorio prusiano (ag\u00e1s unha pequena porci\u00f3n da terra ao leste da fronteira revisada que pertencera a Saxonia). \nA maior parte do territorio foi transferido a Polonia e a parte setentrional de Prusia Oriental, inclu\u00edndo K\u00f6nigsberg (hoxe Kaliningrado), foi anexionada pola Uni\u00f3n Sovi\u00e9tica.\nAs perdas representaron case as d\u00faas quintas partes do territorio prusiano e case unha cuarta parte do territorio dentro das fronteiras de Alema\u00f1a antes de 1938. Est\u00edmase que uns 10 mill\u00f3ns de alem\u00e1ns fuxiron ou foron expulsados \u00e1 forza destes territorios como parte do chamado \"\u00e9xodo alem\u00e1n\". O que quedaba de Prusia abarcaba un pouco m\u00e1is da metade do territorio alem\u00e1n restante e un pouco m\u00e1is da metade do territorio de Prusia antes de 1914.\nPola lei n\u00ba 46 de 25 de febreiro de 1947, o Consello de Control aliado proclamou formalmente a disoluci\u00f3n do estado prusiano. A\u00ednda que os aliados alegaron a historia do militarismo prusiano como a s\u00faa principal xustificaci\u00f3n para a disoluci\u00f3n de Prusia, a s\u00faa existencia demostrar\u00edase impractic\u00e1bel despois do inicio da guerra fr\u00eda e a divisi\u00f3n de Alema\u00f1a en dos estados no contexto dese conflito.\nGoberno.\nA diferenza do seu predecesor autoritario de preguerra, Prusia era unha democracia prometedora dentro de Alema\u00f1a. A abolici\u00f3n da aristocracia transformara Prusia nunha rexi\u00f3n amplamente dominada pola \u00e1 esquerda do espectro pol\u00edtico, co \"Berl\u00edn Vermello\" e o centro industrial da rexi\u00f3n do Ruhr exercendo unha grande influencia. Durante este per\u00edodo, unha coalici\u00f3n de partidos de centro-esquerda gobernou, predominantemente baixo o liderado do sociladem\u00f3crtata prusiano Otto Braun, que promoveu varias reformas, xunto co seu ministro do Interior, Carl Severing, que foron modelo para a posterior Rep\u00fablica Federal de Alema\u00f1a.\nPor exemplo, o primeiro ministro prusiano s\u00f3 pod\u00eda ser apartado do cargo se houbera unha \"maior\u00eda suficiente\" para un pos\u00edbel sucesor. Este concepto, co\u00f1ecido como \"voto de censura construtiva\", levouse \u00e1 lei org\u00e1nica da Rep\u00fablica Federal de Alema\u00f1a. A maior\u00eda dos historiadores considera que o goberno prusiano durante este tempo foi, con moito, o de m\u00e1is \u00e9xito da Alema\u00f1a nese momento.\nSimilares disposici\u00f3ns rex\u00edan na constituci\u00f3ns doutros Estados alem\u00e1ns da Rep\u00fablica de Weimar e dos actuais \"L\u00ebnder\", un poder executivo dirixido por un Ministro-Presidente de Prusia investido por un \"Landtag\" (parlamento do Estado) elixido polo pobo.\nProvincias de Prusia.\nAs provincias despois do tratado de Versalles.\nDe acordo co par\u00e1grafo 1\u00ba do artigo 32 da Constituci\u00f3n de 30 de novembro de 1920, o Estado Libre de Prusia estaba dividido en trece provincias, a saber:\nO par\u00e1grafo 3\u00ba do precitado artigo engad\u00eda que o pa\u00eds de Hohenzollern (en alem\u00e1n, \"Hohenzollernschen Lande\" e, despois, a partir de 1928, \"Hohenzollerische Lande\") estar\u00eda representado no Consello do Estado por un membro elixido pola Asemblea Rexional (en alem\u00e1n, \"Kommunallandtag\").\nCambios anteriores ao r\u00e9xime nazi.\nEn 1920 aprobouse a \"lei do Gran Berl\u00edn\" para crear o Gran Berl\u00edn, ampliando a capital prusiana a expensas de Brandenburgo, do cal fora separado Berl\u00edn en 1881. A lei do Gran Berl\u00edn ampliara considerabelmente o tama\u00f1o da cidade, e as s\u00faas fronteiras mant\u00e9\u00f1ense en gran parte no moderno Land alem\u00e1n de Berl\u00edn.\nO que quedaba das provincias de Posen e a Prusia Occidental un\u00edronse para formaren Posen-Prusia Occidental en 1922.\nCambios durante o r\u00e9xime nazi.\nVer Desmantelamento de Prusia arriba.\nDesmembramento despois da segunda guerra mundial.\nDespois da ocupaci\u00f3n de Alema\u00f1a polos aliados en 1945, as provincias de Prusia divid\u00edronse entre os seguintes Estados:\nPartici\u00f3n de Alema\u00f1a.\nDespois da guerra form\u00e1ronse os seguintes Estados (\"Lender\"), despois de fusion\u00e1ranse outros Estados alem\u00e1ns; estes Estados foron abolidos en 1952 e substitu\u00eddos por varias provincias e, finalmente, foron restaurados tras a reunificaci\u00f3n alem\u00e1 en 1990:\nO resto de Prusia fusionouse con outros Estados alem\u00e1ns para converterse nos seguintes Estados de Alema\u00f1a Occidental: "}
{"id": "277874", "revid": "5132", "url": "https://gl.wikipedia.org/wiki?curid=277874", "title": "Liga LEB Ouro 2013-14", "text": "A tempada 2013-14 da LEB Ouro foi a 18\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual, chamada tam\u00e9n Adecco Ouro debido a motivos de patrocinio. O campi\u00f3n de liga ascendeu directamente \u00e1 Liga ACB, mentres que os clasificados do segundo \u00f3 noveno posto disputaron un playoff onde o ga\u00f1ador ascendeu tam\u00e9n \u00e1 primeira categor\u00eda do baloncesto espa\u00f1ol. O torneo estivo composto por 14 equipos, 3 deles galegos: o CB Breog\u00e1n, o CB Coru\u00f1a e o Club Ourense Baloncesto.\n\u00d3 remate da tempada regular, o River Andorra MoraBanc conseguiu a primeira posici\u00f3n e o ascenso directo \u00e1 Liga ACB. O FC Barcelona B e o Planasa Navarra, pola contra, remataron nas d\u00faas \u00faltimas posici\u00f3ns e descenderon \u00e1 LEB Prata.\nTempada regular.\nAs\u00ed rematou a tempada regular despois de 26 xornadas. O River Andorra MoraBanc acadou o ascenso \u00e1 Liga ACB coa primeira posici\u00f3n da t\u00e1boa:\nEliminatorias polo ascenso.\nTrala tempada regular estanse a disputar as eliminatorias polo ascenso, nas que compiten os equipos que remataron entre a 2\u00aa e a 9\u00aa posici\u00f3n da t\u00e1boa.\nCuartos de final.\nOs cuartos de final dos playoffs da Liga LEB Ouro 2013/14 comezaron o 11 de abril de 2014, e remataron o 22 de abril de 2014. Esta rolda xogouse \u00f3 mellor de tres partidos, onde Quesos Cerrato Palencia, Uni\u00f3n Financiera Baloncesto Oviedo e Ford Burgos resolveron a s\u00faa eliminatoria en dous encontros, mentres que o Ribeira Sacra Breog\u00e1n Lugo necesitou tres para ga\u00f1ar \u00f3 Pe\u00f1as Huesca e pasar \u00e1s semifinais dos playoffs.\nSemifinais.\nA rolda de semifinais comezou o 25 de abril de 2014 e rematou o 4 de maio de 2014. A diferenza da primeira rolda, esta disputouse \u00f3 mellor de 5 partidos. Quesos Cerrato Palencia e Ford Burgos accederon \u00e1 final do playoff polo ascenso, tras superar \u00f3 Uni\u00f3n Financiera Baloncesto Oviedo e \u00f3 Ribeira Sacra Breog\u00e1n Lugo, respectivamente.\nFinal.\nA final dos playoffs polo ascenso \u00e1 Liga ACB comezou o 9 de maio de 2014, co primeiro partido entre o Quesos Cerrato Palencia e o Ford Burgos, e rematou o 18 de maio co cuarto partido no que o Ford Burgos conseguiu o ascenso \u00e1 ACB."}
{"id": "277880", "revid": "1131", "url": "https://gl.wikipedia.org/wiki?curid=277880", "title": "Mineir\u00e3o", "text": "O Est\u00e1dio Governador Magalh\u00e3es Pinto, m\u00e1is co\u00f1ecido como Mineir\u00e3o \u00e9 un estadio de f\u00fatbol localizado en Belo Horizonte, no estado brasileiro de Minas Xerais. Inaugurado en 1965, \u00e9 o quinto maior estadio do Brasil, e ten albergado varias finais da Copa Libertadores e unha Copa Intercontinental, sendo ademais unha das sedes da Copa do Mundo da FIFA de 2014. Os principais equipos que xogan no estadio son os rivais Cruzeiro Esporte Clube e Clube Atl\u00e9tico Mineiro, a\u00ednda que este \u00faltimo xoga principalmente no Est\u00e1dio Independ\u00eancia. En 2003 foi catalogado polo Consello Deliberativo do Patrimonio Cultural do Municipio de Belo Horizonte."}
{"id": "277881", "revid": "5132", "url": "https://gl.wikipedia.org/wiki?curid=277881", "title": "Est\u00e1dio Governador Magalh\u00e3es Pinto", "text": ""}
{"id": "277882", "revid": "5132", "url": "https://gl.wikipedia.org/wiki?curid=277882", "title": "Est\u00e1dio Magalh\u00e3es Pinto", "text": ""}
{"id": "277883", "revid": "5132", "url": "https://gl.wikipedia.org/wiki?curid=277883", "title": "Est\u00e1dio Mineir\u00e3o", "text": ""}
{"id": "277884", "revid": "5132", "url": "https://gl.wikipedia.org/wiki?curid=277884", "title": "Estadio Mineir\u00e3o", "text": ""}
{"id": "277885", "revid": "5132", "url": "https://gl.wikipedia.org/wiki?curid=277885", "title": "Estadio Governador Magalh\u00e3es Pinto", "text": ""}
{"id": "277886", "revid": "5132", "url": "https://gl.wikipedia.org/wiki?curid=277886", "title": "Estadio Gobernador Magalh\u00e3es Pinto", "text": ""}
{"id": "277887", "revid": "89787", "url": "https://gl.wikipedia.org/wiki?curid=277887", "title": "Viejas Locas", "text": "Viejas Locas foi un grupo musical arxentino de rock &amp; roll, blues rock e rock stone, que xorde durante os anos 90 na cidade de Buenos Aires. A banda foi unha das respons\u00e1beis polo ascenso do rock barrial arxentino daquela d\u00e9cada destac\u00e1ndose entre as distintas bandas portenhas que se v\u00edan influenciadas polos Rolling Stones e tam\u00e9n polo x\u00e9nero musical blues. A pesar que os integrantes sempre declararen que non est\u00e1n pechadas a influencias dunha \u00fanica banda como exemplo os The Rolling Stones eles se fan o s\u00edmbolo do rock stone (ou tam\u00e9n chamado rock rolinga) - unha vertente do rock orixinaria e difundida na Arxentina.\nNo ano 2000, a banda separouse dando inicio a 3 bandas paralelas fundadas polos antigos integrantes do grupo de Viejas Locas, son elas como: os Intoxicados (Pity e Abel), Motor Loco (Fachi) e La Lengua (Pollo). A continuaci\u00f3n da banda pasou no Estadio Jos\u00e9 Amalfitani (do club de f\u00fatbol V\u00e9lez S\u00e1rsfield), en Buenos Aires o 14 de novembro de 2009."}
{"id": "277891", "revid": "56817", "url": "https://gl.wikipedia.org/wiki?curid=277891", "title": "Education, Education, Education &amp; War", "text": "Education, Education, Education &amp; War \u00e9 o quinto disco de estudio da banda de rock brit\u00e1nica Kaiser Chiefs, lanzado o 31 de marzo do 2014, e producido por Ben H. Allen III. \u00c9 o primeiro disco dos Kaiser Chiefs gravado cun novo bater\u00eda, Vijay Mistry."}
{"id": "277893", "revid": "59564", "url": "https://gl.wikipedia.org/wiki?curid=277893", "title": "Galv\u00e1n en Saor", "text": "Galv\u00e1n en Saor \u00e9 unha novela en lingua galega escrita por Dar\u00edo Xoh\u00e1n Cabana e publicada en 1989, ano en que ga\u00f1ou o Premio Xerais. A novela foi traducida ao castel\u00e1n por Vicente Araguas, sendo publicada por Huerga y Fierro en 1996. Foi reeditada m\u00e1is dunha ducia de veces e inclu\u00edda, co n\u00famero 73, na Biblioteca Galega 120.\nXerais publicou en 2023 unha nova edici\u00f3n, 184 p\u00e1xs. ISBN 978-84-1110-441-8\nTrama.\nGalv\u00e1n \u00e9 un viaxeiro que chega a unha pousada, onde lle dan acollida. Esta pousada est\u00e1 ambientada nun mundo real e contempor\u00e1neo, mais desde ela vai a un mundo fant\u00e1stico, no que a s\u00faa motocicleta se converte en cabalo, e onde existen elementos medievais como castelos e batallas, e elementos mitol\u00f3xicos como unha vila asolagada baixo unha lagoa e ananos. Al\u00ed co\u00f1ece a Silvania, unha princesa coa que vive unha intensa historia de amor e unha aventura contra sete cabaleiros.\nA trama entronca coa Materia de Breta\u00f1a. Galv\u00e1n \u00e9 o sobri\u00f1o do rei Artur, e chega a Saor logo de que ao seu t\u00edo lle dese por buscar o santo Graal. En Saor coincide co mago Merl\u00edn.\nNarraci\u00f3n.\nA novela est\u00e1 narrada en terceira persoa cun narrador omnisciente. Son frecuentes as descrici\u00f3ns dos personaxes e os espazos, e incl\u00faense varias escenas er\u00f3ticas entre Galv\u00e1n e Silvania."}
{"id": "277897", "revid": "23204", "url": "https://gl.wikipedia.org/wiki?curid=277897", "title": "Teatro Cine Fraga", "text": "O Fraga \u00e9 unha construci\u00f3n senlleira concibida como teatro e principalmente cinema, constru\u00edda en 1942 na r\u00faa do Uruguai, no centro da cidade de Vigo.\nHistoria.\nProxecto e traballos.\nIsaac Fraga Penedo decide e presenta no concello de Vigo no ver\u00e1n de 1941, o proxecto dun cinema, o m\u00e1is maxestoso de Galicia, convencido de que o puxante Vigo era un lugar perfecto para negocios. Xa nos anos 20 do s\u00e9culo XX, este carballi\u00f1\u00e9s produtor de cinema e propietario da empresa Fraga, xestionaba a gran parte das salas de cinema nas principais vilas en Galicia e noutras cidades do noroeste de Espa\u00f1a.\nO soar onde se ergue o edificio, no cruzamento das r\u00faas Uruguai e a calexa de Isabel II, ti\u00f1a unhas casi\u00f1as propiedade de Fraga, que derruban baixo a supervisi\u00f3n do arquitecto Jenaro de la Fuente \u00c1lvarez (fillo do tam\u00e9n arquitecto, Jenaro de la Fuente Dom\u00ednguez), que nun principio se encargar\u00eda do proxecto, mais que finalmente se desbotou. O arquitecto Francisco Castro Represas fixo outro dese\u00f1o: a \"Sala Universum\" en 1933, unha gran sala de espect\u00e1culos promovida por Eugenio Gonz\u00e1lez de Haz, que non se executou. Finalmente o proxecto \u00e9 dese\u00f1ado polo arquitecto madrile\u00f1o Luis Guti\u00e9rrez Soto, que ti\u00f1a sona na construci\u00f3n de cinemas en Castela ademais de ser o arquitecto oficial do franquismo. O seu primeiro proxecto \u00e9 tam\u00e9n desbotado, escoll\u00e9ndose o seu segundo dese\u00f1o, cos gustos galeguistas (inspirados en construci\u00f3ns compostel\u00e1s) de Fraga Penedo.\nAs obras duran seis anos por mor dos problemas t\u00e9cnicos xurdidos. Os arquitectos Bernardo Carratal\u00e1 e Arturo Fraga Framil, fillo do mesmo Isaac Fraga, axudan ao madrile\u00f1o nas obras durante as ausencias deste. Arturo Fraga fai algunhas modificaci\u00f3ns interesantes do proxecto inicial, sendo en parte gran respons\u00e1bel do coidado resultado final. As esixencias en calidade foron m\u00e1ximas, incluso contrat\u00e1ronse escaiolistas estranxeiros, e resultando un exterior de cantar\u00eda de perpia\u00f1o de granito galego perfecta. Alg\u00fans dos seus elementos foron premiados nos concursos celebrados pola Escola de Artes e Oficios de Vigo.\nEstrea.\nO Fraga abre as s\u00faas portas o 27 de marzo de 1948, coa estrea do filme \"Bot\u00f3n de \u00e1ncora\" da Suevia Films, un drama ambientado en Galiza, dirixido polo galego Ram\u00f3n Torrado e protagonizado por Fernando Fern\u00e1n G\u00f3mez, o compostel\u00e1n Antonio Casal, Jorge Mistral, Isabel de Pom\u00e9s, Mar\u00eda Isbert, Encarna Paso, Mary Santpere e o coru\u00f1\u00e9s Xan das Bolas. Os xornais locais loaron a beleza da nova sala, que, con 1758 localidades, se converte na principal da cidade. O cine vive a \u00e9poca dourada at\u00e9 os anos oitenta do pasado s\u00e9culo.\nDecaemento.\nCos anos o cinema comeza a perder espectadores, coa aparici\u00f3n nos oitenta da variada oferta dos multicines (Multicines Centro en Mar\u00eda Berdiales, hoxe desaparecidos, e Multicines Norte, na V\u00eda do Norte), nese momento (1988) dec\u00eddese adaptar a sala Vel\u00e1zquez a unha nova sala de proxecci\u00f3ns con setenta e cinco butacas (Fraga 2). A privilexiada situaci\u00f3n do inm\u00f3bel nun rueiro tan c\u00e9ntrico levan a pensar que foron intereses inmobiliarios os que provocaron un grande incendio o 23 de setembro de 1988. Por\u00e9n, a empresa asume a rehabilitaci\u00f3n, rematando os traballos en tres meses. En abril de 1996 adapta a antiga cafetar\u00eda para crear unha sala adicional de noventa e cinco butacas (Fraga 3).\nFeche.\nO Fraga non consegue remontar a crise, e o 28 de xu\u00f1o de 2001 pecha as s\u00faas portas para sempre co filme norteamericano de aventuras \"\" na sala principal e a arxentina \"Una noche con Sabrina Love\" e a americana \"The Mummy Returns\" nas salas 2 e 3 respectivamente. O gran cartel de \"Tomb Raider\" coa imaxe de Angelina Jolie coma Lara Croft ficou na parede exterior do p\u00f3rtico durante meses at\u00e9 coller mofo.\nEn agosto de 2007 fechou a discoteca Nova Olimpia que se inaugurara no soto do edificio en maio de 1973. O feche contou coa actuaci\u00f3n de Georgie Dann, que tam\u00e9n fora o padri\u00f1o da discoteca, logo de que Nino Bravo, o verdadeiro invitado, morrera unhas semanas antes. Pola discoteca, moi sonada en Vigo, e de espectacular ac\u00fastica, actuaron artistas coma Miguel Bos\u00e9, Massiel, Antonio Mach\u00edn, Cecilia ou o gal\u00e9s Tom Jones.\nEn 2013 sa\u00edron \u00e1 venda varias pezas do antigo cinema: vellos carteis de filmes, a b\u00e1scula, tacos de entradas, e en especial as butacas feitas en madeira de carballo americano e nogueira, e tapizadas en veludo vermello.\nProxecto de rehabilitaci\u00f3n.\nNo mesmo mes do feche, a entidade Caixa Galicia decide montar na cidade ol\u00edvica un centro social e cultural, polo que decide comprarlle o inm\u00f3bel a Ignacio e Mercedes Fraga por 1.290 mill\u00f3ns de pesetas. O co\u00f1ecido arquitecto galego C\u00e9sar Portela fai o proxecto, intentando manter totalmente a estrutura orixinal e os detalles de Guti\u00e9rrez Soto. O novo centro social ter\u00e1 unha sala principal para espect\u00e1culos e salas para diversas actividades culturais. O soto acoller\u00e1 unha sala de exposici\u00f3ns.\nOs traballos comezaron en agosto de 2007, despois do feche da discoteca Nova Olimpia logo de 34 anos de actividade. Limp\u00e1ronse as fachadas e comezaron os traballos; a d\u00eda de hoxe as obras est\u00e1n avanzadas mais paradas, en parte pola crise econ\u00f3mica que atravesa o pa\u00eds, e en parte porque a entidade Caixa Galicia desapareceu para se fusionar con Caixanova para formar Nova Caixa Galicia, e posteriormente Novagalicia Banco.\nDescrici\u00f3n e estilo.\nO cine Fraga dese\u00f1ouse por Luis Guti\u00e9rrez Soto coma un edificio de car\u00e1cter rexionalista por presi\u00f3n de Isaac Fraga, que quixo incorporar elementos da arquitectura hist\u00f3rica galega, especialmente elementos do barroco compostel\u00e1n con engadidos neorrenacentistas. O sino da construci\u00f3n era xa acoller un teatro-cine de 1758 localidades, unha sala de festas, un sal\u00f3n de t\u00e9 (cafetar\u00eda) e oficinas de alugueiro. Os muros da fachada son de cantar\u00eda de perpia\u00f1o de granito galego procedente da canteira de Castrelos, coa pedra de maior calidade empregada nos enfeites. A estrutura interna \u00e9 de formig\u00f3n. A galer\u00eda superior da fachada amosa arcos enlazados, que lembran \u00e1 fachada do Tesouro do claustro da Catedral de Santiago de Compostela, ou os enfeites dos vans da balconada da r\u00faa do Uruguai, semellantes aos do Hospital Real de Santiago de Compostela. O elemento m\u00e1is caracter\u00edstico \u00e9 o gran p\u00f3rtico aberto na esquina das r\u00faas, de formas rectangulares e decoraci\u00f3n neobarroca."}
{"id": "277898", "revid": "56817", "url": "https://gl.wikipedia.org/wiki?curid=277898", "title": "A Reboleira", "text": "O top\u00f3nimo galego A Reboleira \u00e9 un fit\u00f3nimo referido a un lugar abondoso en rebolos. Pode referirse a:"}
{"id": "277899", "revid": "18868", "url": "https://gl.wikipedia.org/wiki?curid=277899", "title": "Cine Fraga", "text": ""}
{"id": "277911", "revid": "18868", "url": "https://gl.wikipedia.org/wiki?curid=277911", "title": "CHUVI", "text": ""}
{"id": "277917", "revid": "5904162", "url": "https://gl.wikipedia.org/wiki?curid=277917", "title": "Edificio Banco de Vigo", "text": " \nO Edificio do Banco de Vigo, ou Edificio do Banco Pastor \u00e9 unha construci\u00f3n monumental de 1923 dese\u00f1ada polo arquitecto Manuel G\u00f3mez Rom\u00e1n nunha das esquinas m\u00e1is c\u00e9ntricas da cidade de Vigo, facendo chafr\u00e1n entre a r\u00faa Policarpo Sanz e Col\u00f3n. Foi a sede do Banco Pastor e da Fundaci\u00f3n Pedro Barri\u00e9 de la Maza. \u00c9 un dos edificios m\u00e1is emblem\u00e1ticos da cidade.\nHistoria.\nO edificio, a obra m\u00e1is ambiciosa do soado arquitecto galego Manuel G\u00f3mez Rom\u00e1n, comezou a constru\u00edrse en 1919. As obras remataron en 1923. Na obra colaborou o mestre canteiro Jos\u00e9 Ara\u00fajo P\u00e9rez, un dos fundadores do socialismo en Vigo e organizador da Sociedade de Canteiros, empregando perpia\u00f1o do mellor granito da canteira de Castrelos (granito groso e con moito cuarzo de dif\u00edcil traballo), como moitos outros edificios senlleiros da cidade como o achegado Cine Fraga.\nPrimeiro foi a sede do desaparecido Banco de Vigo, despois acolleu as oficinas da Caixa de Aforros Municipal de Vigo e despois a sede do Banco Pastor.\nDescrici\u00f3n e estilo.\nDe estilo ecl\u00e9ctico, as fachadas son de cantar\u00eda de granito e ord\u00e9nanse verticalmente mediante un corpo base no andar baixo, pilastras no tramo superior e un \u00faltimo andar que act\u00faa como entaboamento. \u00c1 s\u00faa vez, cada unha destas partes est\u00e1 enmarcada por unha moldura horizontal.\nNesta obra G\u00f3mez Rom\u00e1n am\u00f3sase m\u00e1is academicista e ecl\u00e9ctico, mais con toques modernistas e secesionistas nalg\u00fans elementos, coma as grilandas verticais e cubos con enfeites de follas de loureiro con froitos e fitas, fendas nas pedras, ornamentaci\u00f3n floral, elevadas formas prism\u00e1ticas que superan a li\u00f1a da cornixa e se enfeitan con coroas etc. A planta baixa \u00e9 clasicista e conta con grandes vans entre columnas con base, fuste con aneis, chapitel toscano e arquitrabe. As d\u00faas entradas ao edificio fican en cadanseu corpo que sobresae da li\u00f1a da cornixa, unha no chafr\u00e1n (a actual entrada ao Banco Pastor), e a outra na r\u00faa Policarpo Sanz (entrada \u00e1 Fundaci\u00f3n Pedro Barri\u00e9 de la Maza). O edificio remata nun bico con c\u00fapula no chafr\u00e1n, que achega verticalidade, a voada molduraci\u00f3n e a cornixa achegan horizontalidade \u00e1 construci\u00f3n. A cabeza de Hermes, deus do comercio, aparece na falsa clave do arco de medio punto do gran van do chafr\u00e1n. Na cumieira, enriba de cinco piares aparecen cinco figuras que representan os cinco continentes. Tam\u00e9n salienta a integraci\u00f3n do ferro como elemento decorativo nos enreixados das portas e fiestras do andar baixo e nos peitor\u00eds dos balc\u00f3ns."}
{"id": "277918", "revid": "18868", "url": "https://gl.wikipedia.org/wiki?curid=277918", "title": "Edificio do Banco Pastor", "text": ""}
{"id": "277919", "revid": "18868", "url": "https://gl.wikipedia.org/wiki?curid=277919", "title": "Sede do Banco de Vigo", "text": ""}
{"id": "277922", "revid": "98629", "url": "https://gl.wikipedia.org/wiki?curid=277922", "title": "Liga Gallaecia", "text": "A Liga Gallecia \u00e9 unha competici\u00f3n de f\u00fatbol ga\u00e9lico que se xoga en Galicia con equipos mixtos de homes e mulleres, sen reco\u00f1ecemento da Asociaci\u00f3n Atl\u00e9tica Ga\u00e9lica. Os equipos que optan por esta opci\u00f3n son o Su\u00e9via F\u00fatebol Ga\u00e9lico de Compostela, o Amb\u00edlokwoi Futebol Ga\u00e9lico de Vigo, Afiadoras Futebol Ga\u00e9lico de Ourense, Torques de Lugoslavia de Lugo, Cascarilha da Coru\u00f1a, Condado Ga\u00e9lico das Neves, Gr\u00f3vias Futebol Ga\u00e9lico da Guarda, Fusquenlha FG de Pontedeume e Berobreo FG de Cangas. Nos seis anos que se ten realizado a Liga Gallecia participaron diferentes equipos como Fanekas (Teixeiro), Buril (Sarria) e Dorna (Illa de Arousa) que finalmente abandonaron a competici\u00f3n. O equipo mixto de Pontevedra (Corvos FG) chegou a adestrar durante uns meses pero o proxecto quedou paralizado. Existiron tentativas de expandir o modelo de deporte mixto a outras zonas do Estado, como foi o caso de Almer\u00eda.\nHistoria.\nA Liga Gallaecia foi presentada o 7 de agosto de 2013, xogando nese mesmo mes varios partidos de pretemporada no marco das Olimp\u00edadas Rurais de Meira. A primeira xornada de liga celebrouse no campo de f\u00fatbol de Nadela (Lugo), o 5 de outubro de 2013, cos encontros de Torques de Lugoslavia vs Afiadoras de Ourense e Cascarilha da Coru\u00f1a vs Su\u00e9via de Santiago de Compostela. Resultando campi\u00f3ns de Liga Ambilokwoi de Vigo.\nNa temporada 2014-2015, disputouse a segunda liga mixta da Liga Gallaecia sa\u00edndo de novo vencedor Amb\u00edlokwoi. \nNa seguinte 2015-2016, far\u00edase co t\u00edtulo O Condado na s\u00faa primeira participaci\u00f3n. \nNa s\u00faa cuarta edici\u00f3n (2016-2017) ,Torques de Lugoslavia f\u00edxose co seu primeiro t\u00edtulo. \nNa quinta temporada 2017-2018, o aumento de equipos at\u00e9 acadar o total de dez fixo que se modificase o sistema de competici\u00f3n. Nunha primeira fase de ligui\u00f1a dividida en 2 grupos (Norte e Sur) enfront\u00e1ronse os equipos a d\u00faas voltas. Os dous primeiros de cada grupo e o mellor terceiro competiron nun novo grupo en formato liga polo t\u00edtulo a unha volta. Os restantes equipos competiron noutra fase, tam\u00e9n a volta \u00fanica, para decidir a s\u00faa posici\u00f3n na liga. Deste novo formato sa\u00edu vencedor Torques.\nNa sexta temporada (2018-2019), co descenso do n\u00famero de equipos a 8 -Fanekas e Buril abandonaron a Liga Gallaecia-, retomouse o formato de liga habitual. Torques conseguiu a s\u00faa terceira Liga consecutiva.\nA s\u00e9tima temporada (2019-2020) contou cun equipo m\u00e1is, o Berobreo FG (Morrazo), polo que a competici\u00f3n retomou o formato de dous grupos -Conferencias Norte e Sur- onde se xogar\u00edan o pase \u00e1 fase final os mellores de cada Conferencia. Por\u00e9n, a fase final da liga nunha se disputou pola suspensi\u00f3n da competici\u00f3n debido \u00e1 pandemia.\nA temporada 2020-2021 tam\u00e9n ficou en suspenso pola Covid. Desde a pandemia non se volveu retomar a conpetici\u00f3n.\nA Liga Gallaecia contou cun podcast de seu, \"Quarto Tempo\", emitido desde a R\u00e1dio Kalimera, e no que se falaba do decorrer da competici\u00f3n ambientado con m\u00fasica galega e irlandesa.\nRegulamento.\nA Liga Gallaecia adaptou o regulamento do f\u00fatbol ga\u00e9lico En Irlanda \u00e1s caracter\u00edsticas pr\u00f3pias galegas (campos de xogo, n\u00famero de xogadoras, etc). Ademais elaborou un c\u00f3digo de condutas no que se pune actitudes machistas, racistas ou hom\u00f3fobas por parte dos xogadores e xogadoras mais tam\u00e9n das persoas que acoden ao campo a animar ou presenciar os xogos.\nResultados da liga regular.\nT\u00e1boa hist\u00f3rica de resultados do campionato regular da Liga Gallaecia desde a s\u00faa creaci\u00f3n no ano 2013:"}
{"id": "277924", "revid": "23204", "url": "https://gl.wikipedia.org/wiki?curid=277924", "title": "Cotonou", "text": " \nCotonou, anteriormente Kotonu, \u00e9 a meirande cidade e o centro econ\u00f3mico de Ben\u00edn, mais a capital \u00e9 Porto Novo.\nA poboaci\u00f3n oficial era de 761.137 habitantes no 2006. Por\u00e9n, algunhas estimaci\u00f3ns indican que pode ser superior a 1,2 mill\u00f3ns. A poboaci\u00f3n na d\u00e9cada de 1960 era de s\u00f3 70.000 persoas. A \u00e1rea urbana est\u00e1 a medrar principalmente cara o oeste. A cidade est\u00e1 localizada \u00f3 sueste do pa\u00eds, entre o Oc\u00e9ano Atl\u00e1ntico e o Lago Nokou\u00e9.\nAdemais de ser a maior cidade de Ben\u00edn, \u00e9 a sede de moitos dos servizos diplom\u00e1ticos e do goberno. A cidade ten un gran porto, un aeroporto e unha li\u00f1a de tren que conecta con Parakou."}
{"id": "277926", "revid": "22570", "url": "https://gl.wikipedia.org/wiki?curid=277926", "title": "Filozoos", "text": "Os filozoos (Filozoa) son unha agrupaci\u00f3n monofil\u00e9tica dentro do grupo Opisthokonta de seres vivos. Comprenden os animais xunto cos seus parentes unicelulares m\u00e1is pr\u00f3ximos (que son os organismos m\u00e1is estreitamente relacionados cos animais que cos fungos ou Mesomycetozoa).\nActualmente as\u00edgnanse tres grupos ao clado Filozoa, que son:\nCaracter\u00edsticas.\nAs\u00famese que a c\u00e9lula opistoconta ancestral posu\u00eda unha proxecci\u00f3ns delgadas filosas ou \"tent\u00e1culos\". Nalg\u00fans opistocontos (Mesomycetozoa e \"Corallochytrium\") estas proxecci\u00f3ns perd\u00e9ronse. Os Filozoa mantiv\u00e9ronas, e neles son simples e non se adelgazan cara o extremo, e presentan un n\u00facleo r\u00edxido de feixes de actina (o que os diferencia dos filopodios flexibles, adelgazados cara o extremo e ramificados dos nucle\u00e1riidos e dos rizoides ramificados e hifas dos fungos). Nos coanoflaxelados e nos animais m\u00e1is primitivos, principalmente as esponxas, agr\u00e9ganse nun colar no que filtran o alimento situado arredor do cilio ou flaxelo; e isto crese que \u00e9 un car\u00e1cter herdado do seu antepasado filozoo com\u00fan m\u00e1is recente."}
{"id": "277927", "revid": "27155", "url": "https://gl.wikipedia.org/wiki?curid=277927", "title": "Nucle\u00e1riido", "text": ""}
{"id": "277928", "revid": "27155", "url": "https://gl.wikipedia.org/wiki?curid=277928", "title": "Filozoo", "text": ""}
{"id": "277929", "revid": "27155", "url": "https://gl.wikipedia.org/wiki?curid=277929", "title": "Filozoa", "text": ""}
{"id": "277930", "revid": "89787", "url": "https://gl.wikipedia.org/wiki?curid=277930", "title": "Mesomycetozoea", "text": "Os Mesomycetozoea (ou clado DRIP ou Ichthyosporea) son un pequeno grupo de protistas, principalmente parasitos de peixes e outros animais.\nImportancia.\nO grupo non ten caracter\u00edsticas morfol\u00f3xicas especialmente distintivas, e nos tecidos h\u00f3spede onde se atopan aparecen como esferas ou \u00f3valos dilatados que conte\u00f1en esporas, e a maior\u00eda foron clasificados orixinalmente en varios grupos de fungos, protozoos e algas. Por\u00e9n, forman un grupo coherente nas \u00e1rbores filoxen\u00e9ticas moleculares, estreitamente relacionado cos animais e os fungos, polo que son interesantes para os bi\u00f3logos que estudan as s\u00faas orixes. O seu nome indica a s\u00faa posici\u00f3n nas \u00e1rbores filoxen\u00e9ticas no medio (\"Meso-\") dos fungos (\"-myceto-\") e os animais (\"-zoea\").\nNun estudo de 2008 este clado emerxe firmemente como un grupo irm\u00e1n do clado Filozoa, o cal incl\u00fae os animais.\nPhilip Donoghue, despois de realizar tomograf\u00edas de raios X de microf\u00f3siles da Formaci\u00f3n Doushantuo ediac\u00e1rica (ver fauna de Ediacara), interpretou estes microf\u00f3siles como c\u00e1psulas de esporas de mesomicetozoos.\nTerminolox\u00eda.\nO nome DRIP que se lle d\u00e1 a este clado \u00e9 un acr\u00f3nimo que se utilizou para o primeiro protozoo identificado membro deste grupo, Cavalier-Smith posteriormente considerou o grupo como unha clase denominada Ichthyosporea, xa que eran todos parasitos de peixes. As letras significan:\nComo despois se engadiron novos membros ao grupo (por exemplo, as antigas ordes de fungos Eccrinales e Amoebidiales), Mendoza \"et al.\" suxeriu cambiarlles o nome a Mesomycetozoea, que indica a s\u00faa posici\u00f3n evolutiva entre os fungos e os animais. N\u00f3tese que o nome Mesomycetozoa (acabado en zoa en vez de en zoea) tam\u00e9n se usa para referirse a este grupo, pero Mendoza \"et al.\" \u00fasano como un nome alternativo do filo Choanozoa."}
{"id": "277931", "revid": "23204", "url": "https://gl.wikipedia.org/wiki?curid=277931", "title": "Eva Marie Saint", "text": "Eva Marie Saint, nada en Newark (Nova Jersey) o 4 de xullo de 1924 \u00e9 unha actriz estadounidense.\nTraxectoria.\nEstudou interpretaci\u00f3n na Bowling Green State University, cuxo teatro recibe na actualidade o seu nome. Comezou a actuar profesionalmente na televisi\u00f3n a finais da d\u00e9cada de 1940.\nNos seguintes anos continuou a desenvolver a s\u00faa carreira na radio e na televis\u00f3n, ademais de no teatro, onde participou na obra \"The Trip to Bountiful\" con Lillian Gish. O seu debut no cinema chegou con \"A lei do silencio\", de Elia Kazan, en 1954. Con este filme ga\u00f1ou o Oscar \u00e1 mellor actriz secundaria, conseguindo grandes papeis nas d\u00e9cadas seguintes.\nA partir da d\u00e9cada de 1970 volveu \u00e1 televisi\u00f3n. Neste medio interpretou a nai de Cybill Shepherd na serie \"Moonlighting\" durante tres anos."}
{"id": "277932", "revid": "15490", "url": "https://gl.wikipedia.org/wiki?curid=277932", "title": "Maureen Stapleton", "text": "Lois Maureen Stapleton, nada en Troy (Nova York) o 21 de xu\u00f1o de 1925 e finada en Lenox (Massachusetts) o 13 de marzo de 2006 foi unha actriz estadounidense.\nTraxectoria.\nMudouse a Nova York aos dezaoito anos e comezou a traballar como modelo. Debutou en Broadway en 1946. Cinco anos despois ga\u00f1ou un Tony polo seu papel en \"The Rose Tattoo\".\nA s\u00faa carreira no cinema foi m\u00e1is limitada, a pesar do seu \u00e9xito. En 1981 ga\u00f1ou o Oscar \u00e1 mellor actriz secundaria por \"Reds\", de Warren Beatty, no que interpretou a anarquista Emma Goldman."}
{"id": "277933", "revid": "27155", "url": "https://gl.wikipedia.org/wiki?curid=277933", "title": "DRIP", "text": ""}
{"id": "277934", "revid": "27155", "url": "https://gl.wikipedia.org/wiki?curid=277934", "title": "Ichthyosporea", "text": ""}
{"id": "277935", "revid": "114944", "url": "https://gl.wikipedia.org/wiki?curid=277935", "title": "Game of Thrones (tempada 4)", "text": "A cuarta tempada da serie de televisi\u00f3n \"Game of Thrones\" estreouse o 6 de abril de 2014 na canle HBO.\nComo as outras tres tempadas, a cuarta consta de dez episodios. Est\u00e1 baseada na segunda metade de \"A Storm of Swords\", o terceiro libro da saga de novelas \"A Song of Ice and Fire\" creada por George R. R. Martin, da cal a serie \u00e9 unha adaptaci\u00f3n."}
{"id": "277937", "revid": "22795", "url": "https://gl.wikipedia.org/wiki?curid=277937", "title": "DVP", "text": ""}
{"id": "277939", "revid": "89787", "url": "https://gl.wikipedia.org/wiki?curid=277939", "title": "Claro Jos\u00e9 Send\u00f3n", "text": "Claro Jos\u00e9 Send\u00f3n Lamela, nado en Louro (Muros) o 18 de abril de 1897 e finado en Nova York en novembro de 1937, foi un propagandista anarquista e anarcosindicalista galego.\nTraxectoria.\nFillo de P\u00edo Send\u00f3n Sieira e Mar\u00eda Lamela Garc\u00eda. A principios dos anos vinte emigrou a Arxentina. En Buenos Aires traballou de estibador no porto e vendendo peri\u00f3dicos. Despois marchou aos Estados Unidos, \u00e1 zona de Filadelfia e m\u00e1is tarde a Nova York, onde traballou de mari\u00f1eiro e camareiro. Colaborou en \"Cultura Proletaria\", e invitado por Jos\u00e9 Villaverde, en \"\u00a1Despertad!\", as s\u00faas \"Cr\u00f3nicas de Yanquilandia\", no semanario da Confederaci\u00f3n Regional Galaica (CRG), \"Solidaridad Obrera\", e de cando en vez no voceiro da FAI, \"Tierra y Libertad\". Participou nas actividades do grupo anarquista Floreal e nos actos dos centros sociais da colonia de emigrantes galegos de Brooklyn, Newark, Yonkers e New Jersey.\nCoa proclamaci\u00f3n da Segunda Rep\u00fablica Espa\u00f1ola regresou a Galicia fins de 1932. Estableceuse na Coru\u00f1a e afiliouse \u00e1 CNT. Membro da Federaci\u00f3n Anarquista Ib\u00e9rica (FAI), op\u00faxose \u00e1 moderaci\u00f3n de Jos\u00e9 Villaverde Velo, pero defendeuno das calumnias lanzadas por Federico Urales. Dedicouse ao labor propagand\u00edstica nas comarcas de Muros e Noia onde a s\u00faa oratoria agresiva e marcadamente anticlerical f\u00edxose moi popular. Tam\u00e9n participou en mitins e conferencias por toda a provincia da Coru\u00f1a, Madrid e Barcelona. En febreiro de 1933 foi director de \"Solidaridad Obrera\" da Coru\u00f1a. A partir de agosto o comit\u00e9 da CNT chamouno a Madrid para incorporarse \u00e1 redacci\u00f3n do peri\u00f3dico \"CNT\", ata o seu encarceramento en decembro e colaborou co Comit\u00e9 Pro Presos \"Nacional\". Tralo fracaso da folga xeral revolucionaria de 1934 regresou \u00e1 Coru\u00f1a, axudou \u00e1 reorganizaci\u00f3n do CRG participando no Comit\u00e9 Galaico. En 1934 publicou en La Novela Ideal a obri\u00f1a \"Amor que se afirma\".\nTrasladouse a Lousame, e entrou a traballar como pe\u00f3n nas minas de San Fins por mediaci\u00f3n de Enrique Fern\u00e1ndez Maneiro, amigo seu e dirixente do Sindicato Minero y de Profesiones Varias. Foi despedido e converteuse en mestre dos fillos dos mineiros e desenvolveu labor org\u00e1nica na Federaci\u00f3n Comarcal de Noia. A fins de 1935 fixo unha xira propagand\u00edstica por Galicia con Jaime Baella P\u00e9rez e Federica Montseny e a comezos de 1936 interveu en Vilagarc\u00eda, Barrio, Chica, Cruceiro, Escarabote, Viveiro e O Carril. En maio de 1936 marchou a Huelva para axudar ao Sindicato de Industria Pesquera. Empregouse de novo como mineiro en Riotinto e cando estalou a sublevaci\u00f3n do 18 de xullo de 1936, loitou contra as forzas da Garda Civil ata que as tropas franquistas ocuparon Huelva a comezos de agosto.\nFuxiu nun pesqueiro a Casablanca, e de al\u00ed pasou a Or\u00e1n (Alxeria). En outubro de 1936 volveu a Madrid para traballar na redacci\u00f3n do xornal \"CNT\". Despois foi a Valencia para integrarse na Confederaci\u00f3n Levantina da CNT e chegou a ser delegado da Regional Levantino no Comit\u00e9 Nacional da CNT, militando con Federica Montseny. Escribiu no voceiro da CNT levantina, \"Fragua Social\", e continuou unha relaci\u00f3n moi estreita con outros camaradas galegos refuxiados al\u00ed, como o militante do Sindicato de Transportes Lu\u00eds Chamorro, ou o cari\u00f1ense Manuel Pita Armada, alma da colectivizaci\u00f3n da industria conserveira do porto almeriense de Adra. A mediados de xullo de 1937 a CNT decidiu aproveitar a s\u00faa experiencia dos Estados Unidos para envialo xunto con Seraf\u00edn Aliaga Lled\u00f3, Juan L\u00f3pez S\u00e1nchez e Avelino Gonz\u00e1lez Mallada a unha xira de propaganda polo continente americano. Claro Send\u00f3n estivo nun acto na cidade de M\u00e9xico no que participou tam\u00e9n L\u00e1zaro C\u00e1rdenas. Nos Estados Unidos Avelino Gonz\u00e1lez faleceu nun accidente automobil\u00edstico e Send\u00f3n morreu en Nova York, a finais do mes de novembro, a causa da tise.\nAsinou moitos artigos co pseud\u00f3nimo Clar\u00edn Libertario, que apareceron en \"Castilla Libre\", \"Fragua Social\", \"Indomable\", \"Juventud Libre\", \"El Luchador\", \"Solidaridad\" e \"Umbral\"."}
{"id": "277940", "revid": "1888", "url": "https://gl.wikipedia.org/wiki?curid=277940", "title": "Claro Jos\u00e9 Send\u00f3n Lamela", "text": ""}
{"id": "277945", "revid": "114944", "url": "https://gl.wikipedia.org/wiki?curid=277945", "title": "John Barrymore", "text": "John Barrymore, nado como John Sidney Blyth en Filadelfia (Pensilvania) o 14 ou 15 de febreiro de 1882 e finado nos \u00c1nxeles (California) o 29 de maio de 1942, foi un actor estadounidense de teatro, cine e radio. Membro das familias de actores Drew e Barrymore (cuxo representante actual m\u00e1is co\u00f1ecido \u00e9 Drew Barrymore), tentou afastarse inicialmente da actuaci\u00f3n probando unha carreira como artista, malia que no 1900 actuou no teatro xunto \u00f3 seu pai Maurice Barrymore e posteriormente coa s\u00faa irm\u00e1 Ethel no ano seguinte. Comezou a s\u00faa carreira oficialmente no ano 1903 ga\u00f1ando atenci\u00f3n como actor de teatro en comedias lixeiras nos comezos, pasando por representaci\u00f3ns de varias obras dram\u00e1ticas ata culminar nas produci\u00f3ns de \"Justice\" (1916), \"Richard III\" (1920) e \"Hamlet\" (1922).\nAp\u00f3s o seu \u00e9xito coa obra de \"Hamlet\" en Londres no ano 1925, Barrymore deixou o teatro durante uns 14 anos, centr\u00e1ndose \u00f3 completo no cinema. Na \u00e9poca do cine mudo obtivo unha boa recepci\u00f3n con filmes como \"Dr. Jekyll and Mr. Hyde\" (1920), \"Sherlock Holmes\" (1922) e \"The Sea Beast\" (1926). Foi durante este per\u00edodo onde recibiu o alcume de \"o Gran Perfil\". A s\u00faa voz, traballada no teatro, foi unha baza para el nos comezos do cine sonoro, e tres dos seus filmes desta \u00e9poca chegaron a ser introducidos no National Film Registry: \"Grand Hotel\" (1932), \"Twentieth Century\" (1934) e \"Midnight\" (1939).\nA s\u00faa vida persoal foi un foco de atenci\u00f3n dos medios tanto antes do seu pasamento coma posteriormente. Tivo problemas de alcoholismo dende os catorce anos de idade, casou e divorciouse en catro ocasi\u00f3ns, e nos \u00faltimos anos da s\u00faa vida declarouse en bancarrota. Gran parte dos seus \u00faltimos traballos inclu\u00edan a parodia de si mesmo e o retrato de artistas acabados b\u00e9bedos. O seu obituario no \"The Washington Post\" indicou que \"co paso dos anos\u00a0\u2013 e segundo a s\u00faa vida privada se foi volvendo m\u00e1is p\u00fablica\u00a0\u2013 converteuse, malia o seu xenio no teatro, nun personaxe de prensa amarela\". Malia que varios historiadores do cinema opinaron que a s\u00faa contribuci\u00f3n o medio comezou a esvaecerse ap\u00f3s mediados dos anos 1930, un dos seus bi\u00f3grafos, Martin Norden, considerouno como \"probablemente o actor m\u00e1is influente e idolatrado do seu tempo\".\nTraxectoria.\nPrimeiros anos.\nJohn Barrymore naceu como John Sidney Blyth o 14 ou 15 de febreiro de 1882 en Filadelfia, co\u00f1ecido pola s\u00faa familia e amigos como \"Jack\". Tivo dous irm\u00e1ns m\u00e1is vellos, Lionel (1878-1954) e Ethel (1879-1959). O seu pai era Maurice Barrymore, un actor brit\u00e1nico de orixe india nado como Herbert Blyth, que adoptou o nome art\u00edstico de Barrymore tras velo nun p\u00f3ster no Haymarket Theatre de Londres. A nai de John, Georgiana Drew Barrymore, naceu no seo dunha prominente familia de actores. Os av\u00f3s de John por parte materna foran Louisa Lane Drew, unha actriz norteam\u00e9ricana de sona no s\u00e9culo 19 e directora do Arch Street Theatre, e John Drew, actor tam\u00e9n, especializado na comedia. Os seus t\u00edos por parte materna eran actores dram\u00e1ticos tam\u00e9n, John Drew, Jr. e Sidney.\nEn outubro de 1882 a familia realizou unha xira polos Estados Unidos xunto coa actriz polaca Helena Modjeska. \u00d3 ano seguinte os seus pais volveron facer unha nova xira xunto a Modjeska, pero sen levar consigo os seus fillos. Modjeska ti\u00f1a influencia na familia, e insistiulles que bautizasen os seus tres fillos dentro da igrexa cat\u00f3lica. En 1884 a familia viaxou ata Londres como parte da compa\u00f1\u00eda de teatro de Augustin Daly, retornando \u00f3s Estados Unidos dous anos despois. De pequeno Barrymore adoitaba ter un mal comportamento, polo que os seus pais o enviaron a varios internados nun intento de instilarlle disciplina, estratexia que non sempre deu resultado e que fixo que asistise a varias escolas de primaria nun total de catro estados. Unha das primeiras escolas \u00e1s que asistiu era o anexo para rapaces do Convento de Notre Dame en Filadelfia, onde nunha ocasi\u00f3n recibiu o castigo de ler unha copia do \"Inferno\" de Dante. Nunha declaraci\u00f3n posterior Barrymore afirmou que tras ver as ilustraci\u00f3ns de Gustave Dor\u00e9, \"espertou o meu interese, e naceu un novo desexo en min; quixen ser artista\". Foi expulsado desta escola en 1891, enviado a Seton Hall Preparatory School de Nova Jersey, escola da que Lionel xa era alumno. Barrymore non se sentiu feliz en Seton e posteriormente asistiu a varias escolas p\u00fablicas en Nova York, inclu\u00edndo a Academia Militar Mount Pleasant.\nEn 1892 o negocio da s\u00faa avoa, Louisa Drew, comezou a ter problemas e perdeu o control do seu teatro, o que provocou unha perturbaci\u00f3n na s\u00faa familia. \u00d3 ano seguinte, cando John ti\u00f1a 11 anos, a s\u00faa nai faleceu por mor dunha tuberculose. John case non tivera trato con ela por mor da s\u00faa ausencia nas escolas e das xiras constantes da s\u00faa nai, polo que a s\u00faa avoa era quen se ocupaba da s\u00faa crianza. A perda de ingresos obrigou tanto a Ethel, naquel ent\u00f3n con 14 anos, coma a Lionel con 15 anos de idade, a procurar traballo como actores profesionais. O pai de John adoitaba estar ausente do fogar familiar durante as xiras, e cando volv\u00eda delas pasaba a maior parte do tempo no club de actores The Lambs en Nova York.\nEn 1895 Barrymore entrou na Georgetown Preparatory School, naquel ent\u00f3n situada no campus da Universidade de Georgetown, pero foi expulsado dous anos despois en novembro de 1897, probablemente por ter sido visto nun bordel. Un dos seus bi\u00f3grafos, Michael A. Morrison, expuxo unha teor\u00eda alternativa na que indicaba que Barrymore fora expulsado tras ser visto b\u00e9bedo por parte dun empregado da escola. No momento que marchou de Georgetown, segundo Martin Norden, \"xa estaba nas primeiras fases dun problema cr\u00f3nico coa bebida\". Ese mesmo ano Barrymore perdeu a virxindade tras ser seducido pola s\u00faa madrasta, Mamie Floyd, e en agosto faleceu a s\u00faa avoa, o principal modelo feminino na s\u00faa vida.\nBarrymore viaxou a Inglaterra xunto a seu pai en 1898, entrando no King's College School de Wimbledon. Un ano despois uniuse a Slade School of Fine Art para estudar literatura e arte. Segundo Margot Peters, tras un ano de estudo formal deixou a escola e \"adicou gran parte do tempo que estivo en Londres a aventuras bohemias e nocturnas\". Volveu a Nova York no ver\u00e1n de 1900, comezando a traballar en novembro como ilustrador no \"The New York Evening Journal\", cun salario de 50$ \u00e1 semana. Nese mesmo ano o seu pai convenceuno para que actuase xunto a el en varias representaci\u00f3ns dunha obra curta, \"A Man of the World\". Volveu a actuar nesta obra \u00f3 ano seguinte, pero consideraba esta experiencia como forma de suplementar os seus ingresos no lugar dunha posible carreira futura. En outubro de 1901 Ethel estaba actuando en Filadelfia na obra \"Captain Jinks of the Horse Marines\" cando un dos actores m\u00e1is xoves pasou a non estar dispo\u00f1ible temporalmente. Ethel convenceu \u00f3 director da obra de que Barrymore tomase o papel dese personaxe secundario, e John viaxou dende Nova York para participar na obra, aprendendo as s\u00faas li\u00f1as de di\u00e1logo no propio tren. No primeiro acto det\u00edvose a medio di\u00e1logo, incapaz de recordar o texto, e preguntoulle \u00e1 audiencia e \u00f3s outros actores \"Escaralleino. Como seguimos con isto?\", o que deu lugar a que o elenco tivese que improvisar o resto da esecena.\nEn marzo de 1901 o seu pai tivo un colapso mental por mor dunha s\u00edfilis en fase terciaria, e Barrymore levouno ata o hospital Bellevue. Posteriormente foi trasladado a unha instituci\u00f3n privada en Amityville, Long Island, onde sufriu unha r\u00e1pida deterioraci\u00f3n da s\u00faa condici\u00f3n mental. A \"Encyclopedia of World Biography\" afirma que Barrymore estaba constantemente preocupado pola situaci\u00f3n do seu pai, e o seu amigo achegado Gene Fowler afirmou que \"o sombr\u00edo matiz da perda da raz\u00f3n do seu pai nunca morreu de todo na mente de Barrymore, perseguido polo medo de que poder\u00eda sufrir o mesmo destino\". Ese mesmo ano Barrymore comezou unha relaci\u00f3n coa modelo e aspirante a actriz Evelyn Nesbit, que era \u00e1 s\u00faa vez amante do arquitecto Stanford White. En 1906 o naquel ent\u00f3n marido de Nesbit, o millonario de Pittsburgh Harry K. Thaw, disparoulle a White en p\u00fablico. Barrymore \u00eda testificar no xu\u00edzo por asasinato de Thaw en relaci\u00f3n \u00e1 falta de moralidade de Nesbit, e preocup\u00e1balle que lle poder\u00edan preguntar se el era responsable do aborto de Nesbit. Por\u00e9n, Barrymore non chegou a ser chamado a xu\u00edzo como testemu\u00f1a xa que Thaw foi declarado non culpable por atoparse baixo unha loucura transitoria.\nEn maio de 1902 Barrymore foi despedido do seu traballo de ilustrador tras producir un debuxo pobre para o xornal estando de resaca. Pasou un tempo traballando como dese\u00f1ador de carteis pero este traballo non era o suficientemente lucrativo para igualar o seu estilo de vida, financiado en parte por Ethel, quen tam\u00e9n pagaba polos coidados do seu pai. Nunha ocasi\u00f3n, debatendo sobre o seu futuro co seu irm\u00e1n, Barrymore dixo: \"semella que terei que sucumbir \u00e1 maldici\u00f3n da familia, actuar\", e m\u00e1is adiante chegou a admitir que comezara a actuar pola necesidade de ingresos.\nComezos da carreira teatral.\nBarrymore p\u00faxose en contacto con Charles Frohman, produtor da obra \"Captain Jinks\" que xa traballara coa s\u00faa nai Georgiana unha d\u00e9cada antes. Frohman considerou que Barrymore ti\u00f1a potencial para a comedia pero que precisaba de m\u00e1is experiencia antes de estrearse en Broadway. Barrymore uniuse en outubro de 1903 \u00e1 compa\u00f1\u00eda de teatro de McKee Rankin, sogro de Sidney Drew, para unha serie de actuaci\u00f3ns en Chicago no the W. S. Cleveland Theatre, dentro da xira que estaban facendo. Actuou no papel secundario do tenente Max von Wendlowski na obra \"Magda\", e posteriormente en novembro para a produci\u00f3n de \"Leah the Forsaken\" tomou o pequeno papel de Max, un \"parvo da vila\" que s\u00f3 ti\u00f1a unha li\u00f1a de di\u00e1logo na obra.\nUn ano despois participou na s\u00faa primeira produci\u00f3n de Broadway, nun pequeno papel para a comedia \"Glad of It\", que tivo poucas representaci\u00f3ns. Tras esta obra participou no papel de Charles Hyne na comedia \"The Dictator\" representada no Criterion Theatre, que ti\u00f1a como protagonista a William Collier. Durante as representaci\u00f3ns desta obra e da subsecuente xira polos Estados Unidos, Collier pasou a ser o mentor do xove Barrymore, malia os problemas coa bebida deste \u00faltimo, que chegou a faltar a algunhas actuaci\u00f3ns e aparecer b\u00e9bedo noutras e manti\u00f1a en xeral un mal comportamento profesional. Collier fixo de profesor para Barrymore, ensin\u00e1ndolle o concepto da cadencia na comedia, mais segundo Hollis Alpert \"en ocasi\u00f3ns arrepent\u00edase do patrocinio do seu aprendiz\". En marzo de 1905, mentres \"The Dictator\" estaba en cartel en Buffalo, o pai de Barrymore faleceu en Amityville e foi soterrado no cementerio Glenwood de Filadelfia. Tras finalizar a xira polos Estados Unidos, a xira de \"The Dictator\" continuou en Gran Breta\u00f1a a partir de abril de 1905, con representaci\u00f3ns no Comedy Theatre. Segundo un cr\u00edtico do xornal \"The Observer\", nesta obra Barrymore \"secundou de forma admirable\" a Collier.\nDe volta nos Estados Unidos Barrymore actuou no Criterion Theatre en d\u00faas obras de J. M. Barrie: representou un pallaso na obra \"Pantaloon\" xunto co seu irm\u00e1n, e a Stephen Rollo na obra \"Alice Sit-by-the-Fire\" xunto coa s\u00faa irm\u00e1. \u00c1mbalas d\u00faas obras tiveron unha serie de 81 representaci\u00f3ns dende decembro de 1905, e posteriormente comezaron unha xira. Barrymore continuaba bebendo e amosando unha falta de disciplina, o que afectaba a s\u00faa actuaci\u00f3n. A s\u00faa irm\u00e1 Ethel estaba anoxada con el e os produtores desped\u00edrono do espect\u00e1culo, contrat\u00e1ndoo de novo \u00f3 d\u00eda seguinte como forma de darlle unha lecci\u00f3n. Tras unha xira polos Estados Unidos e Australia xunto a Collier coas obras \"On the Quiet\" e \"The Dictator\", Barrymore uniuse a s\u00faa irm\u00e1 na comedia de 1907 \"His Excellency the Governor\" representada no Empire Theatre. Recibiu cr\u00edticas mixtas polas s\u00faas actuaci\u00f3ns nesta obra, e o xornal \"The Wichita Daily Eagle\" comentou que \"Semella que Barrymore tenta imitar demasiado a John Drew como para chegar a ser un bo actor. Porque non imita o xove Barrymore a un actor real se debe copiar a algu\u00e9n?\".\nBarrymore obtivo o seu primeiro papel protagonista a comezos de 1907, na comedia \"The Boys of Company B\" no Lyceum Theatre. Malia ter unha boa recepci\u00f3n por parte da cr\u00edtica\u00a0\u2013 \"The Washington Post\" indicou que \"os cr\u00edticos cualificaron a s\u00faa obra de sorprendentemente intelixente al\u00ed onde actuou\"\u00a0\u2013 en ocasi\u00f3ns continou demostrando un comportamento pouco profesional no escenario, recibindo a reprimenda de John Drew nunha ocasi\u00f3n na que este asistiu a unha das representaci\u00f3ns. Tras unha breve serie de representaci\u00f3ns da obra \"Toddles\" no Garrick Theatre, Barrymore obtivo o papel protagonista de Mac na obra \"A Stubborn Cinderella\", tanto para unha xira coma no Broadway Theatre de Boston. Pasou de ga\u00f1ar uns 50$ por semana nos seus empregos previos a ter uns ingresos de 175$ semanais. Tivo unha breve aparici\u00f3n en \"The Candy Shop\" a mediados de 1909 antes de actuar no papel protagonista da obra de Winchell Smith titulada \"The Fortune Hunter\", no Gaiety Theatre en setembro dese mesmo ano. Este foi o papel que mantivo durante m\u00e1is tempo, actuando en 345 representaci\u00f3ns ata maio de 1911, primeiro no Gaiety Theatre de Nova York e posteriormente de xira. O cr\u00edtico do \"The New York Times\" naquel ent\u00f3n dixo da obra que ti\u00f1a \"un bo esp\u00edrito de comedia por parte de John Barrymore\u00a0... que deu sinais inequ\u00edvocos de crecemento\".\nA mediados de 1910 Barrymore co\u00f1eceu a Katherine Corri Harris, membro da alta sociedade, con quen casou en setembro dese mesmo ano. O pai de Harris opo\u00f1\u00edase \u00e1 s\u00faa relaci\u00f3n e non asistiu \u00e1 voda. Pouco despois da cerimonia comezou unha xira de \"The Dictator\", na que Harris participou nun pequeno papel. Segundo Peters, Barrymore \"comezou a pensar que o seu matrimonio fora un 'accidente de autob\u00fas'\". O cr\u00edtico de cine Hollis Alpert escribiu que pasada unha semana da voda, Katherine se queixaba de que v\u00eda o seu novo marido moi pouco. A cada vez maior dependencia do alcohol de Barrymore foi tam\u00e9n causa de problemas na parella, e segundo as s\u00faas propias palabras \"a infelicidade incrementaba a bebida, e a bebida incrementaba a infelicidade\".\nAs d\u00faas obras seguintes nas que participou\u00a0\u2013 \"Uncle Sam\" e \"Princess Zim-Zim\", \u00e1mbalas d\u00faas de 1911\u00a0\u2013 tiveron pouco \u00e9xito comercial e de cr\u00edtica, pero na segunda delas co\u00f1eceu o dramaturgo Edward Sheldon, que segundo Kobler \"remodelar\u00eda a carreira de Barrymore por completo\". En xaneiro de 1912 Barrymore actuou xunto a s\u00faa irm\u00e1 na obra \"A Slice of Life\" no Empire Theatre de Broadway, que tivo 48 representaci\u00f3ns. Charles Darnton, cr\u00edtico de \"The Evening World\", indicou que \"Barrymore del\u00e9itase en 'bromear' co seu papel non s\u00f3 ata o l\u00edmite, sen\u00f3n quizais ata m\u00e1is al\u00f3\", e unha cr\u00edtica no \"The Washington Times\" afirmou que \"Barrymore imita inimitablemente o seu t\u00edo John Drew\".\nBarrymore puido ter aparecido nos seus primeiros filmes en 1912. En catro curtametraxes ind\u00edcase un membro do elenco de actores como \"Jack Barrymore\", que probablemente fose John Barrymore, malia que Norden indica que \"nunca saberemos con seguridade se son de feito filmes de Barrymore\". Estes catro filmes eran \"Dream of a Motion Picture Director\", \"The Widow Casey's Return\", \"A Prize Package\" (todas de 1912) e \"One on Romance\" (1913), producidas pola Lubin Manufacturing Company de Filadelfia, que se perderon nunha explosi\u00f3n e incendio dos arquivos de Lubin no ano 1914.\nEn xullo de 1912 Barrymore viaxou ata Os \u00c1nxeles, onde participou en tres obras representadas no Belasco Theatre, \"On the Quiet\", \"The Honor of the Family\" e \"The Man from Home\". Volveu a Nova York en outubro, actuando como protagonista en 72 representaci\u00f3ns da comedia \"The Affairs of Anatol\" no Little Theatre. Malia que a resposta da cr\u00edtica foi moderada, o seu salario para esta obra foi duns 600$ por semana. \u00d3 ano seguinte participou nunha curta serie de representaci\u00f3ns de \"A Thief for a Night\" no McVicker's Theatre de Chicago, para despois volver a Nova York para unha serie de representaci\u00f3ns de dous meses no Thirty-Ninth St. Theatre da obra \"Believe Me Xantippe\".\nPrimeiros filmes e \u00e9xitos no teatro.\nA finais de 1913 Barrymore actuou no primeiro filme do que se ten confirmaci\u00f3n, a comedia rom\u00e1ntica \"An American Citizen\", coa Famous Players Film Company de Adolph Zukor. Cando se estreou o filme en 1914, segundo Peters \"Barrymore deleitou a audiencia cun toque lixeiro inimitable que converteu un romance convencional en 'xubiloso'\". Un cr\u00edtico do \"The Oregon Daily Journal\" opinou que Barrymore dera unha \"representaci\u00f3n dunha calidade pouco habitual\". O \u00e9xito deste filme deu lugar a m\u00e1is traballos no cine para Barrymore, inclu\u00edndo \"The Man from Mexico\" (1914), \"Are You a Mason?\", \"The Dictator\" e \"The Incorrigible Dukane\" (todas de 1915). Ag\u00e1s no caso de \"The Incorrigible Dukane\", todos estes primeiros filmes est\u00e1n presuntamente perdidos.\nMalia o seu traballo no cine e os maiores ingresos que conseguiu con el, Barrymore continuou procurando traballos no teatro, actuando como protagonista en xaneiro de 1914 na obra \"The Yellow Ticket\" no Eltinge Theatre de Nova York. Este papel marcou unha separaci\u00f3n da comedia lixeira das s\u00faas actuaci\u00f3ns previas, a instancias de Sheldon para que dese un xiro cara a papeis m\u00e1is dram\u00e1ticos. Poucos meses despois do comezo da primeira guerra mundial tomouse unhas vacaci\u00f3ns en Italia xunto a Sheldon para descansar temporalmente do seu matrimonio nunhas condici\u00f3ns cada vez peores. \u00c1 volta de Italia aceptou outro papel de teatro, o dun exconvicto na obra \"Kick In\", no Longacre Theatre de Nova York. Esta obra obtivo un bo \u00e9xito e Barrymore recibiu eloxios da cr\u00edtica. \"The New York Times\" afirmou nesta obra Barrymore representara o seu papel con \"intelixencia e vigor\", d\u00e1ndolle \"moito encanto\" \u00e1 obra.\nPasou a segunda metade de 1915 en tres filmes, \"Nearly a King\", \"The Lost Bridegroom\" e \"The Red Widow\", este \u00faltimo segundo declaraci\u00f3ns propias na s\u00faa autobiograf\u00eda de 1926, \"o peor filme que fixo nunca\". En abril de 1916 protagonizou unha representaci\u00f3n da obra dram\u00e1tica \"Justice\", de John Galsworthy, de novo trala insistencia de Sheldon. A obra foi un \u00e9xito da cr\u00edtica. O \"The New York Times\" afirmou que a audiencia vira a Barrymore \"actuar como se nunca actuase antes, e polo tanto, polo seu traballo como o miserable prisioneiro en \"Justice\", deu un paso adiante no teatro americano\", continuando coa afirmaci\u00f3n de que Barrymore tivera \"unha actuaci\u00f3n extraordinaria en t\u00f3dolos detalles de aparencia e forma, en cada nota de sentimento profundo\u00a0... unha actuaci\u00f3n magn\u00edfica\".\nDende comezos de 1916 Barrymore viviu separado de Katherine, que lle pediu o divorcio en novembro de 1916. Co proceso de divorcio xa finalizado a finais de decembro de 1917, tomou o papel protagonista no filme \"Raffles, the Amateur Cracksman\". Tentara alistarse no ex\u00e9rcito trala entrada do pa\u00eds na primeira guerra mundial, mais os doutores do ex\u00e9rcito revel\u00e1ronlle que ti\u00f1a varices e non foi aceptado para o servizo militar. Dende abril de 1917 actuou xunto ao seu irm\u00e1n Lionel nunha versi\u00f3n teatral da novela de 1891 \"Peter Ibbetson\" de George du Maurier, e tanto a obra coma a actuaci\u00f3n dos irm\u00e1ns obtiveron cr\u00edticas positivas. Foi neste tempo cando comezou unha relaci\u00f3n cunha muller casada nai de dous fillos, Blanche Oelrichs, unha sufraxista pertencente a unha familia de clase alta de Rhode Island. A relaci\u00f3n comezou en segredo, pero tornouse m\u00e1is aberta a partir do momento no que o marido de Oelrichs foi recrutado para o ex\u00e9rcito e destinado a Francia. Tanto Oelrichs coma Sheldon meteron presi\u00f3n a Barrymore para que aceptase o seu seguinte papel, o de Fedya Vasilyevich Protasov na obra de Lev Tolstoi \"Redemption\", no Plymouth Theatre, que segundo o \"The New York Times\" foi \"un paso adiante significativo no desenvolvemento art\u00edstico de Barrymore\". Xa en 1918 protagonizou o filme de comedia rom\u00e1ntica \"On the Quiet\", que o \"Iowa City Press-Citizen\" considerou superior \u00e1 actuaci\u00f3n orixinal de Broadway.\nEn 1919 representou un avogado con problemas na adaptaci\u00f3n \u00f3 cinema do espect\u00e1culo de Broadway \"Here Comes the Bride\", seguido do filme \"The Test of Honor\". Este \u00faltimo foi o seu primeiro papel directamente dram\u00e1tico no cinema tras varios anos de actuaci\u00f3ns en obras de comedia. Ese mesmo ano participou xunto \u00f3 seu irm\u00e1n Lionel na obra de teatro de drama hist\u00f3rico de Sem Benelli titulada \"The Jest\", cun gran recibimento da audiencia. En novembro Barrymore comezou a rodaxe de \"Dr. Jekyll and Mr. Hyde\" actuando no papel protagonista dual, que se estreou nos cinemas \u00f3 ano seguinte. A publicaci\u00f3n \"Wid's Daily\" considerou a s\u00faa actuaci\u00f3n como \"de sombras refinadas e emoci\u00f3ns violentas\", mentres que o \"The Washington Post\" considerouna \"unha obra mestra\" e \"un traballo extraordinario\". O \u00e9xito do filme foi tal que a Armada dos Estados Unidos chegou a usar instant\u00e1neas de Barrymore nos seus p\u00f3sters de recrutamento.\nBarrymore representou o seu primeiro papel de Shakespeare no papel do protagonista da obra \"Richard III\". Consciente das cr\u00edticas recibidas previamente polo seu rango vocal, tomou clases con Margaret Carrington, adestradora de voz e dicci\u00f3n, para asegurarse de que soaba correctamente no seu papel, traballando con ela diariamente durante seis semanas, ata seis horas \u00f3 d\u00eda. Trala s\u00faa estrea en marzo de 1920 a cr\u00edtica foi efusiva na s\u00faa louvanza. O \"Washington Herald\" afirmou que a audiencia \"quedou presa do aut\u00e9ntico poder da actuaci\u00f3n de Barrymore, [...] notable pola s\u00faa inesperada riqueza vocal\", mentres que pola s\u00faa banda Woollcott, do \"The New York Times\", afirmou que a s\u00faa actuaci\u00f3n \"marcou un avance mensurable no proceso gradual de manter a fluencia t\u00e9cnica [de Barrrymore] ao mesmo nivel [...] c\u00f3 seu xenio real para o teatro\". Malia o \u00e9xito da cr\u00edtica e do p\u00fablico que obtivo, a representaci\u00f3n da obra finalizou tras 31 actuaci\u00f3ns cando Barrymore sufriu un colapso nervioso. Dende a s\u00faa aparici\u00f3n en \"Redemption\" levaba traballando sen descanso, actuando en escena polas noites mentres planeaba ou ensaiaba a seguinte produci\u00f3n durante o d\u00eda, e no tempo da representaci\u00f3n desta obra estaba inmerso na rodaxe de \"Dr. Jekyll and Mr. Hyde\". Pasou seis semanas en recuperaci\u00f3n no sanatorio que dirix\u00eda un amigo do seu pai, o loitador William Muldoon. No ver\u00e1n de 1920 Oelrichs quedou embarazada e arranxou un r\u00e1pido divorcio co seu marido, casando con Barrymore no mes de agosto, e en marzo de 1921 naceu Diana Barrymore. Pouco despois do nacemento da s\u00faa filla, Barrymore comezou os ensaios para \"Clair de Lune\", obra adaptada pola s\u00faa muller da novela de 1869 \"The Man Who Laughs\", de Victor Hugo. Barrymore convenceu a s\u00faa irm\u00e1 Ethel para que representase o papel da ra\u00ed\u00f1a, aparecendo \u00e1mbolos dous xuntos nun escenario de novo tras m\u00e1is dunha d\u00e9cada. A obra obtivo cr\u00edticas moi negativas, pero a participaci\u00f3n dos dous irm\u00e1ns axudou a que tivese m\u00e1is de 60 representaci\u00f3ns.\nTam\u00e9n no 1921 Barrymore representou un franc\u00e9s adi\u00f1eirado en Nova York no filme \"The Lotus Eater\", xunto a Colleen Moore. En setembro foise de vacaci\u00f3ns coa s\u00faa muller a Europa. A s\u00faa relaci\u00f3n pasaba por malos momentos e ela quedou m\u00e1is tempo \u00f3 namorarse dun poeta durante a s\u00faa estancia en Venecia. En outubro Oelrichs volveu a Nova York mentres que Barrymore viaxou ata Londres para filmar as escenas de exteriores do seu \u00faltimo filme, \"Sherlock Holmes\", no que actuaba como protagonista. Tras isto, en xaneiro de 1922 volveu a Nova York para traballar na rodaxe das escenas de interiores. A pel\u00edcula estreouse a finais dese mesmo ano, obtendo unha recepci\u00f3n mixta da cr\u00edtica.\nO seu seguinte papel no teatro foi o do protagonista de \"Hamlet\", baixo a direcci\u00f3n de Arthur Hopkins. Pasaron seis meses preparando a obra, cortando m\u00e1is de 1\u00a0250 li\u00f1as de di\u00e1logo no proceso, e segundo Norden, Barrymore optou por representar a Hamlet como un \"home de homes\". Posteriormente el mesmo describiu a s\u00faa representaci\u00f3n de Hamlet como \"un home normal, saudable e san que sinxelamente se meteu nunha lea demasiado grande para el\". Para esta representaci\u00f3n traballou de novo xunto a Carrington como adestradora vocal. Os ensaios comezaron en outubro, e a estrea foi o 16 de novembro. A produci\u00f3n foi un \u00e9xito de recadaci\u00f3n, e a cr\u00edtica prodigouse nos eloxios \u00e1 mesma. Woollcott, do \"New York Herald\", opinou que fora \"unha velada que ser\u00e1 memorable na historia do teatro americano\", mentres que John Corbin do \"The New York Times\" escribiu que \"con toda seguridade temos un novo e duradeiro Hamlet\". O cr\u00edtico do \"Brooklyn Life\" afirmou que Barrymore \"ga\u00f1ara sen d\u00fabida o dereito a ser chamado o maior tr\u00e1xico americano vivente\". En 1963 Orson Welles afirmou que Barrymore fora o mellor Hamlet que el vira, describindo o seu personaxe como \"un xenio que casualmente era un pr\u00edncipe, e ademais era tenro, viril, enxe\u00f1oso, e perigoso\". Barrymore e Hopkins decidiron finalizar a representaci\u00f3n da obra en febreiro de 1923 \u00f3 chegar as 101 funci\u00f3ns, superando o rexistro de cen representaci\u00f3ns de Edwin Booth. A obra estivo tres semanas no Manhattan Opera House en novembro e decembro dese mesmo ano, seguida dunha breve xira que finalizou en xaneiro de 1924.\nFilmes cos grandes estudios de cine.\nAs novas do \u00e9xito de Barrymore en \"Hamlet\" suscitaron o interese de Warner Bros., con quen asinou para o papel protagonista do filme de 1924 \"Beau Brummel\". Infeliz no seu matrimonio, Barrymore\u00a0\u2013 que ti\u00f1a 40 anos naquel ent\u00f3n\u00a0\u2013 tivo unha aventura coa coprotagonissta do filme de 17 anos Mary Astor. Malia que o filme non foi un \u00e9xito sen reservas, o elenco de actores, inclu\u00edndo a Barrymore, recibiu cr\u00edticas positivas en xeral. Foi durante este tempo no que Barrymore adquiriu o alcume \"o Gran Perfil\" (\"the Great Profile\"), por mor de que os p\u00f3sters e fotograf\u00edas s\u00faas tend\u00edan a amosar o seu perfil esquerdo, que el mesmo tentaba favorecer. Posteriormente afirmar\u00eda: \"O lado dereito da mi\u00f1a cara semella un ovo frito. O lado esquerdo ten caracter\u00edsticas que se poden atopar en case calquera esp\u00e9cime antropol\u00f3xico\".\nEn febreiro de 1925 Barrymore representou \"Hamlet\" en Londres, no Haymarket Theatre, segundo o \"Manchester Guardian\" \"a primeira noite m\u00e1is memorable en anos\". As cr\u00edticas foron positivas, e segundo Peters \"malia que ning\u00fan dos cr\u00edticos de Londres consideraron a Barrymore superior a Irving e Forbes-Robertson, moitos foron favorables nas s\u00faas comparaci\u00f3ns\". Entre os membros da audiencia atop\u00e1base o actor de 20 anos de idade John Gielgud, quen se declarou admirador da s\u00faa actuaci\u00f3n: \"Barrymore \u00e9 rom\u00e1ntico en aparencia e dotado dunha graza natural, [...] o que fai da da s\u00faa intelectualmente brillante actuaci\u00f3n un cl\u00e1sico sen chegar a ser excesivamente severo\".\nTras finalizar as representaci\u00f3ns de \"Hamlet\" viaxou ata Par\u00eds, onde permanecera Oelrichs durante as representaci\u00f3ns en Londres, mais a reuni\u00f3n non foi feliz e a parella manti\u00f1a discusi\u00f3ns con frecuencia. \u00c1 volta de Barrymore \u00f3s Estados Unidos ela ficou en Par\u00eds, e a parella chegou a un acordo de separaci\u00f3n que lle deixaba a ela unha paga anual de 18\u00a0000$ e declaraba que ning\u00fan dos dous poder\u00eda demandar \u00f3 outro o divorcio en base a un adulterio. Cando a\u00ednda estaba en Londres a Warner Bros contactou a Barrymore para un acordo de tres filmes m\u00e1is cun salario de 76\u00a0250$ por pel\u00edcula. Posteriormente Barrymore afirmou que a s\u00faa motivaci\u00f3n para pasar do teatro o cinema fora a \"falta de repetici\u00f3n... a representaci\u00f3n continua dun papel, tan ruinosa para un actor, queda eliminada por completo\".\nO primeiro filme baixo este contrato foi \"The Sea Beast\" (1926), unha adaptaci\u00f3n libre da novela \"Moby-Dick\" de 1851, na que representou o capit\u00e1n Ahab Ceeley, e que se converteu nun dos filmes m\u00e1is lucrativos do ano para a Warner Bros. A\u00ednda que Barrymore quer\u00eda que Astor actuase no papel protagonista feminino ela non estaba dispo\u00f1ible naquel momento, polo que ese papel foi finalmente para Dolores Costello, con quen comezar\u00eda unha relaci\u00f3n amorosa. Barrymore declarou posteriormente: \"Namoreime dela instantaneamente. Desta vez sab\u00eda que ti\u00f1a raz\u00f3n\". O filme tivo un bo recibimento por parte da cr\u00edtica. Mordaunt Hall, do \"The New York Times\", eloxiou a \"enerx\u00eda, seriedade e virilidade\" de Barrymore no seu papel no filme.\nTras finalizar a rodaxe de \"The Sea Beast\" comezou o traballo en \"Don Juan\", a primeira longametraxe en inclu\u00edr efectos de son Vitaphone sincronizados e unha banda sonora musical. Barrymore quer\u00eda actuar de novo xunto a Costello neste filme, mais o produtor Jack L. Warner contratou a Astor para o mesmo. Tras finalizar o seu contrato con Warner Bros. co filme \"When a Man Loves\" no que actuou xunto a Costello, Barrymore asinou un acordo para tres pel\u00edculas con United Artists: \"The Beloved Rogue\" (1927), \"Tempest\" (1928) e \"Eternal Love\" (1929).. Segundo Morrison, durante os seguintes tres anos \"gozou dunha prosperidade sen precedentes e desbaldiu cartos\". O cr\u00edtico e ensa\u00edsta Stark Young escribiu no \"The New Republic\" sobre estes filmes, cualific\u00e1ndoos de \"podres, vulgares, baleiros, de mal gusto, deshonestos, ruidosos cun exhibicionismo est\u00fapido e pouco saudable\", engadindo que \"o seu atractivo \u00e9 barato, c\u00ednico e enganoso\".\nPara 1927 Barrymore ti\u00f1a planeado unha reedici\u00f3n de \"Hamlet\" no Hollywood Bowl, mais en agosto dese ano cancelou a produci\u00f3n sen dar explicaci\u00f3ns, e comezou a rodaxe do terceiro filme asinado con United Artists, \"Eternal Love\", polo que recibiu uns 150\u00a0000$. En febreiro do ano seguinte obtivo o divorcio de Oelrichs, separaci\u00f3n \u00e1 que ela accedeu \u00f3 atoparse nunha relaci\u00f3n co avogado Harrison Tweed, con quen casar\u00eda posteriormente. Barrymore e Costello casaron en novembro dese mesmo ano. A s\u00faa filla Dolores naceu en abril de 1930, e o seu fillo John Drew naceu en xu\u00f1o de 1932. Barrymore mercou unha gran propiedade en Hollywood Hills e converteuna en 16 edificios separados cunhas 55 habitaci\u00f3ns en total ademais de varios xard\u00edns, campos de tiro \u00f3 prato, piscinas e fontes.\nA finais dos anos 1920, tralo \u00e9xito de 1927 \"The Jazz Singer\", os filmes sonoros torn\u00e1ronse m\u00e1is frecuentes. Os estudios precisaban de actores con voces adestradas, e Barrymore recibiu unha oferta de Warner Bros. para a realizaci\u00f3n de cinco filmes por uns 150\u00a0000$ por pel\u00edcula, ademais dunha parte dos beneficios. Antes de comezar este contrato tivo o seu primeiro papel falado no cine, nunha secci\u00f3n \u00fanica en \"The Show of Shows\" (1929), no papel de Ricardo, duque de Gloucester en \"Henry VI, Part 3\". Os dous primeiros filmes deste contrato foron \"General Crack\" e \"The Man from Blankley's\", que obtiveron un \u00e9xito modesto. Frustrado por non ter feito \"The Sea Beast\" como un filme sonoro, volveu \u00e1 fonte de \"Moby Dick\" no filme hom\u00f3nimo de 1930. Peters describiu esta pel\u00edcula negativamente como \"un balanc\u00edn entre o c\u00f3smico e o c\u00f3mico, unha travest\u00eda de Melville as\u00ed como un filme parvo en si mesmo\".\n\u00d3 ano seguinte representou o papel protagonista dun adestrador de voz manipulador en \"Svengali\", xunto a Marian Marsh. Martin Dickstein, cr\u00edtico de cine do \"Brooklyn Daily Eagle\", escribiu que Barrymore \"rexistra un triunfo persoal no papel\", cualificando a s\u00faa actuaci\u00f3n de \"brillante\" e \"unha das mellores da s\u00faa carreira cinematogr\u00e1fica\". En 1931 actuou de novo xunto a Marsh en \"The Mad Genius\", que resultou ser un fracaso comercial. Warner Bros. decidiu non renovar o seu contrato por mor da pobre recadaci\u00f3n obtida cos cinco filmes previos, e no seu lugar Barrymore asinou un contrato non exclusivo con Metro-Goldwyn-Mayer cuns emolumentos de 25\u00a0000$ por pel\u00edcula.\nAnos de transici\u00f3n.\nO seu primeiro filme con MGM foi \"Ars\u00e8ne Lupin\" de 1932, co seu irm\u00e1n Lionel como coprotagonista. No \"The New York Times\", Hall cualificou a actuaci\u00f3n de Barrymore de \"admirable\". Ese mesmo ano protagonizou xunto a Greta Garbo o filme \"Grand Hotel\", no que Lionel tam\u00e9n participou. A opini\u00f3n da cr\u00edtica sobre a s\u00faa actuaci\u00f3n estivo dividida. Eve Golden afirmou que Barrymore semellaba \"m\u00e1is como un pai afectivo [de Garbo] que o seu amante\", mentres que George Blaisdell de \"International Photographer\" eloxiou o di\u00e1logo e a s\u00faa actuaci\u00f3n. \"Grand Hotel\" ga\u00f1ou o premio \u00d3scar \u00f3 mellor filme e foi unha das pel\u00edculas de maior recadaci\u00f3n dese ano, inclu\u00edda no National Film Registry no ano 2007.\nBarrymore apareceu en tres filmes no ano 1932. Representou un avogado con problemas de alcoholismo para RKO Pictures no filme \"State's Attorney\", para posteriormente volver con MGM representando un lun\u00e1tico fuxido en \"A Bill of Divorcement\", xunto a Katharine Hepburn na estrea cinematogr\u00e1fica dela. O estudoso do cinema Daniel Bernardi destacar\u00eda posteriormente o humanismo entre o personaxe de Barrymore e a s\u00faa familia nesta actuaci\u00f3n, destacando de forma particular os fortes lazos entre pai e filla. O derradeiro filme no que participou ese ano foi \"Rasputin and the Empress\", xunto \u00f3s seus irm\u00e1ns Ethel e Lionel. Como indica Peters, para este filme Barrymore atop\u00e1base deteriorado fisicamente dende a rodaxe de \"Svengali\", ga\u00f1ando peso por mor da bebida. A pel\u00edcula foi un fracaso comercial e de cr\u00edtica, supo\u00f1endo unhas perdas significativas para MGM, e o xornal \"The New Yorker\" chegou a afirmar que esta era a peor obra dos tres irm\u00e1ns Barrymore.\nNo 1933 apareceu en cinco filmes, e segundo Peters o seu declive comezou a ser evidente. En \"Topaze\" representou un profesor de escola convertido en home de negocios xunto a Myrna Loy, e en \"Cea \u00e1s oito\" actuou xunto \u00f3 seu irm\u00e1n Lionel. Trala serie de filmes con MGM a compa\u00f1\u00eda finalizou o seu contrato con Barrymore por mor dos seus problemas financeiros provocados pola Gran Depresi\u00f3n. Barrymore asinou un contrato con Universal Studios para representar un avogado xudeu con problemas en \"Counsellor at Law\". Durante a rodaxe deste filme tivo dificultades para recordar as s\u00faas li\u00f1as de di\u00e1logo, incluso nas escenas m\u00e1is curtas, chegando a provocar que se detivese a rodaxe nunha ocasi\u00f3n tras m\u00e1is de 25 tomas nas que non conseguiu recordar o seu di\u00e1logo, un problema que continuou a ter de forma regular en rodaxes posteriores. Malia estes problemas, segundo Norden esta foi \"unha das s\u00faas mellores actuaci\u00f3ns cinematogr\u00e1ficas\". Os outros dous filmes nos que actuou neste ano foron \"Reunion in Vienna\" e \"Night Flight\".\nEn decembro de 1933 chegou a un acordo con RKO para a rodaxe de \"Hamlet\". Levou a cabo varias probas de c\u00e1mara e contratou a Carrington como adestradora vocal de novo, pero tras sufrir de novo problemas de memoria o proxecto desbotouse eventualmente. Progagonizou d\u00faas pel\u00edculas publicadas en 1934, o drama \"Long Lost Father\" e a comedia \"Twentieth Century\". Neste \u00faltimo representou un empresario de Broadway, Oscar Jaffe, papel no que segundo Morrison \"demostrou un xenio pouco com\u00fan como comediante\", nunha actuaci\u00f3n da que afirmou que \"moitos consideran a s\u00faa mellor contribuci\u00f3n \u00f3 cinema\". No ano 2011 o filme foi introducido no National Film Registry, coa descrici\u00f3n de \"derradeiro gran papel no cinema\" de Barrymore.\nEn maio de 1934 estaba rodando \"Hat, Coat and Glove\" para RKO cando nunha escena volveu olvidarse das s\u00faas li\u00f1as e incluso do nome do seu personaxe. A rodaxe posp\u00faxose para o d\u00eda seguinte, mais o resultado foi o mesmo. Tras un descanso de varios d\u00edas volveu \u00f3 estudio, pero seguia sen poder recordar nada do gui\u00f3n, polo que finalmente foi substitu\u00eddo por Ricardo Cortez. Pouco tempo despois sufriu un colapso mental e f\u00edsico e tivo que ser hospitalizado. Costello confirmou que o seu problema coa bebida fora a peor nos dous anos previos, describ\u00edndoo como un \"alc\u00f3lico sen esperanza\". A s\u00faa relaci\u00f3n ti\u00f1a moitos problemas, e crendo que ela \u00eda declaralo incapacitado mental, marchou do seu fogar en Los Angeles, viaxando primeiro a Londres e posteriormente \u00e1 India. Volveu \u00f3s Estados Unidos a comezos de 1935 e estableceuse en Nova York, deixando a s\u00faa muller en Los Angeles. Pouco tempo despois do seu retorno tivo que volver ser hospitalizado, permanecendo durante un mes por mor dunha bronquite ademais dunha gripe. Al\u00ed recibiu a visita dunha fan de 19 anos, Elaine Jacobs, con quen trabou amizade. \u00d3 sa\u00edr do hospital a nai dela invitouno a que pasase un tempo recuper\u00e1ndose na s\u00faa casa. Al\u00ed comezou unha relaci\u00f3n con Elaine, que mudou o seu apelido a Barrie \"para achegarse tanto a Barrymore como ousaba\". En maio dese mesmo ano a parella realizou a s\u00faa primeira colaboraci\u00f3n profesional, aparecendo no programa de radio \"The Fleischmann's Yeast Hour\" de Rudy Vall\u00e9e.\nEsta relaci\u00f3n foi un foco de atenci\u00f3n para a prensa amarela, que lles deu os alcumes de Caliban e Ariel. Costello pediu o divorcio, pero tras varias discusi\u00f3ns con Barrie, Barrymore considerou rematada a s\u00faa relaci\u00f3n con ela, e volveu a Los Angeles. Un editor dun xornal alugou un voo ch\u00e1rter para levar a Barrie ata Chicago e interceptar o tren no que viaxaba Barrymore. Ela publicou unha petici\u00f3n para que volvese, e a s\u00faa persecuci\u00f3n chegou \u00e1s novas nacionais. Segundo Morrison, os titulares que recibiu nesta \u00e9poca estableceron unha nova reputaci\u00f3n para Barrymore como \"o s\u00e1tiro envellecido, o alc\u00f3lico acabado, o pedazo de carne moitas veces casado\". Isto supuxo un duro golpe para a s\u00faa autoestima, a\u00ednda que segundo Morrison, \"enfrontouse \u00f3s seus problemas con serenidade e sentido do humor\". Para escapar do centro de t\u00f3dalas miradas tomouse unhas vacaci\u00f3ns no seu iate, que lle custaba m\u00e1is de 35\u00a0000$ anuais de mantemento e que vendeu en 1938 por mor de dificultades econ\u00f3micas.\nDeclive e morte.\nA s\u00faa dependencia do alcohol provocou que a maior\u00eda de estudios non quixesen darlle traballo, pero finalmente MGM seleccionouno para o papel de Mercutio no filme de 1936 \"Romeo and Juliet\". Para minimizar as posibles alteraci\u00f3ns no programa, enviaron a Barrymore \u00f3 Kelley's Rest Home, un centro de desintoxicaci\u00f3n, mais continuou bebendo en segredo e provocando problemas durante a rodaxe. Basil Rathbone, que actuou no papel de Tybalt, declarou posteriormente que \"[Barrymore] beb\u00eda e non era fiable no estudio\u00a0... Era triste velo nese estado\". A cr\u00edtica estivo dividida na s\u00faa actuaci\u00f3n no filme, a\u00ednda que Welford Beaton, do \"Hollywood Spectator\", chegou a afirmar que Barrymore era \"unha xoia da actuaci\u00f3n\",\nOs rumores sobre os seus problemas dentro e f\u00f3ra do estudio espall\u00e1ronse no mundo do cinema, e non volveu traballar noutro filme durante m\u00e1is dun ano, ata que obtivo un papel secuntario no musical \"Maytime\". O seu divorcio de Costello finalizou en outubro de 1936, e casou de novo con Barrie en novembro dese mesmo ano. A parella tivo unha discusi\u00f3n acalorada pouco tempo despois da voda, polo que Barrymore volveu pasar un tempo no Kelley's Rest Home, que lle custaba unha media duns 800$ diarios e estaba deix\u00e1ndoo sen fondos. Tras sa\u00edr do centro, sufriu un colapso durante a rodaxe de \"Maytime\". O 15 de xaneiro de 1937 Barrie entregoulle os papeis do divorcio, e un mes despois declarouse en bancarrota, cunhas d\u00e9bedas que sumaban uns 160\u00a0000$. O divorcio foi aprobado en abril, pero finalmente a parella reconciliouse antes de que chegase a finalizarse.\nBarrymore decidiu ent\u00f3n traballar en m\u00e1is papeis de Shakespeare. En xu\u00f1o de 1937 asinou un contrato con NBC Blue Network para producir unha serie de seis episodios baixo o t\u00edtulo \"Streamlined Shakespeare\", na que tam\u00e9n participar\u00eda Barrie. O primeiro programa, titulado \"Hamlet\", tivo unha boa recepci\u00f3n xeral da cr\u00edtica, en particular do xornal \"The New York Times\". Peters non estivo de acordo con esta opini\u00f3n, considerando que \"xa que estaba desesperado presionou demasiado e acabou por caricaturizar, e non capturar, a s\u00faa gran representaci\u00f3n de Shakespeare\". As obras e papeis que representou durante a serie foron \"Hamlet\" (como o propio Hamlet), (como Ricardo, Duque de Gloucester), \"Macbeth\" (como Macbeth), \"The Tempest\" (como Prospero e Caliban), \"Twelfth Night\" (como Sir Toby Belch e Malvolio) e \"The Taming of the Shrew\" (como Petruchio).\nMant\u00edvose sobrio e sen problemas durante toda a produci\u00f3n da serie para a NBC, polo que os estudios volveron facerlle ofertas de traballo. Isto levoulle a aparecer nun total de nove filmes nos anos 1937 e 1938: \"Bulldog Drummond Comes Back\", \"Night Club Scandal\", \"Bulldog Drummond's Revenge\" e \"True Confession\" en 1937; \"Bulldog Drummond's Peril\", \"Romance in the Dark\", \"Marie Antoinette\", \"Spawn of the North\" e \"Hold That Co-ed\" en 1938. Na s\u00faa maior\u00eda as ofertas que recibiu eran para papeis secundarios, mais as\u00ed a todo procurou traballar de forma concienzuda neles. Segu\u00eda tendo problemas de memoria, polo que ti\u00f1a que empregar tarxetas para axudarse a recordar os di\u00e1logos. Os seus compa\u00f1eiros actores e directores nestes filmes amos\u00e1ronse solidarios coa s\u00faa condici\u00f3n. Durante a rodaxe do seu \u00faltimo filme serio, no papel de Gregory Vance no filme de 1939 \"The Great Man Votes\", o director do mesmo, Garson Kanin, procurou que o elenco de actores e os traballadores da rodaxe se dirixisen a el como \"Mr. Barrymore\" como sinal de respecto.\nA parella actuou en papeis secundarios na comedia de 1939 \"Midnight\", o \u00fanico papel no cinema dela. \"The New York Times\" cualificou o filme coma \"unha das comedias m\u00e1is animadas, alegres, agudas e p\u00edcaras dunha longa tempada\", dicindo de Barrymore que \"deixa caer as s\u00faas frases co seu habitual efecto humor\u00edstico\". O filme ser\u00eda posteriormente introducido no National Film Registry no ano 2013. Barrymore e a s\u00faa muller apareceron de novo xuntos na representaci\u00f3n teatral de \"My Dear Children\", estreada en marzo de 1939 no McCarter Theatre da Universidade Princeton. Por mor dos seus problemas de memoria, Barrymore tivo que improvisar de forma constante durante o espect\u00e1culo, que nalg\u00fans puntos resultaban unha mellora, mais tam\u00e9n saudaba en ocasi\u00f3ns a co\u00f1ecidos que divisaba entre a audiencia e adoitaba blasfemar con frecuencia. Malia isto o espect\u00e1culo tivo \u00e9xito, e a revista \"Life\" escribiu: \"A xente acode en masa para ver a [Barrymore], non pola s\u00faa actuaci\u00f3n refinada, sen\u00f3n porque converte o teatro nunha axitada e histri\u00f3nica casa de tolos. Algunhas veces chega tarde. Algunhas veces est\u00e1 comprometido. Olvida as s\u00faas li\u00f1as con frecuencia. Pero sempre d\u00e1 un grande espect\u00e1culo\". Cando o espect\u00e1culo chegou a Broadway, \"Life\" escribiu que \"a volta de Barrymore a Times Square foi un enorme triunfo profesional\", e Brooks Atkinson, no \"The New York Times\", considerou que Barrymore era \"a\u00ednda o actor con m\u00e1is talento do pa\u00eds\". Barrymore e a s\u00faa muller continuaron tendo discusi\u00f3ns durante a xira da obra, e ela deixouna a metade da tempada de representaci\u00f3ns. Tentaron reconciliarse cando a produci\u00f3n chegou a Nova York, pero finalmente divorciar\u00edanse a finais de 1940.\nEn 1940 apareceu en \"The Great Profile\", unha parodia da s\u00faa vida nos meses previos a \"My Dear Children\". Barrymore actuou no papel de Evans Garrick, modelado segundo a s\u00faa propia experiencia, con Mary Beth Hughes no papel da s\u00faa muller. A cr\u00edtica foi dura co filme e coa s\u00faa asociaci\u00f3n con Barrymore, o \"The New York Times\" afirmou que o filme era \"m\u00e1is que un pouco pat\u00e9tico\". En 1941 representouse a si mesmo no seu \u00faltimo filme, \"Playmates\", que tam\u00e9n obtivo unha dura recepci\u00f3n por parte da cr\u00edtica.\nEn outubro de 1940 volveu a NBC Radio network para traballar no programa de Rudy Vall\u00e9e, naquel momento titulado \"Sealtest Show\". Gravou 74 episodios, continuando a tem\u00e1tica da autoparodia, con chistes sobre os seus problemas coa bebida, a s\u00faa carreira en declive e os seus problemas de parella. O 19 de maio de 1942 sufriu un colapso mentres estaba a gravar un di\u00e1logo de \"Romeo and Juliet\" para o programa. Foi trasladado ata o Hollywood Presbyterian Hospital, onde faleceu o 29 de maio a causa dunha cirrose e un fallo renal, con complicaci\u00f3ns por unha pneumon\u00eda. Foi soterrado no Calvary Cemetery dos \u00c1nxeles o 2 de xu\u00f1o, e posteriormente en 1980 o seu fillo trasladou os seus restos para que fosen soterrados de novo no Mount Vernon Cemetery en Filadelfia.\nLegado.\nO seu obituario no \"The New York Times\" afirmou que durante o per\u00edodo no que Barrymore actuou en \"Justice\", \"Richard III\" e \"Hamlet\", o actor \"foi aceptado pola maior\u00eda de cr\u00edticos como o actor de fala inglesa m\u00e1is importante do seu tempo\". \"The Washington Post\" concordou con isto, indicando que durante os seus primeiros anos no cinema e cos seus triunfos no teatro, \"era o gran perfil, o m\u00e1is prezado da 'familia real' do teatro\". Moitos dos seus obituarios destacaron que Barrymore non chegara a acadar o seu potencial. \"The Manchester Guardian\" considerou que \"con algunha autodisciplina poder\u00eda ter engadido o seu nome \u00e1 lista dos verdadeiros grandes actores\". \"The New York Times\" resaltou a s\u00faa capacidade de \"parodiarse a si mesmo e actuar como o pallaso\". \"The Washington Post\" observou que \"co paso dos anos\u00a0\u2013 e segundo a s\u00faa vida privada foi torn\u00e1ndose m\u00e1is p\u00fablica\u00a0\u2013 converteuse, malia a s\u00faa xenialidade no teatro, nun personaxe da prensa amarela\". Segundo Morrison, as s\u00faas representaci\u00f3ns teatrais de \"Richard III\" e \"Hamlet\" foron un modelo para actuaci\u00f3ns modernas deses papeis. Destacou a s\u00faa forma \"coloquial\" de reproducir os versos das obras, e considerou que a s\u00faa interpretaci\u00f3n xunto co seu di\u00e1logo psicol\u00f3xico foron innovadores, e que as s\u00faas \"representaci\u00f3ns din\u00e1micas\u00a0... cambiaron a direcci\u00f3n das novas montaxes subsecuentes\". Pola s\u00faa banda, Peters destacou que o seu estilo de actuaci\u00f3n natural lle deu a volta \u00e1s convenci\u00f3ns teatrais da \u00e9poca.\nBarrymore recibiu poucas honras da industria do entretemento e dos seus membros. Malia que tanto seu irm\u00e1n coma s\u00faa irm\u00e1 recibiron un premio da Academia, o \u00fanico premio que chegou a recibir el polo seu traballo no cinema foi o que lle outorgou Rodolfo Valentino en 1925 por \"Beau Brummel\". Valentino creou un premio co seu propio nome considerando que varios dos seus compa\u00f1eiros actores deber\u00edan recibir premios polo seu traballo. Na s\u00faa cerimonia do Grauman's Chinese Theatre en 1940 Barrymore, ademais de deixar as pegadas do seu p\u00e9 e man, deixou unha impresi\u00f3n do seu perfil facial no cemento coa axuda de Sid Grauman. En febreiro de 1960 foi inclu\u00eddo no Paseo da Fama de Hollywood pola s\u00faa contribuci\u00f3n \u00e1 industria do cinema, cunha estrela no n\u00famero 6667 de Hollywood Boulevard. Foi inclu\u00eddo tam\u00e9n, xunto cos seus dous irm\u00e1ns, no American Theater Hall of Fame. A familia de actores dos Barrymore continuou por medio de dous dos seus fillos: o fillo que tivo con Costello, John Drew Barrymore, e a filla que tivo con Oelrichs, Diana. \u00c1mbolos dous convert\u00e9ronse en actores, \u00f3 igual que a filla de John Drew, Drew Barrymore. Lionel Barrymore faleceu o 15 de novembro de 1954, e a s\u00faa irm\u00e1 Ethel faleceu o 18 de xu\u00f1o de 1959.\nA maiores da s\u00faa autobiograf\u00eda de 1926, \"Confessions of an Actor\", houbo varios autores que escribiron sobre a s\u00faa vida. Alma Power-Waters publicou un estudo da mesma en 1941, autorizado por el mesmo, titulado \"John Barrymore: The Legend and the Man\". Fowler escribiu o libro \"Good Night, Sweet Prince: The Life and Times of John Barrymore\" en 1943, Alpert publicou \"The Barrymores\" en 1964 e John Kobler escribiu \"Damned in Paradise: The Life of John Barrymore\" en 1977, a\u00ednda que segundo Norden moitas destas primeiras obras sobre a s\u00faa vida non son moi fiables. Segundo el as obras que conte\u00f1en unha investigaci\u00f3n m\u00e1is concienzuda son a historia de 1990 de Peters \"The House of Barrymore\", e o seu propio estudo en 1995 da obra do actor, titulado \"John Barrymore: A Bio-Bibliography\". Posteriormente en 1997 Morrison publicou \"John Barrymore, Shakespearean Actor\", centrado na obra teatral de Barrymore e cunha boa recepci\u00f3n da cr\u00edtica.\nEn 1982, co gallo do centenario do seu nacemento, lev\u00e1ronse a cabo varios eventos de celebraci\u00f3n. A Academia das Artes e das Ciencias Cinematogr\u00e1ficas e o Museo de Arte Moderna de Nova York presentaron de forma conxunta un programa conmemorativo da s\u00faa obra que inclu\u00edu numerosos fragmentos dos seus filmes ademais de entrevistas a co\u00f1ecidos del, inclu\u00edndo a Barrie e a Myrna Loy. Ese mesmo ano, en celebraci\u00f3n do centenario do Actors Fund of America, o Servizo Postal dos Estados Unidos de Am\u00e9rica publicou un selo postal coa imaxe de Barrymore e dos seus irm\u00e1ns. En febreiro de 2010 mudouse o nome dun cruzamento en Fort Lee, Nova Jersey a \"John Barrymore Way\" no que ser\u00eda o 128\u00ba aniversario do actor, no lugar onde se situara o antigo Buckheister's Hotel, no que Barrymore tivera a s\u00faa estrea teatral en 1900 coa obra \"A Man of the World\".\nRepresentaci\u00f3ns e caracterizaci\u00f3ns.\nBarrymore serviu de inspiraci\u00f3n para varios personaxes tanto no teatro coma no cine. El mesmo representouse en varias obras, inclu\u00edndo \"The Great Profile\", \"My Dear Children\" e \"Playmates\", e na produci\u00f3n de 1921 \"Ziegfeld Follies\" representouno o seu amigo W. C. Fields. En 1927 a familia Barrymore foi parodiada en \"The Royal Family\", na que o personaxe baseado nel foi representado por Fredric March, actuaci\u00f3n que o propio Barrymore admiraba. Esta obra representouse en Londres en 1934 co t\u00edtulo \"Theatre Royal\", con Laurence Olivier no papel de Barrymore, e tivo unha adaptaci\u00f3n \u00f3 cinema en 1930 con March reeditando a s\u00faa actuaci\u00f3n nese papel. Barrymore fora amigo e compa\u00f1eiro de Fields, e no filme de 1976 titulado \"W.C. Fields and Me\", foi representado por Jack Cassidy. Errol Flynn, tam\u00e9n amigo de Barrymore, representouno no filme de 1958 \"Too Much, Too Soon\", unha adaptaci\u00f3n da autobiograf\u00eda de Diana Barrymore, con Dorothy Malone no papel protagonista feminino.\nEn 1991 a comedia de Paul Rudnick titulada \"I Hate Hamlet\", representada no Walter Kerr Theatre, estivo ambientada no seu antigo apartamento, con Nicol Williamson no papel do propio Barrymore. Tres anos despois comezou a produci\u00f3n \"Jack: A Night on the Town with John Barrymore\" en Londres, cunhas 60 representaci\u00f3ns no Criterion Theatre, e con Williamson de novo no papel protagonista. \"Barrymore\", unha obra de dous actores de William Luce con Christopher Plummer no papel de Barrymore, estreouse en 1996. A obra tivo unha versi\u00f3n cinematogr\u00e1fica publicada en 2012, con Plummer de novo no papel protagonista."}
{"id": "277947", "revid": "5863", "url": "https://gl.wikipedia.org/wiki?curid=277947", "title": "George Sanders", "text": "George Henry Sanders, nado en San Petersburgo o 3 de xullo de 1906 e finado en Castelldefels (Barcelona o 25 de abril de 1972 foi un actor e m\u00fasico brit\u00e1nico.\nTraxectoria.\nNado no Imperio Ruso de pais ingleses, regresaron ao seu pa\u00eds tralo triunfo da Revoluci\u00f3n Rusa. Tras graduarse traballou nunha axencia de publicidade, onda a secretaria e ent\u00f3n aspirante a actriz Greer Garson lle suxeriu que intentase ser actor. Debutou no cinema brit\u00e1nico en 1929 e sete anos m\u00e1is tarde participou no seu primeiro filme estadounidense.\nO seu forte acento ingl\u00e9s levouno a participar en numerosos filmes nas d\u00e9cadas seguintes. En 1950 ga\u00f1ou o Oscar ao mellor actor secundario en 1950 polo seu papel do cr\u00edtico teatral Addison DeWitt en \"Todo sobre Eva\".\nDesde 1957 participou en series de televisi\u00f3n como \"The Man From U.N.C.L.E.\" ou \"Batman\" e puxo a voz a Shere Khan na produci\u00f3n de Disney \"The Jungle Book\".\nTralo seu matrimonio con Magda Gabor (irm\u00e1 m\u00e1is vella da s\u00faa segunda esposa Zsa Zsa Gabor) comezou a beber e nos seguintes anos a s\u00faa sa\u00fade empeorou caendo na demencia. En 1972 alugou un cuarto nun hotel de Castelldefels onde foi atopado morto dous d\u00edas despois, v\u00edtima dun ataque ao coraz\u00f3n provocado tras tomar cinco botes de Nembutal. O seu pasamento foi considerado un suicidio, xa que deixou unha nota que dic\u00eda:"}
{"id": "277949", "revid": "23204", "url": "https://gl.wikipedia.org/wiki?curid=277949", "title": "Provincia de Hohenzollern", "text": "Hohenzollern, tam\u00e9n co\u00f1ecido como Pa\u00eds de Hohenzollern e Provincia de Hohenzollern (en alem\u00e1n: \"Hohenzollernsche Lande\") foi unha provincia do reino de Prusia, e despois do Estado Libre de Prusia.\nHistoria.\nA provincia foi creada como principado en 1850 pola fusi\u00f3n dos principados de Hohenzollern-Sigmaringen e Hohenzollern-Hechingen despois de que ambas as d\u00faas li\u00f1as principescas gobernantes cat\u00f3licas e independentes da dinast\u00eda Hohenzollern entregaran a s\u00faa soberan\u00eda a Prusia, gobernada pola rama protestante dos Hohenzollern. Usaba o mesmo escudo de armas que a casa gobernante.\nO 7 de decembro de 1849, polo tratado de Berl\u00edn, os pr\u00edncipes Carlos Antonio de Hohenzollern-Sigmaringen e Constantino de Hohenzollern-Hechingen cederon os seus principados ao rei Frederico Guillerme IV de Prusia.\nO 20 de febreiro de 1850 se intercambiaron as ratificaci\u00f3ns.\nO 12 de marzo de 1850, Frederico Guillerme IV promulgou a lei que incorporaba os dous principados ao reino de Prusia e, por Patente real, toma posesi\u00f3n de ambos.\nHohenzollern non foi unha provincia propiamente dita, e constaba dun \u00fanico distrito, o \"Regierungsbezirk\" de Sigmaringen. A capital era Sigmaringen. Mentres Hohenzollern gozaba de todos os dereitos como unha nova provincia de Prusia, inclu\u00edndo a s\u00faa representaci\u00f3n no parlamento prusiano, os asuntos militares eran gobernados pola provincia do Rin. O \"Regierungsbezirk\" Sigmaringen foi subdividido en sete \"Oberamtsbezirke\", a\u00ednda que s\u00f3 catro deles permanec\u00edan en 1925, cando foron fusionados e redivididos como dous novos \"Kreise\".\nA Constituci\u00f3n do Estado Libre de Prusia exclu\u00eda o territorio da s\u00faa lista de provincias pero prev\u00eda a s\u00faa representaci\u00f3n no Consello do Estado (\"Staatsrat\") creado pola representaci\u00f3n das provincias na lexislaci\u00f3n e na administraci\u00f3n do Estado Libre. Por\u00e9n, Hohenzollerne non estaba representado no \"Reichsrat\".\nSegundo o censo de 1939 contaba con 74.000 habitantes.\nTras a segunda guerra mundial, en 1945, a provincia quedou situada na zona de ocupaci\u00f3n francesa.\nEn 1946, a administraci\u00f3n militar francesa inclu\u00eduna no Estado de Wurtemberg-Hohenzollern que reagrupou despois co sur da antiga Rep\u00fablica Popular de Wurtemberg para formar o Land de Wurtemberg-Hohenzollern.\nDesde 1952 Hohenzollern froma parte do Land de Badem-Wurtemberg.\nDespois das reformas rexionais de 1973 as fronteiras de Hohenzollern foron finalmente eliminadas, e a rexi\u00f3n agora pertence aos distritos de Sigmaringen e Zollernalbkreis, que tam\u00e9n incl\u00fae territorio que previamente non pertenc\u00eda \u00e1 provincia de Hohenzollern."}
{"id": "277950", "revid": "1131", "url": "https://gl.wikipedia.org/wiki?curid=277950", "title": "Real Club de Golf da Coru\u00f1a", "text": "O Real Club de Golf da Coru\u00f1a (oficialmente \"Real Club de Golf de La Coru\u00f1a\") \u00e9 un club deportivo e social fundado en 1961 na Zapateira, no l\u00edmite entre os concellos da Coru\u00f1a, Culleredo e Arteixo.\nAs orixes do club est\u00e1n nun grupo de afeccionados ao golf xuntados para mercar os terreos nos montes da Zapateira. O seu primeiro presidente foi Pedro Barri\u00e9 de la Maza. Durante o franquismo o club f\u00edxose famoso polas visitas que fac\u00eda Francisco Franco pasando al\u00ed os ver\u00e1ns xogando ao golf. O t\u00edtulo de Real foille concedido en 2007 pola Casa Real."}
{"id": "277953", "revid": "98629", "url": "https://gl.wikipedia.org/wiki?curid=277953", "title": "Noah's Ark (filme de 1999)", "text": "Noah's Ark \u00e9 un telefilme dirixido por John Irvin que se estreou en 1999. Est\u00e1 protagonizado por Jon Voight, Mary Steenburgen, F. Murray Abraham e Mark Bazeley. O filme conta a historia b\u00edblica da Arca No\u00e9 no libro da X\u00e9nese. Foi estreado por televisi\u00f3n nos Estados Unidos en tres episodios de 60 minutos.\nSinopse.\nAs cidades de Sodoma e Gomorra son o epicentro do pecado e a dexeneraci\u00f3n. Por iso, Deus advierte a No\u00e9 de que colla \u00e1 s\u00faa familia e se afaste delas. Malia as advertencias que o patriarca fai \u00e1 xente das cidades para que o imiten, s\u00f3 Lot, o seu mellor amigo, o segue. Alg\u00fans anos despois, Deus d\u00e1lle instruci\u00f3ns a No\u00e9 para que constr\u00faa un gran barco para transportar unha parella de animais de cada especie, xa que Sodoma e Gomorra est\u00e1n a piques de recibir o castigo divino. Tralo diluvio universal, que durou 40 d\u00edas, a Arca pousouse no cumio do Monte Ararat, onde o x\u00e9nero humano ter\u00eda unha segunda oportunidade para comezar de novo."}
{"id": "277966", "revid": "56817", "url": "https://gl.wikipedia.org/wiki?curid=277966", "title": "Thelma Ritter", "text": "Thelma Ritter, nada en Nova York o 14 de febreiro de 1902 e finada na mesma cidade o 5 de febreiro de 1969 foi unha actriz estadounidense.\nTraxectoria.\nTras actuar en obras teatrais no instituto, estudou na American Academy of Dramatic Arts. Comezou unha carreira teatral, pero parou por un tempo para criar os seus fillos.\nO seu primeiro filme foi \"Miracle on 34th Street\", en 1947, na que non aparec\u00eda acreditada. A partir da d\u00e9cada de 1950 destacou en papeis secundarios, conseguindo seis candidaturas ao Oscar, sen chegar a ga\u00f1ar nunca. O seu \u00faltimo traballo foi no \"The Jerry Lewis Show\" en 1968."}
{"id": "277967", "revid": "23204", "url": "https://gl.wikipedia.org/wiki?curid=277967", "title": "Wendy Hiller", "text": "Wendy Margaret Hiller, nada en Bramhall (Cheshire) o 15 de agosto de 1912 e finada en Beaconsfield (Buckinghamshire) o 14 de maio de 2003 foi unha actriz inglesa.\nTraxectoria.\nHiller comezou a s\u00faa carreira profesional durante a d\u00e9cada de 1930 en Manchester. O grande \u00e9xito da obra \"Love on the Dole\" (escrita polo que ser\u00eda o seu marido, Ronald Gow) levouna a Nova York. Nesa cidade foi vista polo dramaturgo George Bernard Shaw, que a contratou para varias obras.\nA s\u00faa carreira desenvolveuse especialmente no teatro, pero tam\u00e9n participou en filmes, chegando a ga\u00f1ar o Oscar \u00e1 mellor actriz secundaria en 1958 por \"Separate Tables\", e en programas de televisi\u00f3n."}
{"id": "277969", "revid": "98629", "url": "https://gl.wikipedia.org/wiki?curid=277969", "title": "Manuel Gonz\u00e1lez-A\u00f1\u00f3n Carou", "text": "Manuel Gonz\u00e1lez-A\u00f1\u00f3n Carou, nado en Outes o 7 de novembro de 1968, \u00e9 un exfutbolista galego, que xogaba na posici\u00f3n de porteiro.\nTraxectoria.\nComezou a s\u00faa carreira deportiva no Orillamar da Coru\u00f1a. Despois pasou a xogar na terceira divisi\u00f3n co Sporting Sada e o Berganti\u00f1os FC, e en segunda B co CD As Pontes.\nDebutou en primeira divisi\u00f3n tras fichar polo Rayo Vallecano, que adestraba David Vidal, malia que foi suplente do nixeriano Wilfred Agbonavbare. Xogou s\u00f3 seis partidos, destacando a s\u00faa actuaci\u00f3n nun deles contra o FC Barcelona no Camp Nou, malia perder 1-0. A tempada seguinte fichou polo Real Valladolid, no que xogou un s\u00f3 partido ao ser titular C\u00e9sar S\u00e1nchez. Ante a falta de oportunidades en primeira divisi\u00f3n, foi cedido ao Carabanchel.\nPosteriormente probou sorte na Major League Soccer dos Estados Unidos, fichando primeiro polo MetroStars de Nova York e despois polo Long Island Rough Riders, cos que a\u00ednda xogou dous anos m\u00e1is na A-League. Logo de tres anos nos Estados Unidos xogou catro tempadas na Segunda Liga de Portugal logo de fichar polo GD Chaves. Antes de retirarse xogou tres tempadas no Atl\u00e9tico Arteixo, co que acadou o ascenso a 2\u00aaB logo de eliminar o Real Oviedo. Despois de xogar en 2\u00aaB, estiveron unha tempada en Rexional preferente por mor dun descenso adinistrativo.\nComezou a s\u00faa carreira como adestrador cos xuven\u00eds do Sporting Coru\u00f1\u00e9s de Monte Alto, e despois pasou a adestrar os porteiros do Monta\u00f1eros Club de F\u00fatbol na s\u00faa etapa en 2\u00aaB (2009-2012).\nTraballa como xestor automatista en Zara Lox\u00edstica, e xoga no equipo de veteranos do Deportivo da Coru\u00f1a."}
{"id": "277977", "revid": "89787", "url": "https://gl.wikipedia.org/wiki?curid=277977", "title": "Bruc-sur-Aff", "text": "Bruc-sur-Aff (, gal\u00f3: \"Bruc\") \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "277979", "revid": "89787", "url": "https://gl.wikipedia.org/wiki?curid=277979", "title": "Luffa", "text": "Luffa \u00e9 un x\u00e9nero con 7 especies de plantas con flores pertencente \u00e1 familia Cucurbitaceae. As plantas e sobre todo os seus froitos son co\u00f1ecidos coma estropallos ou esponxas vexetais. \u00c9 o \u00fanico x\u00e9nero da subtribo Luffinae.\nEtimolox\u00eda.\nO nome do x\u00e9nero deriva do \u00e1rabe: \"Lufah\", \u0644\u0648\u0641.\nDescrici\u00f3n.\nSon plantas rubideiras tropicais e subtropicais.\nUsos.\nO froito de polo menos d\u00faas especies, \"Luffa acutangula\" e \"Luffa aegyptiaca\", cult\u00edvase para se consumir coma hortaliza, sendo popular en Asia e \u00c1frica.\nA s\u00faa popularidade medrou co uso do seu froito enxugado coma esponxa exfoliante, pois son de alta calidade, obtendo moi bos resultados dermatol\u00f3xicos.\nAs larvas dalgunhas especies de lepid\u00f3pteros (bolboretas e avela\u00ed\u00f1as), como \"Hypercompe albicornis\" alim\u00e9ntanse das especies de \"Luffa\"."}
{"id": "277980", "revid": "89787", "url": "https://gl.wikipedia.org/wiki?curid=277980", "title": "Les Brulais", "text": "Les Brulais () \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "277981", "revid": "18868", "url": "https://gl.wikipedia.org/wiki?curid=277981", "title": "Esponxa vexetal", "text": ""}
{"id": "277982", "revid": "98629", "url": "https://gl.wikipedia.org/wiki?curid=277982", "title": "Bruz", "text": "Bruz \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia.\nLingua bretoa.\nNo 2008, o 3,76% dos nenos asistiron a escolas primarias biling\u00fces. O concello asinou o Ya d'ar brezhoneg o 1 de outubro de 2011."}
{"id": "277983", "revid": "89787", "url": "https://gl.wikipedia.org/wiki?curid=277983", "title": "Campel", "text": "Campel (, gal\u00f3: \"Caunp\u00e8u\") \u00e9 unha vila francesa do departamento de Ille e Vilaine, na rexi\u00f3n da Breta\u00f1a, en Francia."}
{"id": "277984", "revid": "85894", "url": "https://gl.wikipedia.org/wiki?curid=277984", "title": "Enrique Fern\u00e1ndez Maneiro", "text": "Enrique Fern\u00e1ndez Maneiro, nado no Carril (Vilagarc\u00eda de Arousa) en 1905 e finado na Coru\u00f1a o 1 de febreiro de 1988, foi un sindicalista anarquista galego.\nTraxectoria.\nMec\u00e1nico fresador. Participou na constituci\u00f3n do Ateneo Sindicalista Libertario en Vigo en maio de 1931 e despois presidiu o Centro de Estudios Sociales da FLSU. Deuse a co\u00f1ecer como sindicalista nas folgas do metal vigu\u00e9s dos anos 1932-1933. Organizou o Sindicato Metal\u00farxico afecto \u00e1 CNT e incorporou \u00e1 afiliaci\u00f3n uxetista. En 1934 puxo en marcha o \"Sindicato Minero y Profesiones Varias\" nas minas de San Fins (Lousame) con Claro Jos\u00e9 Send\u00f3n e Ram\u00f3n Rodr\u00edguez Varela (Curux\u00e1s). O 6 de xaneiro de 1936 foi elixido secretario xeral do comit\u00e9 da Confederaci\u00f3n Regional Galaica. Co golpe de Estado do 18 de xullo de 1936 refuxiouse nos montes do Confurco. As autoridades da ditadura emitiron unha requisitoria en xaneiro de 1937. En 1940 presentouse \u00e1s autoridades despois de desbotar a posibilidade de incorporarse \u00e1 guerrilla de Curux\u00e1s. En 1942 colaborou coa rede de espionaxe a prol dos Aliados artellada no Consulado brit\u00e1nico de Vigo. Mantivo vencellos coa CNT clandestina en Vigo axudando a trasladar a Jos\u00e9 Lu\u00eds Quintas \u00e1s minas de San Fins en 1946. Nos \u00faltimos anos presidiu a Asociaci\u00f3n de Jubilados do Barrio das Flores na Coru\u00f1a."}
{"id": "278000", "revid": "7802", "url": "https://gl.wikipedia.org/wiki?curid=278000", "title": "Gran Premio de Canad\u00e1 de 1967", "text": ""}
{"id": "278001", "revid": "7802", "url": "https://gl.wikipedia.org/wiki?curid=278001", "title": "Gran Premio de Canad\u00e1 de 1968", "text": ""}
{"id": "278002", "revid": "7802", "url": "https://gl.wikipedia.org/wiki?curid=278002", "title": "Gran Premio de Canad\u00e1 de 1969", "text": ""}
{"id": "278003", "revid": "7802", "url": "https://gl.wikipedia.org/wiki?curid=278003", "title": "Gran Premio de Canad\u00e1 de 1970", "text": ""}
{"id": "278004", "revid": "7802", "url": "https://gl.wikipedia.org/wiki?curid=278004", "title": "Gran Premio de Canad\u00e1 de 1971", "text": ""}
{"id": "278005", "revid": "7802", "url": "https://gl.wikipedia.org/wiki?curid=278005", "title": "Gran Premio de Canad\u00e1 de 1972", "text": ""}
{"id": "278006", "revid": "7802", "url": "https://gl.wikipedia.org/wiki?curid=278006", "title": "Gran Premio de Canad\u00e1 de 1973", "text": ""}
{"id": "278007", "revid": "7802", "url": "https://gl.wikipedia.org/wiki?curid=278007", "title": "Gran Premio de Canad\u00e1 de 1974", "text": ""}
{"id": "278008", "revid": "7802", "url": "https://gl.wikipedia.org/wiki?curid=278008", "title": "Gran Premio de Canad\u00e1 de 1976", "text": ""}
{"id": "278009", "revid": "7802", "url": "https://gl.wikipedia.org/wiki?curid=278009", "title": "Gran Premio de Canad\u00e1 de 1977", "text": ""}
{"id": "278010", "revid": "7802", "url": "https://gl.wikipedia.org/wiki?curid=278010", "title": "Gran Premio de Canad\u00e1 de 2011", "text": ""}
{"id": "278011", "revid": "7802", "url": "https://gl.wikipedia.org/wiki?curid=278011", "title": "Gran Premio de Canad\u00e1 de 2012", "text": ""}
{"id": "278012", "revid": "7802", "url": "https://gl.wikipedia.org/wiki?curid=278012", "title": "Gran Premio de Canad\u00e1 de 2013", "text": ""}
{"id": "278018", "revid": "85894", "url": "https://gl.wikipedia.org/wiki?curid=278018", "title": "Barba\u00edn, Vigo, Cambre", "text": "Barba\u00edn \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 2 habitantes (2 homes e ningunha muller)."}
{"id": "278019", "revid": "22570", "url": "https://gl.wikipedia.org/wiki?curid=278019", "title": "Cachos, Vigo, Cambre", "text": "Cachos \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a."}
{"id": "278020", "revid": "4482", "url": "https://gl.wikipedia.org/wiki?curid=278020", "title": "O Carballo, Vigo, Cambre", "text": "O Carballo \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 7 habitantes (4 homes e 3 mulleres)."}
{"id": "278021", "revid": "85894", "url": "https://gl.wikipedia.org/wiki?curid=278021", "title": "O Corgo, Vigo, Cambre", "text": "O Corgo \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 8 habitantes (4 homes e 4 mulleres)."}
{"id": "278022", "revid": "4482", "url": "https://gl.wikipedia.org/wiki?curid=278022", "title": "Os Curr\u00e1s, Vigo, Cambre", "text": "Os Curr\u00e1s \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 11 habitantes (5 homes e 6 mulleres)."}
{"id": "278023", "revid": "4482", "url": "https://gl.wikipedia.org/wiki?curid=278023", "title": "Folgueira, Vigo, Cambre", "text": "Folgueira \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 25 habitantes (14 homes e 11 mulleres)."}
{"id": "278024", "revid": "85894", "url": "https://gl.wikipedia.org/wiki?curid=278024", "title": "A Fonte Cunt\u00edn, Vigo, Cambre", "text": "A Fonte Cunt\u00edn \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 6 habitantes (4 homes e 2 mulleres)."}
{"id": "278025", "revid": "85894", "url": "https://gl.wikipedia.org/wiki?curid=278025", "title": "Fonte da Vila, Vigo, Cambre", "text": "Fonte da Vila \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE) en 2016 ti\u00f1a 15 habitantes (6 homes e 9 mulleres)."}
{"id": "278027", "revid": "85894", "url": "https://gl.wikipedia.org/wiki?curid=278027", "title": "A Fonte Moura, Vigo, Cambre", "text": "A Fonte Moura \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 12 habitantes (6 homes e 6 mulleres)."}
{"id": "278028", "revid": "85894", "url": "https://gl.wikipedia.org/wiki?curid=278028", "title": "Golpilleiras, Vigo, Cambre", "text": "Golpilleiras \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 9 habitantes (5 homes e 4 mulleres)."}
{"id": "278029", "revid": "85894", "url": "https://gl.wikipedia.org/wiki?curid=278029", "title": "A Grela, Vigo, Cambre", "text": "A Grela \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 20 habitantes (8 homes e 12 mulleres).\nO termo A Grela procede dunha resegmentaci\u00f3n de lat\u00edn \"agr\u0115lla\", diminutivo de \"agra\", ou peza de terra, onde se interpreta ese \"a-\" inicial como artigo."}
{"id": "278030", "revid": "85894", "url": "https://gl.wikipedia.org/wiki?curid=278030", "title": "Lapa, Vigo, Cambre", "text": "Lapa \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 26 habitantes (11 homes e 15 mulleres)."}
{"id": "278031", "revid": "89787", "url": "https://gl.wikipedia.org/wiki?curid=278031", "title": "Longueiral, Vigo, Cambre", "text": "Longueiral \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o IGE, en 2016 ti\u00f1a 17 habitantes (7 homes e 10 mulleres)."}
{"id": "278032", "revid": "4482", "url": "https://gl.wikipedia.org/wiki?curid=278032", "title": "A Mosca, Vigo, Cambre", "text": "A Mosca \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 15 habitantes (7 homes e 8 mulleres)."}
{"id": "278033", "revid": "85894", "url": "https://gl.wikipedia.org/wiki?curid=278033", "title": "A Mourama, Vigo, Cambre", "text": "A Mourama \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 18 habitantes (7 homes e 11 mulleres)."}
{"id": "278034", "revid": "85894", "url": "https://gl.wikipedia.org/wiki?curid=278034", "title": "O Outeiro, Vigo, Cambre", "text": "O Outeiro \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 10 habitantes (6 homes e 4 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "278035", "revid": "85894", "url": "https://gl.wikipedia.org/wiki?curid=278035", "title": "Os Prados Vellos, Vigo, Cambre", "text": "Os Prados Vellos \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 5 habitantes (3 homes e 2 mulleres)."}
{"id": "278036", "revid": "85894", "url": "https://gl.wikipedia.org/wiki?curid=278036", "title": "A Regueira, Vigo, Cambre", "text": "A Regueira \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 5 habitantes (3 homes e 2 mulleres)."}
{"id": "278037", "revid": "85894", "url": "https://gl.wikipedia.org/wiki?curid=278037", "title": "San Roque, Vigo, Cambre", "text": "San Roque \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 53 habitantes (23 homes e 30 mulleres)."}
{"id": "278038", "revid": "85894", "url": "https://gl.wikipedia.org/wiki?curid=278038", "title": "O Souto da Regueira, Vigo, Cambre", "text": "O Souto da Regueira \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a."}
{"id": "278039", "revid": "22570", "url": "https://gl.wikipedia.org/wiki?curid=278039", "title": "O Tu\u00ed\u00f1o, Vigo, Cambre", "text": "O Tu\u00ed\u00f1o \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 7 habitantes (4 homes e 3 mulleres)."}
{"id": "278040", "revid": "4482", "url": "https://gl.wikipedia.org/wiki?curid=278040", "title": "A Veiga, Vigo, Cambre", "text": "A Veiga \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 19 habitantes (13 homes e 6 mulleres)."}
{"id": "278041", "revid": "22570", "url": "https://gl.wikipedia.org/wiki?curid=278041", "title": "Vilart\u00f3, Vigo, Cambre", "text": "Vilart\u00f3 \u00e9 un lugar da parroquia de Vigo no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 2 habitantes (1 home e 1 muller)."}
{"id": "278042", "revid": "85894", "url": "https://gl.wikipedia.org/wiki?curid=278042", "title": "A Barcala, O Temple, Cambre", "text": "A Barcala \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a."}
{"id": "278043", "revid": "85894", "url": "https://gl.wikipedia.org/wiki?curid=278043", "title": "A Costa da Tapia, O Temple, Cambre", "text": "A Costa da Tapia \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a."}
{"id": "278044", "revid": "85894", "url": "https://gl.wikipedia.org/wiki?curid=278044", "title": "O Estanque, O Temple, Cambre", "text": "O Estanque \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a."}
{"id": "278045", "revid": "23204", "url": "https://gl.wikipedia.org/wiki?curid=278045", "title": "Hohenzollern-Hechingen", "text": "Hohenzollern-Hechingen foi un pequeno Estado, primeiro condado e despois principado, no suroeste de Alema\u00f1a, que foi membro do Sacro Imperio Romano Xerm\u00e1nico, despois da Confederaci\u00f3n do Rin e, finalmente, da Confederaci\u00f3n xerm\u00e1nica, antes de integrarse no reino de Prusia.\nA s\u00faa capital era a vila de Sigmaringen, hoxe no \"Land\" alem\u00e1n de Baden-W\u00fcrttemberg.\nOs seus gobernantes pertenceron \u00e1 unha rama da li\u00f1a maior, suaba, da dinast\u00eda Hohenzollern que, a diferenza dos seus parentes os Hohenzollern de Brandeburgo e Prusia, permaneceron sempre dentro da Igrexa cat\u00f3lica romana.\nHistoria.\nO condado de Hohenzollern-Hechingen foi creado en 1576, tras a partici\u00f3n do condado de Hohenzollern, un feudo do Sacro Imperio Romano Xerm\u00e1nico. En efecto, cando morreu o \u00faltimo conde de Hohenzollern, Carlos I de Hohenzollern (1512\u20131579), o territorio do seu estado dividiuse en tres condados, que recibiron os seus tres fillos:\nEn 1623, o condado de Hechingen foi elevado \u00e1 categor\u00eda de principado.\nO 23 de novembro de 1767 Franisco Cristovo Ant\u00f3n, conde de Hohenzollern-Haigerloch, morre se descendencia, e o seu condado foi incorporado ao principado de Hohenzollern-Hechingen.\nPolo acordo da Dieta do Imperio de 25 de febreiro de 1803, o principado recibiu:\nOs pr\u00edncipes de Hohenzollern-Hechingen ti\u00f1an tam\u00e9n dereitos feudais nos se\u00f1or\u00edos de Duixmuide, Bergh, Gendringen, Elten, Wisch, Pannerden e M\u00fchlingen, as\u00ed como outros dominios en B\u00e9lxica.\nO 9 de febreiro de 1801, pola paz de Lun\u00e9ville, France adquire todos os pa\u00edses e domminios do Sacro Imperuo situados na ribeira esquerda do Rin.\nPolo tratdo de Par\u00eds de 12 se xullo de 1806, o principado conv\u00e9rtese nun Estado soberano e entra na Confederaci\u00f3n do Rin. O principado acrec\u00e9ntase con:\nO Estado de Hohenzollern-Hechingen foi despois, entre 1815 e 1850, un estado membro da Confederaci\u00f3n Xerm\u00e1nica. A revoluci\u00f3n democr\u00e1tica de 1848 tivo un relativo \u00e9xito en Hohenzollern e, o 16 de maio de 1848, o pr\u00edncipe foi obrigado a aceptar o establecemento dunha Constituci\u00f3n. Por\u00e9n, o conflito entre mon\u00e1rquicos e dem\u00f3cratas continuou e o 6 de agosto, Hohenzollern foi ocupado por forzas do reino de Prusia.\nPolo tratado de Berl\u00edn de 7 de decembro de 1849, o pr\u00edncipe Frederico Guillermo Constantino cedeu en venda o estado ao seu parente arredado, o rei Frederico Guillerme IV de Prusia. O 20 de febreiro de 1850 o tratado foi ratificado e, o 12 de marzo Frederico Guillerme de Prusia toma posesi\u00f3n do estado e, xunto co principado de Hohenzollern-Sigmaringen, formou a provincia de Hohenzollern."}
{"id": "278046", "revid": "85894", "url": "https://gl.wikipedia.org/wiki?curid=278046", "title": "O Graxal, O Temple, Cambre", "text": "O Graxal \u00e9 unha vila da parroquia do Temple no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 3.901 habitantes (1.874 homes e 2.027 mulleres).\nNeste lugar estaba o complexo hostaleiro de Casa Bailly."}
{"id": "278047", "revid": "56817", "url": "https://gl.wikipedia.org/wiki?curid=278047", "title": "R\u00faa dos Mu\u00ed\u00f1os, O Temple, Cambre", "text": "R\u00faa dos Mu\u00ed\u00f1os \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a."}
{"id": "278048", "revid": "85894", "url": "https://gl.wikipedia.org/wiki?curid=278048", "title": "A Tapia, O Temple, Cambre", "text": "A Tapia \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a."}
{"id": "278049", "revid": "85894", "url": "https://gl.wikipedia.org/wiki?curid=278049", "title": "O Temple, O Temple, Cambre", "text": "O Temple \u00e9 un lugar da parroquia do Temple no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 5.276 habitantes (2.600 homes e 2.676 mulleres).\nA fundaci\u00f3n da localidade foi promovida polos cabaleiros templarios no s\u00e9culo XII e foi chamada \"Burgo Novo do Faro\" para diferenciala do Burgo do Faro."}
{"id": "278050", "revid": "127505", "url": "https://gl.wikipedia.org/wiki?curid=278050", "title": "Jos\u00e9 Ram\u00f3n Su\u00e1rez", "text": "Jos\u00e9 Ram\u00f3n Su\u00e1rez foi un carpinteiro, sindicalista e anarquista galego.\nTraxectoria.\nCarpinteiro de profesi\u00f3n e aveci\u00f1ado na Coru\u00f1a, foi directivo da Federaci\u00f3n Local Obrera nos anos vinte. En 1919 foi deportado a Baltan\u00e1s polo paro xeral en solidariedade coa folga de La Canadiense. Logo da ca\u00edda da ditadura de Primo de Rivera tomou parte na campa\u00f1a pro-amnist\u00eda artellada pola CNT galega e diversos grupos republicanos e en 1930, cando comezou a se reorganizar a Confederaci\u00f3n Rexional Galaica, foi elixido secretario. Ao ano seguinte foi substitu\u00eddo no cargo por Jos\u00e9 Villaverde Velo."}
{"id": "278051", "revid": "98629", "url": "https://gl.wikipedia.org/wiki?curid=278051", "title": "A Agra do Mero, Sigr\u00e1s, Cambre", "text": "A Agra do Mero \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 21 habitantes (11 homes e 10 mulleres).\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "278052", "revid": "85894", "url": "https://gl.wikipedia.org/wiki?curid=278052", "title": "Ai\u00e1n, Sigr\u00e1s, Cambre", "text": "A Agra do Mero \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 211 habitantes (107 homes e 104 mulleres)."}
{"id": "278053", "revid": "85894", "url": "https://gl.wikipedia.org/wiki?curid=278053", "title": "A Cabana, Sigr\u00e1s, Cambre", "text": "A Cabana \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 12 habitantes (7 homes e 5 mulleres)."}
{"id": "278054", "revid": "22570", "url": "https://gl.wikipedia.org/wiki?curid=278054", "title": "Os Camp\u00f3ns, Sigr\u00e1s, Cambre", "text": "Os Camp\u00f3ns \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 263 habitantes (137 homes e 126 mulleres)."}
{"id": "278055", "revid": "85894", "url": "https://gl.wikipedia.org/wiki?curid=278055", "title": "Enxertos, Sigr\u00e1s, Cambre", "text": "Enxertos \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 35 habitantes (21 homes e 11 mulleres)."}
{"id": "278056", "revid": "85894", "url": "https://gl.wikipedia.org/wiki?curid=278056", "title": "A Pena, Sigr\u00e1s, Cambre", "text": "A Pena \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 199 habitantes (98 homes e 101 mulleres)."}
{"id": "278057", "revid": "22570", "url": "https://gl.wikipedia.org/wiki?curid=278057", "title": "Pite, Sigr\u00e1s, Cambre", "text": "Pite \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 29 habitantes (12 homes e 17 mulleres)."}
{"id": "278058", "revid": "4482", "url": "https://gl.wikipedia.org/wiki?curid=278058", "title": "A Ponte de Alvedro, Sigr\u00e1s, Cambre", "text": "A Ponte de Alvedro \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 10 habitantes (7 homes e 3 mulleres)."}
{"id": "278059", "revid": "22570", "url": "https://gl.wikipedia.org/wiki?curid=278059", "title": "Pontido, Sigr\u00e1s, Cambre", "text": "Pontido \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 111 habitantes (51 homes e 60 mulleres)."}
{"id": "278060", "revid": "85894", "url": "https://gl.wikipedia.org/wiki?curid=278060", "title": "Rego, Sigr\u00e1s, Cambre", "text": "Rego \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 23 habitantes (8 homes e 15 mulleres)."}
{"id": "278061", "revid": "4482", "url": "https://gl.wikipedia.org/wiki?curid=278061", "title": "Sigr\u00e1s de Abaixo, Sigr\u00e1s, Cambre", "text": "Sigr\u00e1s de Abaixo \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 126 habitantes (61 homes e 65 mulleres)."}
{"id": "278062", "revid": "22570", "url": "https://gl.wikipedia.org/wiki?curid=278062", "title": "Sobrecarreira, Sigr\u00e1s, Cambre", "text": "Sobrecarreira \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2013) ten 94 habitantes (40 homes e 54 mulleres)."}
{"id": "278063", "revid": "85894", "url": "https://gl.wikipedia.org/wiki?curid=278063", "title": "O Souto, Sigr\u00e1s, Cambre", "text": "O Souto \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 98 habitantes (50 homes e 48 mulleres)."}
{"id": "278064", "revid": "85894", "url": "https://gl.wikipedia.org/wiki?curid=278064", "title": "A Telva, Sigr\u00e1s, Cambre", "text": "A Telva \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 94 habitantes (43 homes e 51 mulleres)."}
{"id": "278065", "revid": "85894", "url": "https://gl.wikipedia.org/wiki?curid=278065", "title": "O Vilar, Sigr\u00e1s, Cambre", "text": "O Vilar \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 45 habitantes (26 homes e 19 mulleres)."}
{"id": "278066", "revid": "22570", "url": "https://gl.wikipedia.org/wiki?curid=278066", "title": "A Xira, Sigr\u00e1s, Cambre", "text": "A Xira \u00e9 un lugar da parroquia de Sigr\u00e1s no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 66 habitantes (21 homes e 45 mulleres)."}
{"id": "278067", "revid": "56817", "url": "https://gl.wikipedia.org/wiki?curid=278067", "title": "Roc\u00f3n, Cambre, Cambre", "text": "Roc\u00f3n \u00e9 un lugar da parroquia de Cambre no concello coru\u00f1\u00e9s de Cambre, na comarca da Coru\u00f1a."}
{"id": "278069", "revid": "56817", "url": "https://gl.wikipedia.org/wiki?curid=278069", "title": "O Sisto, Cambre, Cambre", "text": "O Sisto \u00e9 un lugar da parroquia de Cambre no concello coru\u00f1\u00e9s de Cambre, na comarca da Coru\u00f1a."}
{"id": "278071", "revid": "22570", "url": "https://gl.wikipedia.org/wiki?curid=278071", "title": "Socampo, Cambre, Cambre", "text": "Socampo \u00e9 un lugar da parroquia de Cambre no concello coru\u00f1\u00e9s de Cambre, na comarca da Coru\u00f1a."}
{"id": "278072", "revid": "85894", "url": "https://gl.wikipedia.org/wiki?curid=278072", "title": "O Toural, Cambre, Cambre", "text": "O Toural \u00e9 un lugar da parroquia de Cambre no concello coru\u00f1\u00e9s de Cambre, na comarca da Coru\u00f1a.\nToponimia.\nO Toural \u00e9 un zootop\u00f3nimo galego, que fai referencia a un lugar onde se celebraba unha feira de gando vac\u00fan."}
{"id": "278073", "revid": "85894", "url": "https://gl.wikipedia.org/wiki?curid=278073", "title": "O Valado, Cambre, Cambre", "text": "O Valado \u00e9 un lugar da parroquia de Cambre no concello coru\u00f1\u00e9s de Cambre, na comarca da Coru\u00f1a."}
{"id": "278074", "revid": "1888", "url": "https://gl.wikipedia.org/wiki?curid=278074", "title": "Xos\u00e9 Sesto", "text": "Xos\u00e9 Sesto L\u00f3pez, nado en Pontevedra o 6 de outubro de 1909 e finado en Caracas o 20 de outubro de 1998, foi un xornalista, escritor, debuxante e pintor galego.\nTraxectoria.\nFundou a revista \" Acci\u00f3n\" onde publicou debuxos e tam\u00e9n asinou contos co pseud\u00f3nimo A. Turuxo. Despois participou na fundaci\u00f3n das revistas \"Cristal\" e \"Spes\". Militante do Partido Galeguista, adscribiuse \u00e1 Dereita Galeguista en 1936. Viviu con Alexandre B\u00f3veda as s\u00faas \u00faltimas horas. Montou un obradoiro de restauraci\u00f3n.\nChegou a Venezuela en 1955, tra\u00eddo polo seu irm\u00e1n Manuel. Dedicouse \u00e1 docencia na Escola de Artes Pl\u00e1sticas Crist\u00f3bal Rojas. Ese ano realizou a s\u00faa primeira exposici\u00f3n no Ateneo de Caracas. En 1957 ditou un curso sobre cultura bibliogr\u00e1fica e artes do libro na Radio Caracas Televisi\u00f3n. En 1958 fundou o seu obradoiro de encadernaci\u00f3n Finisterre. Recibiu a c\u00e1tedra de Artes do libro e encadernaci\u00f3n art\u00edstica na Escola de Artes Pl\u00e1sticas Crist\u00f3bal Rojas. Foi restaurador e director do laboratorio de restauraci\u00f3n do Departamento de Patrimonio Hist\u00f3rico e Art\u00edstico da Alcald\u00eda de Caracas. Nos \u00faltimos anos da s\u00faa vida realizou dous murais na capela do Museo Arqueol\u00f3xico e Hist\u00f3rico Castelo de San Ant\u00f3n.\nPublicou na Editorial Castrelos \"Refraneiro da muller\" (1976). No pr\u00f3logo anunciaba outro refraneiro tem\u00e1tico \"O amor e a morte no refraneiro galego\" e, tam\u00e9n para m\u00e1is adiante, un \"Refraneiro xeral da Galiza\", que non chegou a rematar e que se d\u00e1 por perdido. Entre 1953 e 1955 mantivo en \"Faro de Vigo\" unha secci\u00f3n titulada \"El refr\u00e1n y su sombra\", na que en cada entrega comentaba un refr\u00e1n e adobi\u00e1bao cun debuxo orixinal.\nReco\u00f1ecementos.\nRecibiu a Medalla Castelao en 1995.\nVida persoal.\n\u00c9 pai de Farruco Sesto Nov\u00e1s."}
{"id": "278075", "revid": "23204", "url": "https://gl.wikipedia.org/wiki?curid=278075", "title": "Lee Grant", "text": "Lyova Haskell Rosenthal, nada en Nova York o 31 de outubro de 1926 \u00e9 unha actriz estadounidense co\u00f1ecida como Lee Grant.\nTraxectoria.\nCon catro anos actuou na Metropolitan Opera e con once uniuse ao American Ballet. Estudou arte e m\u00fasica en Nova York e asistiu ao Actors Studio.\nConseguiu un grande \u00e9xito en Broadway coa obra \"Detective Story\" en 1949. Dous anos despois debutou no cinema coa adaptaci\u00f3n da obra. A finais da d\u00e9cada de 1950 foi chamada polo Comit\u00e9 de Actividades Antiamericanas para declarar contra o seu marido, o dramaturgo Arnold Manoff. Ela rexeitou declarar e entrou na lista negra durante doce anos.\nTras volver \u00e1 actuaci\u00f3n ga\u00f1ou premios polos seus traballos na televisi\u00f3n e no cinema, ga\u00f1ando o Oscar \u00e1 mellor actriz secundaria en 1975. Tam\u00e9n traballou como directora de teatro, de televisi\u00f3n e de documentais, como \"Down and Out in America\", en 1986.\nEn 2013 volveu ao teatro tras case trinta anos de ausencia."}
{"id": "278076", "revid": "1888", "url": "https://gl.wikipedia.org/wiki?curid=278076", "title": "Xos\u00e9 Sesto L\u00f3pez", "text": ""}
{"id": "278077", "revid": "23204", "url": "https://gl.wikipedia.org/wiki?curid=278077", "title": "Marcia Gay Harden", "text": "Marcia Gay Harden, nada no barrio de La Jolla (San Diego) o 14 de agosto de 1959 \u00e9 unha actriz estadounidense.\nTraxectoria.\nFilla dun oficial da Mari\u00f1a estadounidense viviu no Xap\u00f3n, Alema\u00f1a e Grecia, ademais de California e Maryland.\nEstudou teatro na universidade e na d\u00e9cada de 1980 comezou a aparecer en varias series de televisi\u00f3n. O seu primeiro papel destacado foi no filme \"Morte entre as flores\", dirixido polos irm\u00e1ns Coen.\nEn 2000 ga\u00f1ou o Oscar \u00e1 mellor actriz secundaria por interpretar a pintora Lee Krasner en \"Pollock\"."}
{"id": "278078", "revid": "23204", "url": "https://gl.wikipedia.org/wiki?curid=278078", "title": "George Kennedy", "text": "George Harris Kennedy, Jr., nado en Nova York o 18 de febreiro de 1925 e finado o 27 de febreiro de 2016 en Boise (Idaho), foi un actor estadounidense.\nTraxectoria.\nNaceu nunha familia do mundo do espect\u00e1culo, pois o seu pai era m\u00fasico e director de orquestra e a s\u00faa nai bailarina de ballet. Tras debutar con s\u00f3 dous anos no teatro, chegou a ser locutor de radio.\nDeixou o espect\u00e1culo para enrolarse no ex\u00e9rcito dos Estados Unidos durante a segunda guerra mundial. Tras dezaseis anos, retirouse do ex\u00e9rcito por mor dunha lesi\u00f3n no lombo, comezando a traballar na televisi\u00f3n, primeiro como t\u00e9cnico e logo como actor.\nEn 1967 ga\u00f1ou o Oscar \u00f3 mellor actor secundario por \"A lenda do indomable\". Durante a d\u00e9cada de 1970 actuou en \"Airport\" e tres das s\u00faas secuelas."}
{"id": "278079", "revid": "89787", "url": "https://gl.wikipedia.org/wiki?curid=278079", "title": "Pazo de Anceis", "text": "O Pazo de Anceis \u00e9 unha edificaci\u00f3n do s\u00e9culo XVII-XVIII situada no concello de Cambre. \u00c9 a residencia habitual de Amancio Ortega.\nTen arquitectura t\u00edpica galega, con planta en forma de U con baixo e un andar. A construci\u00f3n en pedra ten nun extremo unha capela e noutro un pat\u00edn de entrada. Ten alpendres, h\u00f3rreos e fonte nunha superficie de 42.000 metros cadrados."}
{"id": "278084", "revid": "54334", "url": "https://gl.wikipedia.org/wiki?curid=278084", "title": "Hidr\u00f3xeno triat\u00f3mico", "text": "O hidr\u00f3xeno triat\u00f3mico, trihidr\u00f3xeno ou H3 \u00e9 unha mol\u00e9cula formada por tres \u00e1tomos de hidr\u00f3xeno, que se forma en condici\u00f3ns especiais pola s\u00faa menor estabilidade con respecto ao hidr\u00f3xeno molecular diat\u00f3mico, H2, ou do cati\u00f3n trihidr\u00f3xeno, H3+. Pertence ao grupo das mol\u00e9culas de Rydberg, que son mol\u00e9culas preditas por Enrico Fermi, que son m\u00e1is estables en estados de alta enerx\u00eda que no estado fundamental, que \u00e9 disociativo. O enlace entre os seus \u00e1tomos \u00e9 extremadamente feble e f\u00f3rmase porque un dos seus \u00e1tomos pos\u00fae un electr\u00f3n moi afastado do n\u00facleo (\u00e1tomo de Rydberg) o que lle permite interactuar cos outros \u00e1tomos e formar a mol\u00e9cula. Como \u00e9 moi inestable, a mol\u00e9cula desfaise en aproximadamente unha millon\u00e9sima de segundo. Este tempo de vida tan ef\u00e9mero fai que sexa unha mol\u00e9cula rara, pero no Universo f\u00f3rmase e destr\u00faese bastante frecuentemente grazas ao com\u00fan que \u00e9 o cati\u00f3n trihidr\u00f3xeno. O espectro infravermello do H3 debido \u00e1 vibraci\u00f3n e \u00e1 rotaci\u00f3n \u00e9 moi similar ao do i\u00f3n H3+. A mol\u00e9cula s\u00f3 existe no estado excitado. Nas etapas iniciais do Universo a s\u00faa capacidade de emitir luz infravermella permitiu que o hidr\u00f3xeno primordial e o gas helio arrefriasen para formaren estrelas.\nDescubrimento e primeiros estudos.\nFoi descuberta espectroscopicamente nos anos 80 por Gerhard Herzberg, premio Nobel de Qu\u00edmica en 1971 e pai da espectroscop\u00eda molecular. Por este descubrimento conced\u00e9uselle en 1985 a medalla da American Physical Society.\nO trihidr\u00f3xeno foi estudado polo f\u00edsico alem\u00e1n Wolfgang Ketterle, cuxa tese de doutoramento de 1986 trataba sobre a espectroscop\u00eda do hidruro de helio e do hidr\u00f3xeno triat\u00f3mico.\nPropiedades e reacci\u00f3ns.\nEstas mol\u00e9culas f\u00f3rmanse a presi\u00f3ns baixas (arredor de 2 cmHg en tubos de descarga.\nTe\u00f1en tendencia a autoionizarse ou fotodisociarse, perdendo un electr\u00f3n para daren o cati\u00f3n trihidr\u00f3geno, m\u00e1is estable.\nformula_1\nDe feito, os estados excitados de H3 pr\u00f3ximos ao limiar de ionizaci\u00f3n son resonancias no proceso de recombinaci\u00f3n disociativa:\nformula_2\ne tam\u00e9n\nformula_3"}
{"id": "278088", "revid": "5863", "url": "https://gl.wikipedia.org/wiki?curid=278088", "title": "Xos\u00e9 Lu\u00eds M\u00e9ndez", "text": ""}
{"id": "278094", "revid": "98629", "url": "https://gl.wikipedia.org/wiki?curid=278094", "title": "Edici\u00f3ns Castrelos", "text": "Edici\u00f3ns Castrelos foi unha editorial galega fundada en 1964 e radicada en Vigo. A Editorial Galaxia mercouna en 1979.\nHistoria.\nFundada en Vigo en 1964, con capital dos irm\u00e1ns Xos\u00e9 Mar\u00eda e Emilio \u00c1lvarez Bl\u00e1zquez, coa finalidade de lograr unha maior penetraci\u00f3n social do libro galego mediante a impresi\u00f3n de obras de elaboraci\u00f3n menos custosa que as publicadas pola Editorial Monterrey.\nAt\u00e9 1967 publicou \"Cuadernos de arte gallego\", unha colecci\u00f3n sobre o patrimonio art\u00edstico, hist\u00f3rico e etnogr\u00e1fico de Galicia. Escrita en castel\u00e1n, publicou textos de Xos\u00e9 Mar\u00eda Castroviejo, Xes\u00fas Taboada Chivite, Hip\u00f3lito de Sa e Xos\u00e9 Trapero Pardo, con fotograf\u00edas en branco e negro. Sa\u00edron do prelo case vinte e cinco monograf\u00edas.\nColecci\u00f3n Pombal.\nA colecci\u00f3n Pombal estaba destinada \u00e1 recuperaci\u00f3n dos cl\u00e1sicos da literatura galega, a\u00ednda que despois publicou obras de autores coet\u00e1neos, como \"Cemiterio privado\" de Celso Emilio Ferreiro, \"Adi\u00f3s, Mar\u00eda\" de Xohana Torres, \"Contubernio catro de Tom\u00e9 S.\" de Alfredo Conde ou \"Remu\u00ed\u00f1o de sombras\" de Neira Vilas. Sa\u00edron posteriormente \"Aires da mi\u00f1a terra\" de Curros Enr\u00edquez, \"Follas novas\" de Rosal\u00eda de Castro, \"Queixumes dos pinos e outros poemas\" de Eduardo Pondal, \"As cruces de pedra na Breta\u00f1a\" de Castelao, e \"O si\u00f1or Afranio, ou como me rispei das gadoupas da morte\" de Ant\u00f3n Alonso R\u00edos.\nColecci\u00f3n O Moucho.\nA colecci\u00f3n O Moucho tivo como primeiro n\u00famero \"Catecismo do labrego\" de Valent\u00edn Lamas Carvajal, asinado co pseud\u00f3nimo Frai Marcos da Portela. A venda resultou espectacular, chegando a m\u00e1is de 10 edici\u00f3ns nos tres primeiros anos, difund\u00edndose m\u00e1is de 30.000 exemplares a 100 pesetas. O seu dese\u00f1o base\u00e1base en cores vivas e debuxos de Bofill que lle outorgaron moita sona. O \u00e9xito deste libro permitiu que a editorial puidese continuar a s\u00faa traxectoria e tirar do prelo novos t\u00edtulos. Co lema \"Libros do pobo pra o pobo\" publicou 64 obras. Segundo os seus promotores, a colecci\u00f3n vendeu en total m\u00e1is de 300.000 exemplares; m\u00e1is da metade dos t\u00edtulos reimprim\u00edronse. Entre outras obras, sa\u00edron nesta colecci\u00f3n \"Retorno a Tagen Ata\" de Xos\u00e9 Lu\u00eds M\u00e9ndez Ferr\u00edn, \"O t\u00edo Miseria\" de Enrique Labarta Pose, \"A Virxe do Cristal\" de Curros Enr\u00edquez, \"Pauto do demo\" de \u00c1nxel Fole, \"O Maroutallo\" de Otero Pedrayo ou \"Pedro Madruga\" de Vasco da Ponte.\nAs \u00faltimas obras publicadas foron \"A boda de Reimundo\" (24 de decembro de 1980), \"Par\u00e1bolas chairegas\" (31 de agosto de 1981), \"A boda de Esganarello\" (24 de abril de 1982), \"A regueifa\" (24 de abril de 1982), \"Refraneiro galego\" (16 de maio de 1983) e \"Refendas de vida e morte\" (16 de abril de 1983)."}
{"id": "278095", "revid": "1888", "url": "https://gl.wikipedia.org/wiki?curid=278095", "title": "Editorial Castrelos", "text": ""}
{"id": "278097", "revid": "98629", "url": "https://gl.wikipedia.org/wiki?curid=278097", "title": "Hidr\u00f3xeno molecular protonado", "text": "O hidr\u00f3xeno molecular protonado, cati\u00f3n trihidr\u00f3xeno, ou H3+, \u00e9 un dos i\u00f3ns m\u00e1is abundantes do Universo. \u00c9 estable no medio interestelar debido \u00e1 baixa temperatura e baixa densidade do espazo interestelar. O i\u00f3n H3+ ten grande importancia na qu\u00edmica en fase gasosa do medio interestelar, maior que a de calquera outro i\u00f3n poliat\u00f3mico. Este cati\u00f3n \u00e9 tam\u00e9n a mol\u00e9cula triat\u00f3mica m\u00e1is simple, xa que os seus dous electr\u00f3ns son os \u00fanicos electr\u00f3ns de valencia do sistema. \u00c9 tam\u00e9n un exemplo de sistema de enlace de tres centros e dous electr\u00f3ns.\nEn comparaci\u00f3n co hidr\u00f3xeno molecular protonado, o hidr\u00f3xeno triat\u00f3mico ou trihidr\u00f3xeno, H3 \u00e9 unha mol\u00e9cula de Rydberg de grande inestabilidade porque o seu estado electr\u00f3nico fundamental \u00e9 disociativo pero os seus estados excitados ou estados de Rydberg pos\u00faen unha vida media relativamente alta comparados cos seus per\u00edodos vibracionais e rotacionais. Por\u00e9n, o cati\u00f3n H3+ (hidr\u00f3xeno molecular protonado ou cati\u00f3n trihidr\u00f3xeno) \u00e9 estable.\nHistoria.\nO i\u00f3n H3+ foi descuberto por J.J. Thomson en 1911 ao estudar as especies qu\u00edmicas contidas no gas sometido a descarga el\u00e9ctrica nos tubos de raios cat\u00f3dicos. Usando unha forma primitiva de espectrometr\u00eda de masas, descubriu un gran n\u00famero de i\u00f3ns moleculares cunha relaci\u00f3n masa-carga igual a 3. Estableceu d\u00faas posibles hip\u00f3teses que corresponder\u00edan aos i\u00f3ns C4+ ou ao H3+. Como o C4+ ser\u00eda moi improbable e a cantidade obtida crec\u00eda se o gas do tubo era hidr\u00f3xeno puro, deduciu correctamente que se trataba de H3+.\nO mecanismo de formaci\u00f3n foi descuberto por Hogness &amp; Lunn en 1925 que tam\u00e9n empregaron unha forma primaria de espectrometr\u00eda de masas para estudar os produtos obtidos tras someter ao hidr\u00f3xeno a descargas el\u00e9ctricas. Observaron que a cantidade de H3+ aumentaba coa presi\u00f3n do gas hidr\u00f3xeno do tubo, ao mesmo tempo que diminu\u00eda li\u00f1almente a cantidade de H2+. Ademais, a calquera presi\u00f3n, a presenza de H+ era escasa. Estes datos suxer\u00edan un mecanismo de formaci\u00f3n por intercambio de prot\u00f3ns, que se explica no apartado de Formaci\u00f3n.\nEn 1961, Martin \"et al.\" suxeriron que o H3+ pode estar presente no espazo interestelar debido \u00e1 gran cantidade de hidr\u00f3xeno que hai en dito medio e a que o seu hipot\u00e9tico mecanismo de reacci\u00f3n era exot\u00e9rmico (~1.5 eV). Isto conduciu \u00e1 suxesti\u00f3n de Watson e Herbst &amp; Klemperer en 1973 de que o H3+ \u00e9 responsable da formaci\u00f3n de moitos i\u00f3ns moleculares observados.\nAta 1980 non se descubriu o espectro de H3+ por parte de Takeshi Oka. Estaba na banda fundamental \u03bd2 e utilizou para descubrilo unha t\u00e9cnica chamada detecci\u00f3n por modulaci\u00f3n de frecuencia. Isto deu comezo \u00e1 busca do H3+ interestelar. As li\u00f1as de emisi\u00f3n foron detectadas a finais da d\u00e9cada de 1980 e comezos da de 1990 nas ionosferas de X\u00fapiter, Saturno, e Urano. En 1996, Geballe &amp; Oka detectaron finalmente H3+ no medio interestelar en d\u00faas nubes interestelares moleculares. En 1998, H3+ McCall et al. detect\u00e1rono inesperadamente noutra nube interestelar difusa.\nEstrutura.\nA disposici\u00f3n dos \u00e1tomos de hidr\u00f3xeno na mol\u00e9cula \u00e9 un tri\u00e1ngulo equil\u00e1tero. A mol\u00e9cula ten unha estrutura resonante que corresponde a un enlace de tres centros e dous electr\u00f3ns. Calculouse a forza do enlace que \u00e9 aproximadamente 4,5 eV (104 kcal/mol ou 24,9 kJ/mol). Esta mol\u00e9cula \u00e9 un bo exemplo da importancia da deslocalizaci\u00f3n de pares de electr\u00f3ns que contrib\u00fae \u00e1 estabilidade das mol\u00e9culas.\nFormaci\u00f3n.\nO principal mecanismo para a produci\u00f3n de H3+ foi proposto por E. Herbst e consiste na reacci\u00f3n entre o cati\u00f3n dihidr\u00f3xeno, H2+, e o hidr\u00f3xeno molecular, H2, con liberaci\u00f3n de \u00e1tomos de hidr\u00f3xeno, H.\nformula_1\nA concentraci\u00f3n de i\u00f3ns H2+ \u00e9 a que limita esta reacci\u00f3n. Os i\u00f3ns H3+ s\u00f3 poden xerarse no espazo interestelar, pola existencia de H2 ionizado polos raios c\u00f3smicos.\nformula_2\nPor\u00e9n, os raios c\u00f3smicos te\u00f1en tanta enerx\u00eda que son relativamente pouco afectados, dado que a enerx\u00eda requirida para ionizar a mol\u00e9cula de H3+ \u00e9 pequena en termos relativos. Nas nubes interestelares, os raios c\u00f3smicos deixan tras de si unha cola de i\u00f3ns H2+, e de H3+. No laboratorio, os i\u00f3ns H3+ prod\u00facense polo mesmo mecanismo en c\u00e9lulas de descarga en plasma, onde a descarga el\u00e9ctrica subministra a enerx\u00eda para ionizar as mol\u00e9culas H2.\nDestruci\u00f3n.\nHai moitas reacci\u00f3ns de destruci\u00f3n do H3+. O cami\u00f1o de destruci\u00f3n dominante en nubes interestelares densas \u00e9 por transferencia de prot\u00f3ns tras unha colisi\u00f3n neutra. O candidato m\u00e1is probable para unha colisi\u00f3n destrutiva \u00e9 a segunda mol\u00e9cula m\u00e1is abundante no espazo, o mon\u00f3xido de carbono, CO.\nformula_3\nO produto significativo desta reacci\u00f3n \u00e9 HCO+, unha mol\u00e9cula importante para a qu\u00edmica interestelar. O seu grande momento dipolar e grande abundancia relativa fana doadamente detectable por radioastronom\u00eda. O H3+ tam\u00e9n pode reacccionar con ox\u00edxeno at\u00f3mico para formar OH+ e H2.\nformula_4\nOs i\u00f3ns OH+ reaccionan habituamente con m\u00e1is H2 para formar mol\u00e9culas hidroxenadas.\nformula_5\nformula_6\nChegados a este punto, a reacci\u00f3n entre o OH3+ e o H2 xa non \u00e9 exot\u00e9rmica nas nubes interestelares. O mecanismo de destruci\u00f3n m\u00e1is frecuente para o OH3+ \u00e9 a recombinaci\u00f3n disociativa, que produce catro posibles conxuntos de produtos:\nA auga \u00e9 un posible produto da reacci\u00f3n, pero pos\u00fae un rendemento moi baixo. Diferentes experimentos suxeriron que a auga se crea en calquera sitio un 5% - 33% das veces. A conversi\u00f3n en H2 e H s\u00f3 ocorre arredor do 25% das veces.\nO mecanismo de destruci\u00f3n m\u00e1is frecuente do H3+ \u00e9 tam\u00e9n a recombinaci\u00f3n disociativa, que produce m\u00faltiples produtos, e a reacci\u00f3n m\u00e1is frecuente \u00e9 a que produce tres \u00e1tomos de hidr\u00f3xeno, a cal ocorre aproximadamente o 75% das veces. Ten menos importancia a formaci\u00f3n de H2 e H, que ocorre aproximadamente un 25% das veces. A formaci\u00f3n de auga no po c\u00f3smico a\u00ednda se considera a fonte primaria de auga no medio interestelar.\nIs\u00f3meros de esp\u00edn orto e para do H3+.\nA mol\u00e9cula m\u00e1is abundante nas nubes interestelares densas \u00e9 o hidr\u00f3xeno H2. Cando unha mol\u00e9cula de H3+ choca cun H2, estquiometricamente non hai rendemento neto. Por\u00e9n, a\u00ednda pode ter lugar unha transferencia dun prot\u00f3n, o cal cambia potencialmente o esp\u00edn nuclear total das d\u00faas mol\u00e9culas, dependendo dos esp\u00edns nucleares dos prot\u00f3ns. Para o H3+ son posibles d\u00faas configuraci\u00f3ns distintas chamadas orto e para.\nDe igual maneira, o H2 ten tam\u00e9n is\u00f3meros de esp\u00edn do hidr\u00f3xeno ou estados orto e para, onde orto-H2 ten un esp\u00edn nuclear de 1, mentres a forma para-H2 ten un esp\u00edn nuclear total de 0. Cando chocan unha mol\u00e9cula de orto-H3+ e outra de para-H2, o pot\u00f3n transferido cambia os esp\u00edns totais das d\u00faas mol\u00e9culas, xerando un para-H3+ e un orto-H2.\nEspectroscop\u00eda.\nRealizar a espectroscopia do H3+ \u00e9 moi dif\u00edcil. Debido \u00e1 s\u00faa falta de momento dipolar permanente, a espectroscopia rotacional pura do H3+ \u00e9 imposible. A luz ultravioleta \u00e9 demasiado enerx\u00e9tica e disociar\u00eda a mol\u00e9cula. Por\u00e9n, a utilizaci\u00f3n da espectroscopia de excitaci\u00f3n rovibr\u00f3nica d\u00e1 a posibilidade de observar o H3+. A espectroscopia rovibr\u00f3nica \u00e9 posible co H3+ porque un dos modos de vibraci\u00f3n desta mol\u00e9cula, o modo de enlace asim\u00e9trico \u03bd2, ten un feble momento dipolar. No espectro inicial realizado por Oka, detect\u00e1ronse unhas 900 li\u00f1as de absorci\u00f3n na rexi\u00f3n infravermella. As li\u00f1as de emisi\u00f3n do H3+ tam\u00e9n foron observadas nas atmosferas dos planetas xovianos. As li\u00f1as de emisi\u00f3n do H3+ tam\u00e9n se observan nos espectros de hidr\u00f3xeno molecular buscando li\u00f1as que non poden atribu\u00edrse ao hidr\u00f3xeno molecular.\nDetecci\u00f3n astron\u00f3mica.\nDetect\u00e1ronse mol\u00e9culas de H3+ en d\u00faas contornas astron\u00f3micas: os planetas xovianos e as nubes interestelares. Nos planetas xovianos, detectouse nas s\u00faas ionosferas, a rexi\u00f3n onde a radiaci\u00f3n de alta enerx\u00eda procedente do Sol ioniza as part\u00edculas atmosf\u00e9ricas. Como hai un elevado nivel de H2 nesas atmosferas, a radiaci\u00f3n produce unha cantidade significativa de H3+. Ademais, cunha fonte tan ampla como o Sol, hai moita radiaci\u00f3n para excitar as mol\u00e9culas de H3+ a estados enerx\u00e9ticos m\u00e1is altos desde os que poden relaxarse por emisi\u00f3n estimulada e espont\u00e1nea.\nAtmosferas planetarias.\nA detecci\u00f3n das primeiras li\u00f1as de emisi\u00f3n de H3+ foi rexistrada en 1989 por Drossart \"et al.\", na ionosfera de X\u00fapiter. Drossart encontrou un total de 23 li\u00f1as de H3+ cunha densidade de columna de 1,39 * 109 cm\u22122. Usando estas li\u00f1as, foron capaces de asignar unha temperatura do H3+ de 1100 K (826,85\u00a0\u00b0C), que \u00e9 comparable \u00e1s temperaturas determinadas das li\u00f1as de emisi\u00f3n doutras especies como o H2. En 1993, Gebelle et al. atoparon H3+ en Saturno e Trafton et al. en Urano.\nNubes moleculares interestelares.\nNon se detectou H3+ no medio interestelar ata 1996, cando Geballe &amp; Oka informaron sobre a detecci\u00f3n de H3+ en d\u00faas nubes moleculares visibles, GL2136 e W33A. Ambas as fontes ti\u00f1an temperaturas de H3+ de aproximadamente 35 K (-238\u00a0\u00b0C) e densidades de columna de aproximadamente 1014 cm\u22122. Desde ent\u00f3n, detectouse H3+ noutras numerosas nubes moleculares, como AFGL 2136, Mon R2 IRS 3, GCS 3-2, GC IRS 3, e LkH\u03b1 101.\nNubes interestelares difusas.\nDe modo inesperado, McCall et al. detectaron tres li\u00f1as de H3+ en 1998 na nube difusa de Cyg OB2 No. 12. Antes de 1998, pens\u00e1base que a densidade de H2 era demasiado baixa para producir unha cantidade detectable de H3+. McCall detectou unha temperatura de 27 K (-246\u00a0\u00b0C) e unha densidade de columna de ~ 1014 cm\u22122, o mesmo valor encontrado por Geballe &amp; Oka. Desde ent\u00f3n, detectouse H3+ noutras moitas nubes difusas como GCS 3-2, GC IRS 3, e \u03b6 Persei.\nPredicci\u00f3ns do modelo do estado continuo.\nPara aproximar a lonxitude de cami\u00f1o (\"pathlenght\") do H3+ nestas nubes, Oka empregou o modelo do estado continuo para determinar as densidades de n\u00famero preditas en nubes densas e difusas. Como se explicou m\u00e1is arriba, ambos os tipos de nubes te\u00f1en o mesmo mecanismo de formaci\u00f3n para o H3+, pero diferentes mecanismos dominantes de destruci\u00f3n. En nubes densas, a transferencia de prot\u00f3ns con CO \u00e9 o mecanismo de destruci\u00f3n dominante. Isto corresponde a unha densidade de n\u00famero de 10\u22124 cm\u22123 en nubes densas.\nEn nubes difusas, o mecanismo de destruci\u00f3n dominante \u00e9 a recombinaci\u00f3n disociativa. Isto corresponde a unha densidade de n\u00famero de 10\u22126 cm\u22123 en nubes difusas. Por tanto, xa que as densidades de columna para nubes difusas e densas son aproximadamente da mesma orde de magnitude, as nubes difusas deben ter unha lonxitude de cami\u00f1o 100 veces maior que para nubes densas. Por tanto, empregando o H3+ como unha sonda nestas nubes, p\u00f3dese determinar o seu tama\u00f1o relativo."}
{"id": "278098", "revid": "27155", "url": "https://gl.wikipedia.org/wiki?curid=278098", "title": "Cati\u00f3n trihidr\u00f3xeno", "text": ""}
{"id": "278099", "revid": "89787", "url": "https://gl.wikipedia.org/wiki?curid=278099", "title": "Celestino Sardi\u00f1a Fern\u00e1ndez", "text": "Celestino Sardi\u00f1a Fern\u00e1ndez, nado en Pontedeume o 20 de novembro de 1933 e finado o 3 de abril de 2017, foi un comerciante e pol\u00edtico galego. Foi alcalde de Pontedeume desde 1970 ata 1987.\nTraxectoria.\nFoi fillo de Celestino Sardi\u00f1a Navarro, membro de Izquierda Republicana e delegado gobernativo en 1936 quen, v\u00edtima da represi\u00f3n, foi asasinado na Capela o 18 de agosto dese mesmo ano xunto con outras persoas, entre as que estaba o seu irm\u00e1n Ram\u00f3n.\nCando ti\u00f1a 15 anos a s\u00faa nai mandouno estudar a Madrid coa axuda dun familiar que resid\u00eda al\u00ed. Logo de cursar os estudos de Maxisterio, in\u00edciase na pol\u00edtica desde a militancia na Acci\u00f3n Cat\u00f3lica.\nO 16 de setembro de 1970 foi nomeado alcalde de Pontedeume en substituci\u00f3n de Juan Sarmiento Pati\u00f1o, quen ocupara a alcald\u00eda desde 1940. Nada m\u00e1is facerse cargo da alcald\u00eda te\u00f1en lugar os actos do s\u00e9timo centenario da fundaci\u00f3n da Vila de Pontedeume. Outros feitos salient\u00e1beis dos seus primeiros anos na alcald\u00eda foron as xesti\u00f3ns realizadas para a construci\u00f3n do Colexio P\u00fablico e o Instituto de Bacharelato.\nNas primeiras elecci\u00f3ns municipais dem\u00f3craticas de 1979 accede \u00e1 alcald\u00eda obtendo a maior\u00eda absoluta como cabeza de lista de Coalici\u00f3n Democr\u00e1tica. Repite maior\u00eda absoluta nas seguintes elecci\u00f3ns de 1983 como cabeza de lista da Coalici\u00f3n Popular. Durante estes oito anos de mandato democr\u00e1tico inaugurouse o colexio de EXB de Andrade e o edificio do Centro de Sa\u00fade.\nNas elecci\u00f3ns de 1987 perde a alcald\u00eda a pesar de ser a lista m\u00e1is votada, pois o feito de non acadar maior\u00eda absoluta permite unha coalici\u00f3n das outras catro forzas con representaci\u00f3n quen elixen alcalde a Belarmino Freire Buj\u00eda do PSdeG-PSOE. Logo de repetir nas seguintes elecci\u00f3ns de 1991, de novo sen \u00e9xito, renuncia a se presentar \u00e1s seguintes elecci\u00f3ns a\u00ednda que segue a ser o presidente local do PP. Nas elecci\u00f3ns de 1995 e 1999 os cabezas de lista do PP foron o comerciante Santiago Campos Rodr\u00edguez e Jos\u00e9 Costas Torrente, que non conseguiron desbancar da alcald\u00eda a Belarmino Freire.\nCelestino Sardi\u00f1a volve a ser cabeza de lista do PP nas elecci\u00f3ns de 2003 mais obt\u00e9n os peores resultados da s\u00faa formaci\u00f3n desde o comezo das elecci\u00f3ns democr\u00e1ticas (1.368 votos), se ben consegue ser a forza m\u00e1is votada por un escaso marxe de votos (39 votos m\u00e1is co PSdeG-PSOE). Catro formaci\u00f3ns obte\u00f1en tres concelleiros e Sardi\u00f1a trata de acceder \u00e1 alcald\u00eda mediante un pacto co \"C\u00edrculo de Opini\u00f3n Eum\u00e9s\" que non chegou a frutificar. Logo deste novo intento errado de obter a alcald\u00eda, Celestino Sardi\u00f1a anunciou a s\u00faa retirada da vida pol\u00edtica en xaneiro de 2006, e renunciou \u00e1 presidencia local do PP e \u00e1 s\u00faa cadeira de concelleiro.\nDurante o seu longo traxecto pol\u00edtico foi Deputado Provincial en varias ocasi\u00f3ns, chegando mesmo a ser Vicepresidente desta instituci\u00f3n."}
{"id": "278100", "revid": "89787", "url": "https://gl.wikipedia.org/wiki?curid=278100", "title": "Xulio Sesto", "text": "Julio Manuel Vicente Sesto, co\u00f1ecido como Julio Sesto, nado no Rosal o 10 de xullo de 1879 e finado en San \u00c1ngel (M\u00e9xico) o 5 de maio de 1960, foi un xornalista e escritor galego.\nTraxectoria.\nEmigrou a Porto Rico en 1895, onde ampliou os seus estudos, e en 1897 marchou a M\u00e9xico, onde se estableceu dende 1901. Al\u00ed iniciou a s\u00faa actividade xornal\u00edstica no diario \"El Imparcial\", pasando despois a \"El Correo Espa\u00f1ol\" e \"Diario del Hogar\". F\u00edxose famoso coa publicaci\u00f3n do poema \"Las abandonadas\" no \"Diario de la Marina\" da Habana en 1909. Retornou a Espa\u00f1a en 1911 e foi redactor de \"El Liberal\" e colaborou en \"Blanco y Negro\", \"Nuevo Mundo\" e \"La Ilustraci\u00f3n Espa\u00f1ola y Americana\", entre outros. A partir de 1917 abandonou o xornalismo para dedicarse exclusivamente \u00e1 s\u00faa faceta de escritor. Actuou como intermediario diplom\u00e1tico en diferentes cuesti\u00f3ns entre Espa\u00f1a e M\u00e9xico.\nEn 1913 creou a editorial El Libro Espa\u00f1ol, e en 1917 fundou a revista ilustrada \"Tricolor\", da que tam\u00e9n foi director. Foi profesor de Literatura e Lingua castel\u00e1s na Universidade Nacional de M\u00e9xico en 1920, cargo do que dimitiu poucos anos despois. Varias das s\u00faas creaci\u00f3ns foron levadas ao cine.\nEstaba preparando as s\u00faas memorias cando se suicidou na s\u00faa casa de M\u00e9xico.\nFoi pai da xornalista Nina Sesto."}
{"id": "278101", "revid": "1888", "url": "https://gl.wikipedia.org/wiki?curid=278101", "title": "Julio Manuel Vicente Sesto", "text": ""}
{"id": "278102", "revid": "1888", "url": "https://gl.wikipedia.org/wiki?curid=278102", "title": "Julio Sesto", "text": ""}
{"id": "278105", "revid": "27155", "url": "https://gl.wikipedia.org/wiki?curid=278105", "title": "Trihidr\u00f3xeno", "text": ""}
{"id": "278107", "revid": "1888", "url": "https://gl.wikipedia.org/wiki?curid=278107", "title": "Ant\u00f3n Silva", "text": "Ant\u00f3n Silva, co\u00f1ecido como Pardal, nado no Seixo, foi un fot\u00f3grafo galego.\nTraxectoria.\nDurante a Guerra Civil foi recrutado polo bando franquista, a\u00ednda que finalmente optou por pasar \u00e1 zona republicana. Dedic\u00e1base \u00e1 fotograf\u00eda, polo que durante os d\u00edas na fronte fotografou moitas escenas de guerra. Perseguido polos franquistas fuxiu da fronte e pasou a Francia, logo a Rep\u00fablica Dominicana. Chegou a Cuba en 1942, permaneceu na illa dedic\u00e1ndose \u00e1 pesca e pasando a formar parte do grupo de pescadores galegos que se asentaban nos barrios habaneros de Regla e Casablanca. Era co\u00f1ecido por ter moitas profesi\u00f3ns: reloxeiro, mec\u00e1nico, fundidor, m\u00fasico."}
{"id": "278109", "revid": "38330", "url": "https://gl.wikipedia.org/wiki?curid=278109", "title": "Cristian IX de Dinamarca", "text": ""}
{"id": "278111", "revid": "5863", "url": "https://gl.wikipedia.org/wiki?curid=278111", "title": "Mercury Music Prize", "text": ""}
{"id": "278112", "revid": "1888", "url": "https://gl.wikipedia.org/wiki?curid=278112", "title": "Alejandro Tejero Cuenca", "text": "Alejandro Tejero Cuenca, nado en Montauban en 1941 e finado en Venezuela en 1967, foi un pol\u00edtico galego.\nTraxectoria.\nFillo do aviador republicano Braulio Tejero e a viguesa Mar\u00eda Teresa Cuenca, secretaria de Indalecio Prieto e do director da Aviaci\u00f3n da Rep\u00fablica, Ignacio Hidalgo de Cisneros. En 1957, Fernando Tejero, o irm\u00e1n de Braulio, foi a Espa\u00f1a e levou a Venezuela ao seu fillo Alejandro, que ti\u00f1a 17 anos no momento do derrocamento do ditador Marcos P\u00e9rez Jim\u00e9nez. F\u00edxose militante da Mocidade Comunista 1957 e ingresou na guerrilla da FALN. Foi secuestrado e torturado at\u00e9 a morte en maio de 1967."}
{"id": "278113", "revid": "38330", "url": "https://gl.wikipedia.org/wiki?curid=278113", "title": "Vkontakte", "text": ""}
{"id": "278119", "revid": "132736", "url": "https://gl.wikipedia.org/wiki?curid=278119", "title": "Latvijas Televizija", "text": "Latvijas Telev\u012bzija (polas s\u00faas siglas en let\u00f3n LTV, televisi\u00f3n de Letonia) \u00e9 unha emisora estatal de televisi\u00f3n p\u00fablica, que transmite desde 1954. Est\u00e1 parcialmente financiada polo estado (60%) e o resto do orzamento v\u00e9n da publicidade. Est\u00e1 controlada polo Consello Nacional de Radio e Televisi\u00f3n (NRTC). Est\u00e1 formada por d\u00faas canles: LLv1 e LTV7 (anteriormente LLv2). Ambas as canles de televisi\u00f3n de Letonia son transmitidas v\u00eda sat\u00e9lite polo Sirius 4, como parte da Viasat, difusi\u00f3n de televisi\u00f3n.\nEn 1974 iniciouse a transmisi\u00f3n en cor inicialmente en sistema SECAM, pero a partir de 1998 pasouse ao sistema PAL. Dende 1986 ATVs te\u00f1en o estudo e complexo informativo en Zakusala. En 1993 o ATV tornouse como membro da Uni\u00f3n Europea de Radiodifusi\u00f3n (UER)."}
{"id": "278120", "revid": "1888", "url": "https://gl.wikipedia.org/wiki?curid=278120", "title": "Francisco Marcos Ra\u00f1a", "text": "Francisco Tom\u00e1s Marcos Ra\u00f1a, nado no Carballi\u00f1o o 1 de novembro de 1900 e finado en Madrid o 18 de xaneiro de 1990, foi un escritor, xornalista e pol\u00edtico galego.\nTraxectoria.\nSendo a\u00ednda novo foise a Cuba cun parente e ficou al\u00ed un tempo ata que foi reclamado para cumprir o servizo militar. En 1921, xa en Espa\u00f1a, escribiu alg\u00fan artigo para \"El Ideal Gallego\" da Coru\u00f1a. Facendo o seu servizo militar foi destinado ao norte de \u00c1frica como sarxento de complemento. Desde al\u00ed escribiu tam\u00e9n para \"El Ideal Gallego\" contando a s\u00faa experiencia de campo. Como dato curioso das s\u00faas colaboraci\u00f3ns period\u00edsticas, a revista \"Algo\" concedeulle, anos m\u00e1is tarde, unha gratificaci\u00f3n de 5 pesetas por un chiste que lles enviou. \nCando se produciu o golpe de Estado do 18 de xullo de 1936 traballaba como vendedor na sucursal de Madrid da casa Puigdengolas especializada en porcelana xaponesa, estilogr\u00e1ficas Eversharp e sobre todo bot\u00f3ns de n\u00e1cara que venden en camiseir\u00edas; era oficial de complemento do Ex\u00e9rcito e estaba afiliado ao Partido Socialista Obrero Espa\u00f1ol. Con outros compa\u00f1eiros organizou en Madrid 5 Batall\u00f3ns de voluntarios de Comercio. Co \u00faltimo deles sa\u00edu \u00e1 fronte, iniciando a s\u00faa campa\u00f1a en Legan\u00e9s. Na guerra civil foi capit\u00e1n do Ex\u00e9rcito Republicano, confirmado a principios de 1938 polo Ministerio de Defensa Nacional con antig\u00fcidade do 31/12/1936. M\u00e1is tarde ascendeu a comandante. A s\u00faa afecci\u00f3n literaria levouno a escribir un libro sobre a loita, que por desgraza se perdeu.\nDespois da derrota da Rep\u00fablica pasou por Celanova, e cruzou clandestinamente a fronteira portuguesa refuxi\u00e1ndose en Lisboa primeiro e posteriormente nos Estados Unidos. En xu\u00f1o de 1940 chegou a Cuba -pais que xa co\u00f1ec\u00eda por estar cun tio seu en Camag\u00fcey nos derradeiros anos dez do s\u00e9culo XX-, procedente de Nova York. Deixou en Espa\u00f1a muller e un fillo (Ram\u00f3n). En febreiro de 1944 foi representada no Teatro Principal de la Comedia a s\u00faa obra \"Home de mundo\". Nos anos 50 comprou unha pequena casi\u00f1a na barriada de Lawton Batista de La Habana, en cuxo patio interior ti\u00f1a unha laranxeira. No ano 1955 fixo un breve viaxe a Espa\u00f1a para ver \u00e1 familia. \nColaborou como cronista da Secci\u00f3n de Sociedades Espa\u00f1olas no peri\u00f3dico \"Noticias de Hoy\", escribiu no semanario dominical \"Magazine de Hoy\". O 31 de decembro de 1942 publicou o poema \"A Galiza\" na revista \"Vida Gallega\". O 9 de setembro de 1944, a solicitude do Grupo Curros Enr\u00edquez, colaborou coa Junta Suprema de Uni\u00f3n Nacional para axudar ao pobo espa\u00f1ol, impartiu a conferencia \"El esp\u00edritu de libertad y rebeld\u00eda en Curros Enr\u00edquez\". Dende a s\u00faa primeira andaina (1948) foi Director T\u00e9cnico da revista \"AutoCuba\". En 1951 foi nomeado xefe do Departamento de Publicaciones da C\u00e1mara del Comercio del Autom\u00f3vil de Cuba. Nos anos sesenta co\u00f1eceu a Xos\u00e9 Neira Vilas, con quen colaborou na Secci\u00f3n Gallega do Instituto de Literatura y Ling\u00fc\u00edstica. \nNo ano 1979 solicitou a recuperaci\u00f3n da nacionalidade espa\u00f1ola, e en 1982 volveu a Espa\u00f1a coa s\u00faa muller, a asturiana Aurora Fern\u00e1ndez Gonz\u00e1lez. Viviu na r\u00faa Marqu\u00e9s de Corbera de Madrid ata seu pasamento. Aurora volveu a Asturias onde morreu un ano mais tarde."}
{"id": "278121", "revid": "98629", "url": "https://gl.wikipedia.org/wiki?curid=278121", "title": "Yasujir\u014d Ozu", "text": "Yasujir\u014d Ozu, (en xapon\u00e9s \u5c0f\u6d25 \u5b89\u4e8c\u90ce) nado en Toquio o 12 de decembro de 1903 e finado na mesma cidade o 12 de decembro de 1963 foi un director de cinema xapon\u00e9s.\nTraxectoria.\nComezou a interesarse polo cinema no instituto, cando escapaba das clases para ver filmes como \"Quo Vadis?\" ou \"The Last Days of Pompeii\". En 1917 despois de ver o filme \"Civilization\" decidiu converterse en director. Por\u00e9n o seu primeiro traballo foi como profesor substituto.\nEn 1923 entrou na Shochiku Film Company como axudante de fotograf\u00eda grazas \u00e1 intercesi\u00f3n do seu t\u00edo e contra a opini\u00f3n do seu pai. Tras traballar como axudante de direcci\u00f3n foi ascendido e dirixiu o seu primeiro filme en 1927. O gui\u00f3n foi escrito por Kogo Noda, que ser\u00eda o seu coguionista o resto da s\u00faa carreira.\nO seu primeiro \u00e9xito de cr\u00edtica foi \"Nac\u00edn, pero\", comedia dram\u00e1tica sobre a adolescencia.\nEn 1937 foi chamado polo ex\u00e9rcito xapon\u00e9s e pasou dous anos na China na segunda guerra sino-xaponesa. En 1943, durante a segunda guerra mundial foi contratado para facer un filme de propaganda en Birmania. Por\u00e9n, foi levado a Singapur para dirixir o filme \"Deruhi e, Deruhi e\" e pasou o ano lendo, xogando ao tenis e vendo filmes estadounidenses. Cando acabou a guerra destru\u00edu o gui\u00f3n e todo o material filmado.\nVolveu ao Xap\u00f3n en 1946, mud\u00e1ndose coa s\u00faa nai, coa que viviu ata a morte desta. O ano seguinte retomou a s\u00faa carreira e a partir deses anos chegaron as s\u00faas obras m\u00e1is destacadas, como \"Viaxe a Tokio\".\nAntes da d\u00e9cada de 1960 os seus filmes apenas foron vistos f\u00f3ra do seu pa\u00eds, pero dende ent\u00f3n a s\u00faa influencia foi aumentando, sendo considerado un dos grandes directores da historia, aparecendo en enquisas como a da revista \"Sight &amp; Sound\"."}
{"id": "278122", "revid": "47401", "url": "https://gl.wikipedia.org/wiki?curid=278122", "title": "Yasujiro Ozu", "text": ""}
{"id": "278123", "revid": "56817", "url": "https://gl.wikipedia.org/wiki?curid=278123", "title": "Edwin S. Porter", "text": "Edwin Stanton Porter, nado en Connesville (Pensilvania) o 21 de abril de 1870 e finado en Nova York o 30 de abril de 1941 foi un director de cinema estadounidense, pioneiro da historia do cinema.\nTraxectoria.\nLogo de ter distintos empregos, comezou a interesarse na electricidade, amosando unha gran capacidade como inventor.\nPorter chegou ao mundo do cinema en 1896, ano no que se proxectaron comercialmente os primeiros filmes, convert\u00e9ndose en proxeccionista e viaxando por Suram\u00e9rica facendo demostraci\u00f3ns en feiras. Ao volver a Nova York en 1898 atopou traballo no Eden Mus\u00e9e, dependente da Edison Manufacturing Company, no que se dedicaba \u00e1 montaxe e exhibici\u00f3n de filmes.\nPola creatividade que demostrou neses labores foi contratado directamente pola compa\u00f1\u00eda en 1899, comezando a facer filmes para Edison.\nO seu principal filme foi o western \"The Great Train Robbery\", de 1903, que trouxo grandes innovaci\u00f3ns, inclu\u00edndo un plano dun bandido disparando \u00e1 c\u00e1mara.\nEntre 1917 e 1925 Porter foi presidente da Precision Machine Company. Tras retirarse, seguiu inventando e dese\u00f1ando obxectos, logrando varias patentes."}
{"id": "278125", "revid": "5863", "url": "https://gl.wikipedia.org/wiki?curid=278125", "title": "Douglas Fairbanks", "text": "Douglas Elton Thomas Ullman, nado en Denver (Colorado) o 23 de maio de 1883 e finado en Santa Monica (California) o 12 de decembro de 1939 foi un actor, director e produtor estadounidense, co\u00f1ecido como Douglas Fairbanks.\nTraxectoria.\nFairbanks comezou a actuar de neno en teatros afeccionados de Denver. Na d\u00e9cada de 1900 mudouse a Nova York para iniciar a s\u00faa carreira como profesional, un\u00edndose \u00e1 compa\u00f1\u00eda de\nFrederick Warde. Debutou en Broadway en 1902.\nTras marchar aos \u00c1nxeles asinou un contrato con Triangle Pictures en 1915, traballando con David Wark Griffith. No seu primeiro filme, \"The Lamb\", demostrou as s\u00faas capacidades atl\u00e9ticas, chamando a atenci\u00f3n do p\u00fablico.\nEn 1916 co\u00f1eceu a actriz Mary Pickford, comezando unha relaci\u00f3n. Os dous, xunto con D.W. Griffith e Charles Chaplin fundaron en 1919 a United Artists, para ter o control art\u00edstico total dos seus filmes.\nEn 1920, cando xa era o actor m\u00e1is popular de Hollywood casou con Mary Pickford, tralo r\u00e1pido divorcio desta. Convert\u00e9ronse na primeira parella famosa de Hollywood, vivindo nunha mansi\u00f3n chamada Pickfair. Neses anos comezou a revitalizar o x\u00e9nero dos filmes de aventuras.\nEn 1927 Fairbanks e Pickford foron os primeiros en deixar as s\u00faas pegadas no cemento fronte o Grauman's Chinese Theatre. Ademais, Fairbanks converteuse no primeiro presidente da Academia das Artes e das Ciencias Cinematogr\u00e1ficas e o primeiro presentador dos premios Oscar.\nPerdeu o entusiasmo coas limitaci\u00f3ns que trouxo o cinema sonoro e despois de 1934 retirouse da interpretaci\u00f3n. Mant\u00edvose relacionado marxinalmente coa industria do cinema ata que a s\u00faa sa\u00fade comezou a decaer."}
{"id": "278126", "revid": "89787", "url": "https://gl.wikipedia.org/wiki?curid=278126", "title": "Solidaridad Obrera (1922)", "text": "Solidaridad Obrera foi un peri\u00f3dico editado na Coru\u00f1a entre 1922 e 1934.\nHistoria e caracter\u00edsticas.\nSubtitulado \"Semanario \u00d3rgano de Confederaci\u00f3n Regional Galaica\", apareceu en agosto de 1922. Estivo dirixido por Jos\u00e9 Su\u00e1rez Duque ata a s\u00faa morte en setembro de 1923. Foi substitu\u00eddo por Ricardo Garc\u00eda Lago at\u00e9 decembro de 1924. Tiraba 3.300 exemplares.\nSegunda etapa.\nO semanario trasladouse a Santiago de Compostela en 1925 debido \u00e1s frecuentes suspensi\u00f3ns da ditadura de Primo de Rivera. Estivo dirixido por Ezequiel Rey Turnes. Mant\u00edvose at\u00e9 1927, cando foi pechado pola ditadura.\nTerceira etapa.\nVolveu aparecer en novembro de 1930 na Coru\u00f1a. Estivo dirixido por Jos\u00e9 Villaverde Velo, que en febreiro de 1933 deixoulle o posto a Claro Jos\u00e9 Send\u00f3n. Desapareceu a resultas da represi\u00f3n que sucedeu \u00e1 folga xeral revolucionaria de 1934"}
{"id": "278127", "revid": "32797", "url": "https://gl.wikipedia.org/wiki?curid=278127", "title": "Solidaridad Obrera (1920)", "text": "Solidaridad Obrera foi un peri\u00f3dico editado na Coru\u00f1a entre 1920 e 1922 de tendencia anarquista.\nHistoria e caracter\u00edsticas.\nPeri\u00f3dico de car\u00e1cter sindicalista, apareceu en abril de 1920 en substituci\u00f3n do voceiro da Federaci\u00f3n Local da CNT \"La Voz del Obrero\". O cambio de nome veu como consecuencia das decisi\u00f3ns tomadas no chamado Congreso de la Comedia, celebrado no Teatro de la Comedia, en Madrid, entre o 10 e o 18 de decembro de 1919, que foi o segundo congreso nacional da CNT. Nela se propuxo a potenciaci\u00f3n dos \u00f3rganos escritos a trav\u00e9s do xornal \"Solidaridad Obrera\", que ir\u00eda implantarse en numerosas localidades espa\u00f1olas ou aumentar o n\u00famero das s\u00faas edici\u00f3ns naquelas nas que xa exist\u00eda. Jos\u00e9 Villaverde Velo fundou e dirixiu, primeiro, o xornal en Vigo e, probablemente, axudou a facer o mesmo na Coru\u00f1a.\nCesou a s\u00faa publicaci\u00f3n a comezos de 1922."}
{"id": "278128", "revid": "27155", "url": "https://gl.wikipedia.org/wiki?curid=278128", "title": "Variante de splicing", "text": ""}
{"id": "278129", "revid": "89787", "url": "https://gl.wikipedia.org/wiki?curid=278129", "title": "Sequeiro (construci\u00f3n)", "text": "Un sequeiro \u00e9 polo xeral calquera lugar onde se pon a secar le\u00f1a, casta\u00f1as, pezas de cer\u00e1mica etc.\nNa arquitectura popular, son construci\u00f3ns primitivas propias das serras das provincias galegas de Lugo e Ourense, co fin de almacenar e secar a casta\u00f1a. Constan de dous andares, a planta terrea, onde adoita ir o lume, e o sobrado, onde fican as casta\u00f1as. Ambas dependencias \u00e1chanse separadas cun forxado horizontal feito de madeira e canizo, para facilitar a ventilaci\u00f3n ou o paso da calor e o fume. Os sequiero \u00e1s veces serven de vivenda temporal.\nOs sequeiros poden atoparse no propio eido cando a casa est\u00e1 preto do souto (normalmente preto dos r\u00edos, e polo xeral nos vales), ou, cando as aldeas est\u00e1n na monta\u00f1a, \u00e1chanse illados nos soutos de xeito que os alde\u00e1ns baixan e pasan tempadas a vivir neles. Moitas veces forman agrupaci\u00f3ns, coma se fosen mesmo aldeas.\nNalg\u00fans casos de maior complexidade, o sequiero pode ter at\u00e9 un cuarto ou incluso cortes ou forno.\nDescrici\u00f3n.\nManuel Caama\u00f1o explica que existen dous tipos de sequeiros, o m\u00e1is sinxelo vai dentro da casa-vivenda ou acaroada a esta; e o m\u00e1is complexo consiste nun edificio aut\u00f3nomo, que incluso pode contar con vivenda.\nNormalmente, por atop\u00e1rense en zonas de monta\u00f1a, a construci\u00f3n aproveita o desnivel para dese\u00f1ar a planta terrea e o sobrado. Acostuma ser de planta rectangular, con muros de feitura pouco coidada de cachotar\u00eda de xisto ou granito dun espesor de 0,60 a 0,80\u00a0cm. S\u00f3 conta coma vans, cunha porta na planta terrea, outra porta no primeiro andar que d\u00e1 ao terreo da parte superior do socalco, e unha xanela no sobrado ou primeiro andar. A funci\u00f3n desta fiestra \u00e9 crear unha ventilaci\u00f3n para que sequen as casta\u00f1as. \u00c1s veces aparece unha bufarda na planta terrea co mesmo obxectivo. A cuberta \u00e9 de dous ou tres vertentes, de tella (terllado) ou lousa (lousado).\nA distribuci\u00f3n interior da parte terrea consta de dous espazos, un primeiro que d\u00e1 \u00e1 porta de entrada, destinado ao almacenamento da le\u00f1a, e onde pode haber un cortello para un ou dous porcos (azacotados coas casta\u00f1as m\u00e1s); e un segundo cuarto, o esencial, onde vai a lareira, co teito de canizo por riba. Malia semellaren construci\u00f3ns pouco coidadas, os entramados de madeira do andar, dentro da s\u00faa rusticidade, pos\u00fae varias soluci\u00f3ns construtivas enxe\u00f1osas e de curiosa feitura, como por exemplo as t\u00e1boas cheas de buratos, alg\u00fans con enfeites, ou pont\u00f3ns con formas triangulares, trapezoidais etc para facilitar o paso do fume.\nNo sobrado ou andar, ademais da almacenaxe e secado das casta\u00f1as, antes de levalas, tir\u00e1baselle a casca golpe\u00e1ndoas nun \"pisouto\", unha plataforma de madeira cunha grosa t\u00e1boa sobre catro p\u00e9s. Despois de limpas, as casta\u00f1as eran levadas en carros ou cabalar\u00edas, moitas veces xunto cos porco cebados coas casta\u00f1as."}
{"id": "278130", "revid": "89787", "url": "https://gl.wikipedia.org/wiki?curid=278130", "title": "Haptoglobina", "text": "A haptoglobina (abreviada como Hp) \u00e9 a prote\u00edna que nos humanos est\u00e1 codificada polo xene \"HP\". No plasma sangu\u00edneo, a haptoglobina \u00fanese \u00e1 hemoglobina (Hb) libre liberada polos eritrocitos con alta afinidade e deste modo inhibe a s\u00faa actividade oxidativa. O complexo haptoglobina-hemoglobina ser\u00e1 despois eliminado polo sistema reticuloendotelial (principalmente no bazo). Nos laboratorios cl\u00ednicos, a proba da haptoglobulina util\u00edzase para examinar e monitorizar a anemia hemol\u00edtica intravascular. Na hem\u00f3lise intravascular, a hemoglobina libre lib\u00e9rase \u00e1 circulaci\u00f3n e al\u00ed a haptoglobina \u00fanese \u00e1 hemoglobina. Isto causa un descenso nos niveis de haptoglobina. Inversamente, na hem\u00f3lise extravascular os leucocitos do sistema reticuloendotelial, especialmente no bazo, fagocitan os eritrocitos, de modo que a hemoglobina non se libera \u00e1 circulaci\u00f3n, e os niveis s\u00e9ricos de haptoglobina son os normais.\nFunci\u00f3n e estrutura.\nO xene \"HP\" da haptoglobina, situado no cromosoma 16 humano, codifica unha preproprote\u00edna grande que despois \u00e9 procesada proteoliticamente para dar lugar \u00e1s cadeas alfa e beta, as cales despois se combinan formando un tetr\u00e1mero, que \u00e9 a haptoglobina. Por tanto, a haptoglobina consta de d\u00faas cadeas \u03b1 e d\u00faas \u03b2, conectadas por pontes disulfuro. A haptoglobina existe en d\u00faas formas al\u00e9licas na poboaci\u00f3n humana, denominadas \"Hp1\" e \"Hp2\", esta \u00faltima orixinouse pola duplicaci\u00f3n parcial do xene \"Hp1\". Por tanto, nos humanos at\u00f3panse tres xenotipos: Hp1-1, Hp2-1, e Hp2-2. As haptoglobinas de diferentes xenotipos \u00fanense \u00e1 hemoglobina con diferentes afinidades, e a que se une m\u00e1is feblemente \u00e9 a Hp2-2.\nA haptoglobina funciona un\u00edndose \u00e1 hemoglobina libre do plasma, o que permite que os encimas degradativos te\u00f1an acceso \u00e1 hemoglobina e ao mesmo tempo impide a perda de ferro polos riles e protexe os riles dos danos producidos pola hemoglobina.\nS\u00edntese.\nA haptoglobina prod\u00facena principalmente os hepatocitos pero tam\u00e9n outros tecidos, como a pel, pulm\u00f3ns, e riles. Ademais, o xene da haptoglobina expr\u00e9sase no tecido adiposo humano, murino e vac\u00fan.\nNoutras especies.\nA haptoglobina encontrouse en todos os mam\u00edferos estudados ata agora, algunhas aves, como os corvos mari\u00f1os e avestruces e tam\u00e9n, na s\u00faa forma m\u00e1is simple, en peixes \u00f3seos, como o peixe cebra. \u00c9 interesante indicar que a haptoglobina est\u00e1 ausente en polo menos alg\u00fans anfibios (\"Xenopus\") e aves neognatas (gali\u00f1a e ganso).\nImportancia cl\u00ednica.\nAs mutaci\u00f3ns no xene da haptoglobina e as s\u00faas rexi\u00f3ns reguladoras causan ahaptoglobinemia ou hipohaptoglobinemia. Este xene tam\u00e9n foi ligado \u00e1 nefropat\u00eda diab\u00e9tica, a incidencia de enfermidades coronarias na diabete tipo 1, enfermidade de Crohn, comportamento de doenzas inflamatorias, colanxite esclerosante primaria, susceptibilidade \u00e1 enfermidade de Parkinson idiop\u00e1tica, e unha incidencia reducida de malaria por \"Plasmodium falciparum\".\nComo o sistema reticuloendotelial elimina o complexo haptoglobina-hemoglobina do corpo, os niveis de haptoglobina descenden na anemia hemol\u00edtica. No proceso no que a haptoglobina se liga \u00e1 hemoglobina un efecto indirecto \u00e9 que o ferro da hemoglobina queda secuestrado nela, o que impide que bacterias que utilizan o ferro se beneficien da hem\u00f3lise. Teor\u00edzase que, debido a isto, a haptoglobina evolucionou funcionando como unha prote\u00edna da fase aguda. A haptoglobina ten unha influencia protectora no ril hemol\u00edtico.\nAlg\u00fans estudos asocian certos fenotipos de haptoglobina co risco de desenvolver esquizofrenia.\nProtocolo da proba.\nA proba da haptoglobina enc\u00e1rgase cando o paciente mostra s\u00edntomas de anemia, como palidez, fatiga, ou falta de aire ao respirar, xunto con signos f\u00edsicos de hem\u00f3lise, como ictericia ou urina escura. A proba tam\u00e9n se encarga comunmente dentro do conxunto de probas para a anemia hemol\u00edtica, entre as que est\u00e1n tam\u00e9n o reconto de reticulocitos e un frotis sangu\u00edneo perif\u00e9rico. Pode encargarse tam\u00e9n cunha Proba de Antiglobulina Directa cando un paciente se sospeiota que ten unha reacci\u00f3n \u00e1 transfusi\u00f3n ou s\u00edntomas de anemia hemol\u00edtica autoinmune. Ademais, pode encargarse xunto cunha proba da bilirrubina.\nInterpretaci\u00f3n.\nUnha diminuci\u00f3n nos niveis de haptoglobina pode apoiar o diagn\u00f3stico de anemia hemol\u00edtica, especialmente cando est\u00e1 correlacionada cun descenso do reconto de eritrocitos, hemoglobina, e do hematocrito, e tam\u00e9n un incremento do reconto de reticulocitos.\nSe aumenta o reconto de reticulocitos, pero o nivel de haptoglobina \u00e9 normal, isto pode indicar que a destruci\u00f3n celular est\u00e1 ocorrendo no bazo e f\u00edgado, o cal pode indicar unha hem\u00f3lise inducida por f\u00e1rmacos, ou unha displasia de gl\u00f3bulos vermellos (eritrocitos). O bazo e o f\u00edgado reco\u00f1ecen que hai algo anormal nos gl\u00f3bulos vermellos (o f\u00e1rmaco pode recubrir a membrana do gl\u00f3bulo vermello ou a membrana pode ser disfuncional), e destr\u00faen a c\u00e9lula. Este tipo de destruci\u00f3n non libera a hemoglobina no sangue perif\u00e9rico, polo que a haptoglobina non se une a ela. As\u00ed, a haptoglobina permanece nos seus niveis normais se a hem\u00f3lise non \u00e9 grave. Ao contrario, en casos de hem\u00f3lise extravascular grave, os niveis de haptoglobina poden ser baixos, cando as grandes cantidades de hemoglobina que hai no sistema reticuloendotelial fan que se transfira hemoglobina libre ao plasma sangu\u00edneo.\nSe hai s\u00edntomas de anemia pero tanto o reconto de reticulocitos coma o nivel de haptoglobina son normais, a anemia moi probablemente non se debe a hem\u00f3lise, sen\u00f3n a outro fallo na produci\u00f3n de c\u00e9lulas sangu\u00edneas, como a anemia apl\u00e1stica.\nOs niveis de haptoglobina diminu\u00eddos pero non acompa\u00f1ados de signos de anemia poden indicar un dano hep\u00e1tico, xa que o f\u00edgado non est\u00e1 a producir haptoglobina dabondo entre outras cousas.\nComo a haptoglobina \u00e9 unha prote\u00edna de fase aguda, calquera proceso inflamatorio (infecci\u00f3n, estr\u00e9s extremo, queimaduras, danos por esmagamento, alerx\u00eda etc.) poden incrementar os niveis de haptoglobina no plasma."}
{"id": "278132", "revid": "1888", "url": "https://gl.wikipedia.org/wiki?curid=278132", "title": "Manuel Pita Armada", "text": "Manuel Pita Armada, nado en Cari\u00f1o cara a 1910, foi un sindicalista libertario galego.\nTraxectoria.\nNado no seo dunha familia acomodada da vila de Cari\u00f1o, foi un dos fundadores do Sindicato da Industria Pesquera de Cari\u00f1o (1933), integrado na CNT. Como consecuencia da folga xeral revolucionaria de 1934 foi detido no c\u00e1rcere de Ortigueira e sufriu prisi\u00f3n no castelo de San Filipe. Despois do triunfo electoral da Fronte Popular sa\u00edu do c\u00e1rcere ao beneficiarse dunha amnist\u00eda. Co golpe de Estado do 18 de xullo de 1936 embarcou no boniteiro Arkale coa directiva do sindicato rumbo ao porto franc\u00e9s de Saint Nazaire. De Francia trasladouse a Almer\u00eda onde prestou servizo na base naval e axudou ao seu irm\u00e1n Jos\u00e9 Pita na posta en marcha da industria pesqueira en Adra. Integrado na Agrupaci\u00f3n de Gallegos Libertarios, colaborou no seu voceiro \"Galicia Libre\". Coa derrota republicana exiliouse en Or\u00e1n onde foi confinado nun campo de concentraci\u00f3n, pero puido entrar en Francia por medio do SERE e embarcou rumbo a Chile no buque Winnipeg cos seus irm\u00e1ns Jos\u00e9 e Vicente. Instalouse en Valpara\u00edso onde traballou nunha compa\u00f1\u00eda de seguros. Continuou vinculado ao movemento libertario en Chile at\u00e9 ben entrados os anos cincuenta.\nNa literatura.\nA s\u00faa historia foi recreada na novela \"Winnipeg\" (2013) de Hixinio Puentes."}
{"id": "278133", "revid": "98510", "url": "https://gl.wikipedia.org/wiki?curid=278133", "title": "Mom (serie de televisi\u00f3n)", "text": "Mom \u00e9 unha serie de televisi\u00f3n estadounidense, orixinalmente da canle CBS, estreada o 23 de setembro de 2013 nos Estados Unidos e o 8 de outubro do mesmo ano en Latinoam\u00e9rica, protagonizada por Anna Faris e Allison Janney. En Espa\u00f1a em\u00edtese na canle TNT dende o 3 de febreiro de 2014 e en Neox dende o 24 de febreiro de 2014.\nArgumento.\nChristy (Anna Faris) \u00e9 unha nai solteira que despois de superar a s\u00faa adicci\u00f3n \u00f3 alcol e \u00e1s drogas, decide encami\u00f1ar a s\u00faa vida asistindo a reuni\u00f3ns de \"Alc\u00f3licos An\u00f3nimos\". A s\u00faa nai, Bonnie (Allison Janney), que foi unha nai p\u00e9sima, volve \u00e1 s\u00faa vida despois de que ela fixese o mesmo. A filla, Violet (Sadie Calvano) queda embarazada \u00f3s dezaseis anos, como a s\u00faa nai e a s\u00faa avoa, polo seu mozo Luke. Christy tam\u00e9n ten un fillo pequeno, Roscoe (Blake Garrett), do seu ex marido Baxter."}
{"id": "278135", "revid": "15490", "url": "https://gl.wikipedia.org/wiki?curid=278135", "title": "Federaci\u00f3n de Agrupaciones de Gallegos Libertarios", "text": "A Federaci\u00f3n de Agrupaciones de Gallegos Libertarios foi unha organizaci\u00f3n pol\u00edtica creada en 1938.\nHistoria e caracter\u00edsticas.\nO exemplo da Agrupaci\u00f3n Confederal Galaica en Asturias espallouse a Madrid, Valencia, Cartagena e Xirona, onde se crearon Agrupaci\u00f3ns de \"Gallegos Libertarios\" entre 1937 e 1938. Na s\u00faa organizaci\u00f3n interviron militantes cenetistas galegos como Manuel Amil Barcia, en Madrid; Lu\u00eds Chamorro e Manuel Pita Armada, en Cartagena; Alfonso Fandi\u00f1o Ricart, en Valencia e Miguel V\u00e1zquez Vali\u00f1o en Xirona. A m\u00e1is numerosa foi a de Madrid, presidida por Samuel G\u00f3mez Gonz\u00e1lez, que tivo m\u00e1is de mil militantes e editou o peri\u00f3dico \"Galicia Libre\". En abril de 1938 tivo lugar un pleno en Madrid no que se acordou constitu\u00edr a Federaci\u00f3n de Agrupaciones de Gallegos Libertarios, establecendo a s\u00faa secretar\u00eda en Valencia a cargo de Melqu\u00edades Lest\u00f3n."}
{"id": "278136", "revid": "1888", "url": "https://gl.wikipedia.org/wiki?curid=278136", "title": "Agrupaci\u00f3n de Gallegos Libertarios", "text": ""}
{"id": "278137", "revid": "1131", "url": "https://gl.wikipedia.org/wiki?curid=278137", "title": "Curux\u00e1s, Palas de Rei, Palas de Rei", "text": "Curux\u00e1s \u00e9 un lugar da parroquia de Palas de Rei no concello lugu\u00e9s de Palas de Rei, na comarca da Ulloa. Segundo o Instituto Galego de Estat\u00edstica, en 2021 estaba despoboado, o mesmo que en 1999.\nDeste lugar tomou o seu alcume Ram\u00f3n Rodr\u00edguez Varela, guerrilleiro antifranquista galego, m\u00e1is co\u00f1ecido como Curux\u00e1s (1904-1967)."}
{"id": "278138", "revid": "98629", "url": "https://gl.wikipedia.org/wiki?curid=278138", "title": "Kenji Mizoguchi", "text": "Kenji Mizoguchi (en xapon\u00e9s \u6e9d\u53e3 \u5065\u4e8c), nado en Toquio o 16 de maio de 1898 e finado en Kyoto o 24 de agosto de 1956 foi un director de cinema e guionista xapon\u00e9s, considerado con Yasujir\u014d Ozu e Akira Kurosawa o principal representante do cinema dese pa\u00eds.\nTraxectoria.\nFillo dun carpinteiro, a s\u00faa familia viuse obrigada a dar en \u201cadopci\u00f3n\u201d como gueixa \u00e1 s\u00faa irm\u00e1 m\u00e1is vella, feito que afectou profundamente a Mizoguchi. Por falta de di\u00f1eiro tivo que deixar a escola privada e foi enviado a coidar ao seu t\u00edo en 1911. Nesa \u00e9poca comezou a verse afectado pola artrite reumatoide e cando volveu cos seus pais tivo que pasar un ano enteiro na cama. En 1913 a s\u00faa irm\u00e1 conseguiulle un traballo dese\u00f1ando patr\u00f3ns de quimonos e dous anos despois, ao morrer a s\u00faa nai, levouno \u00e1 s\u00faa casa para coidalo.\nEn 1916 comezou a estudar arte e pintura occidental e comezou a interesarse pola \u00f3pera, comezando a axudar aos decoradores do Royal Theatre de Akasaka. Posteriormente tam\u00e9n traballou dese\u00f1ando anuncios no xornal \"Yuishin Nippon\" en Kobe.\nEntrou na industria cinematogr\u00e1fica como actor en 1920 e tres anos m\u00e1is tarde dirixiu o seu primeiro filme. Nos seus primeiros anos dirixiu rapidamente ducias de filmes. Mentres que na s\u00faa seguinte etapa, a partir de 1939 viuse interesado por filmes realistas e de car\u00e1cter social, ademais dos filmes de propaganda que realizou durante a segunda guerra mundial.\nFoi descuberto pola cr\u00edtica internacional despois da guerra, especialmente pola revista \"Cahiers du cin\u00e9ma\" e por cr\u00edticos coma Jacques Rivette. En 1953 ga\u00f1ou o Le\u00f3n de Prata no Festival de Venecia con \"Ugetsu Monogatari\".\nFinou aos 58 anos v\u00edtima da leucemia."}
{"id": "278141", "revid": "71683", "url": "https://gl.wikipedia.org/wiki?curid=278141", "title": "Dominio de definici\u00f3n", "text": "En Matem\u00e1ticas, o dominio ou conxunto de definici\u00f3n dunha funci\u00f3n formula_1 \u00e9 o conxunto dos valores nos que est\u00e1 definida, \u00e9 dicir os valores que pode transformar. Den\u00f3tase formula_2 ou formula_3.\nO conxunto de todos os resultados posibles dunha funci\u00f3n denom\u00ednase imaxe desa funci\u00f3n.\nDefinici\u00f3n.\nO dominio de definici\u00f3n dunha funci\u00f3n \"f\":\"X\"\u2192\"Y\" def\u00ednese como o conxunto \"X\" de todos os elementos \"x\" para os que a funci\u00f3n \"f\" asocia alg\u00fan \"y\" pertencente ao conxunto \"Y\". De maneira formal:\nPropiedades.\nDadas d\u00faas funci\u00f3n reais: \nVerif\u00edcanse as seguintes propiedades:\nC\u00e1lculo do dominio dunha funci\u00f3n real.\nAlgunhas funci\u00f3ns reais te\u00f1en restrici\u00f3ns que axudan a identificar o seu dominio. As m\u00e1is habituais son:\nRa\u00edz \"n\"-\u00e9sima de \"f\"(\"x\").\nSe \"n\" \u00e9 par, a funci\u00f3n \"f\"(\"x\") que representa a ra\u00edz n-\u00e9sima s\u00f3 estar\u00e1 definida nos valores nos que a expresi\u00f3n do radicando sexa positiva. Por exemplo:\nO \u00edndice da ra\u00edz \u00e9 par (2), polo que formula_9; ded\u00facese ent\u00f3n que debe cumprirse que x \u2265 3. O dominio ser\u00e1 o conxunto dos n\u00fameros reais no intervalo [3,+\u221e).\nLogaritmo de \"f\"(\"x\").\nPola definici\u00f3n do logaritmo, calquera funci\u00f3n sobre a que se aplique o logaritmo debe ser estritamente maior ca cero. Por exemplo:\nEsta funci\u00f3n est\u00e1 definida nos valores nos que formula_11; estes valores son os n\u00fameros reais do conxunto (-\u221e, -3) U (3, +\u221e).\nFracci\u00f3ns alx\u00e9bricas.\nUnha funci\u00f3n non estar\u00e1 definida nos valores que anulen o denominador, xa que dar\u00eda lugar a unha indeterminaci\u00f3n."}
{"id": "278142", "revid": "1131", "url": "https://gl.wikipedia.org/wiki?curid=278142", "title": "O Freixeiro, Moredo, Palas de Rei", "text": "O Freixeiro \u00e9 un lugar da parroquia de Moredo no concello lugu\u00e9s de Palas de Rei, na comarca da Ulloa. Segundo o Instituto Galego de Estat\u00edstica, en 2021 estaba despoboado, o mesmo que en 1999. "}
{"id": "278143", "revid": "1888", "url": "https://gl.wikipedia.org/wiki?curid=278143", "title": "Melqu\u00edades Lest\u00f3n", "text": "Melqu\u00edades Lest\u00f3n Romero, nado en Porto do Son en 1906 e finado en Santiago de Compostela en 1959, foi un mari\u00f1eiro e sindicalista libertario galego.\nTraxectoria.\nEmigrado nos Estados Unidos, retornou e afiliouse ao sindicato Protecci\u00f3n Obrera de Porto do Son. Traballou na frota do Gran Sol radicada no porto de Xix\u00f3n. Al\u00ed foi un dos fundadores da Uni\u00f3n Pesquera, que se integrou na UGT en maio de 1931, e un dos que contribu\u00edu \u00e1 integraci\u00f3n do sindicato na CNT. Foi propagandista da Federaci\u00f3n Regional de Industria Pesquera. O golpe de Estado do 18 de xullo de 1936 sorprendeuno en Xix\u00f3n, onde foi delegado de Frota Mayor no Comit\u00e9 de Industrias Pesquera e participou na Confederaci\u00f3n Regional Galaica en Asturias. Cando caeu a fronte norte, conseguiu escapar a Valencia onde foi secretario da Federaci\u00f3n de Agrupaciones de Gallegos Libertarios. Detido no campo de Albaterra ao rematar a guerra, foi xulgado en Valencia por auxilio \u00e1 rebeli\u00f3n e condenado a cadea perpetua. Pasou seis anos no Penal de San Miguel de los Reyes. Sa\u00edu en liberdade condicional en 1946, retornou a Porto do Son para visitar a muller e os fillos. Pero acosado pola Falange local liscou a Pasaia, onde estivo uns meses implic\u00e1ndose en acci\u00f3ns clandestinas da CNT vasca, at\u00e9 que marchou ao exilio franc\u00e9s e despois a Tunisia, onde foi asesor do presidente Habib Bourguiba en materia de pesca. A mediados dos anos cincuenta perdeu a raz\u00f3n e foi repatriado."}
{"id": "278144", "revid": "1888", "url": "https://gl.wikipedia.org/wiki?curid=278144", "title": "Melqu\u00edades Lest\u00f3n Romero", "text": ""}
{"id": "278145", "revid": "23204", "url": "https://gl.wikipedia.org/wiki?curid=278145", "title": "Elfen Lied", "text": " \u00e9 unha serie manga xaponesa escrita e ilustrada por Lynn Okamoto e a s\u00faa adaptaci\u00f3n \u00f3 anime dirixida por Mamoru Kanbe. Foi serializada orixinalmente pola revista \"Weekly Young Jump\" dende xu\u00f1o de 2002 ata agosto de 2005, cun total de 107 cap\u00edtulos recollidos en 12 volumes (\"tank\u014dbon\"). \"Elfen Lied\" trata das interacci\u00f3ns, emoci\u00f3ns e diferenzas entre os seres humanos e os Diclonii, unha especie mutante semellante \u00e1 humana caracterizada por dous cornos na cabeza e os \"vectores\", brazos transparentes controlados telecineticamente, cos cales poden manipular e cortar obxectos. A historia c\u00e9ntrase na Diclonius adolescente \"Lucy\", que foi rexeitada polos seres humanos e busca vingarse deles.\nA aceptaci\u00f3n obtida propiciou a adaptaci\u00f3n \u00f3 anime, que comezou a ser emitido o 25 de xullo de 2004, cando o manga a\u00ednda estaba sen rematar; por iso, o argumento de ambos formatos difire a partir do volume 7 do manga e o episodio 12 da serie, o cal chega ata o que hab\u00eda publicado daquela. \u00c9 por iso que o anime ten un final completamente diferente \u00f3 que se escribir\u00eda para o manga un ano despois do remate do anime. O 21 de abril de 2005 lanzouse unha OVA que engad\u00eda algo m\u00e1is de informaci\u00f3n \u00f3 contexto pero sen avanzar no argumento posterior \u00f3 derradeiro episodio, que deixaba a supervivencia da protagonista a interpretaci\u00f3n do espectador.\n\"Elfen Lied\" est\u00e1 dirixido a un p\u00fablico adulto dada a cantidade de escenas con nudez e violencia f\u00edsica e psicol\u00f3xica que presenta, sendo principalmente categorizado nos x\u00e9neros de \"seinen\", terror e drama. O nome \"Elfen Lied\", pronunciado , \u00e9 alem\u00e1n e significa \"\u00abCanci\u00f3n \u00e9lfica\u00bb\". A s\u00faa orixe \u00e9 o lied \"Elfenlied\" do compositor austr\u00edaco Hugo Wolf, baseado no poema hom\u00f3nimo do escritor alem\u00e1n Eduard M\u00f6rike."}
{"id": "278146", "revid": "1888", "url": "https://gl.wikipedia.org/wiki?curid=278146", "title": "Lu\u00eds Chamorro", "text": "Jos\u00e9 Lu\u00eds Chamorro Castro, nado en Pontevedra en 1898 e finado en Tribomont (B\u00e9lxica) en 1969, foi un sindicalista e militante libertario galego.\nTraxectoria.\nTraballou como estibador no porto da Coru\u00f1a. Militante da CNT, deuse a co\u00f1ecer nunha folga no ramo do transporte en 1920. Na ditadura de Primo de Rivera estivo embarcado como enfermeiro mar\u00edtimo e participou nas loitas sindicais da Arxentina integrado na FORA. Coa proclamaci\u00f3n da Rep\u00fablica volveu a Coru\u00f1a e destacou na CNT polo seu ali\u00f1amento coas posturas m\u00e1is radicalizadas e as s\u00faas acci\u00f3ns na FAI e nos Grupos de Defensa. Foi multado en xullo de 1933 como autor do texto duns panfletos repartidos polo Comit\u00e9 de Transportes da CNT. En setembro de 1935 foi xulgado na Coru\u00f1a por tenencia de explosivos, sendo absolto. Logo do golpe de Estado do 18 de xullo de 1936 estivo agochado e logrou fuxir a Xix\u00f3n na evasi\u00f3n de La Libertaria en xaneiro de 1937. Trasladouse a Bilbao, onde desempe\u00f1ou postos de responsabilidade no Sindicato Nacional del Transporte Mar\u00edtimo. Pasou despois a Cartagena, onde foi secretario de Defensa local e un dos fundadores da Agrupaci\u00f3n de Gallegos Libertarios \"Galicia Ceive\". Coa derrota trasladouse a Casablanca, actuou na resistencia francesa e colaborou co Comit\u00e9 da CRG-CNT no exilio establecido en Tolosa. Finou accidentalmente nun Asilo de Anci\u00e1ns exiliados pr\u00f3ximo a Li\u00e9ge.\nVida persoal.\nCasou na Coru\u00f1a con Mar\u00eda Rodr\u00edguez Rego en 1930."}
{"id": "278147", "revid": "1888", "url": "https://gl.wikipedia.org/wiki?curid=278147", "title": "Jos\u00e9 Lu\u00eds Chamorro Castro", "text": ""}
{"id": "278148", "revid": "98629", "url": "https://gl.wikipedia.org/wiki?curid=278148", "title": "Satoru Iwata", "text": ", nado en Sapporo o 6 de decembro de 1959 e finado en Quioto o 11 de xullo de 2015, foi un programador de videoxogos e o cuarto presidente e director executivo de Nintendo, as\u00ed como director executivo de Nintendo en Am\u00e9rica.\nIwata amosou interese nos videoxogos xa de mozo e creou o seu primeiro videoxogo sinxelo mentres estaba no instituto, e posteriormente graduouse en ciencias da computaci\u00f3n no Instituto Tecnol\u00f3xico de Toquio. En 1980 comezou a traballar na desenvolvedora HAL Laboratory estando a\u00ednda na universidade. Nos seus primeiros anos nesta empresa traballou como programador en proxectos de colaboraci\u00f3n con Nintendo, producindo o seu primeiro videoxogo comercial no ano 1983. Participou no desenvolvemento de videoxogos como \"EarthBound\" e a serie de videoxogos \"Kirby\". Converteuse no presidente de HAL Laboratory en 1993, axudando a que a compa\u00f1\u00eda acadase a estabilidade financeira tras un per\u00edodo de perdas. Nos anos seguintes axudou no desenvolvemento da serie de videoxogos \"Pok\u00e9mon\" e \"Super Smash Bros.\", un\u00edndose oficialmente a Nintendo no ano 2000 como xefe da divisi\u00f3n de estratexia corporativa.\nNintendo acadou un crecemento notable coa axuda de Iwata, quen sucedeu a Hiroshi Yamauchi como presidente da compa\u00f1\u00eda en maio de 2002. Baixo a s\u00faa direcci\u00f3n Nintendo desenvolveu as videoconsolas Nintendo DS e Wii, que supuxeron un \u00e9xito econ\u00f3mico dentro da industria. Nintendo obtivo grandes beneficios no ano 2009, o que fixo que o xornal Barron's considerase a Iwata entre os 30 directores executivos de m\u00e1is \u00e9xito do mundo. Os produtos posteriores como a Nintendo 3DS e a Wii U non obtiveron tantos beneficios coma a Wii, provocando unha ca\u00edda de vendas netas de dous terzos entre o 2009 e o 2012, sendo a primeira vez en 30 anos que a empresa tivo que operar en perdas. Iwata baixouse o soldo voluntariamente \u00e1 metade en 2011 e 2014 para desculparse por estas perdas. Durante a s\u00faa carreira en Nintendo Iwata mantivo un contacto pr\u00f3ximo cos admiradores de Nintendo a trav\u00e9s das redes sociais, entrevistas e eventos, torn\u00e1ndose na faciana p\u00fablica da empresa.\nEn xu\u00f1o de 2014 detect\u00f3uselle un tumor no conduto biliar nun exame m\u00e9dico rutineiro, oper\u00e1ndose do mesmo e retornando ao traballo en outubro dese mesmo ano. O tumor reapareceu no ano 2015 e Iwata faleceu o 11 de xullo debido as complicaci\u00f3ns causadas por esta doenza. Moitos membros da industria dos videoxogos e afeccionados expresaron a s\u00faa tristeza pola morte de Iwata a trav\u00e9s de comunicados p\u00fablicos e das redes sociais. Iwata foi premiado a t\u00edtulo p\u00f3stumo co premio \"Lifetime Achievement Award\" na cerimonia de 2015 dos Golden Joystick Awards.\nInfancia e estudos.\nIwata naceu o de decembro de 1959 en Sapporo, Xap\u00f3n, onde o seu pai exerc\u00eda de alcalde. Durante a s\u00faa etapa na educaci\u00f3n primaria e secundaria Iwata comezou a amosar habilidades de liderado, servindo como presidente do consello escolar en varias ocasi\u00f3ns, e tivo o seu primeiro contacto cos ordenadores estando no instituto. Co di\u00f1eiro que aforrou traballando de lavalouza, e cunha axuda do seu pai, mercou unha calculadora programable HP-65 no ano 1974. Tras comezar no Instituto Hokkaido Sapporo Minami en abril de 1975 comezou a desenvolver os seus propios videoxogos sinxelos con esta calculadora que tam\u00e9n compart\u00eda cos seus compa\u00f1eiros de clase.\nObtivo o seu primeiro ordenador, un Commodore PET, no ano 1978, que desarmou e estudou para entender como funcionaba. Este ordenador posu\u00eda unha CPU MOS 6502 semellante a usada por Nintendo na videoconsola Nintendo Entertainment System (NES), para a que posteriormente desenvolver\u00eda diversos videoxogos. Tras rematar o instituto Iwata foi admitido no Instituto Tecnol\u00f3xico de Toquio en abril de 1978, na carreira de ciencias da computaci\u00f3n. Tomohiko Uematsu, un dos seus profesores, deuse conta da facilidade que ti\u00f1a Iwata para programar software, afirmando que era capaz de escribilo m\u00e1is rapidamente e con menos erros que calquera dos outros estudantes.\nNesta \u00e9poca tam\u00e9n traballou en pr\u00e1cticas non remuneradas na empresa Commodore International, axudando ao enxe\u00f1eiro en xefe Yash Terakura en tarefas de desenvolvemento de software, entre outros motivos para poder estar m\u00e1is tempo preto dos ordenadores e co\u00f1ecer detalles non abertos ao p\u00fablico en xeral. Terakura actuar\u00eda posteriormente como mentor de Iwata no campo da enxe\u00f1er\u00eda de hardware. Iwata e varios dos seus amigos alugaron un apartamento en Akihabara e formaron un club no que se reun\u00edan para crear e codificar xogos. Os compa\u00f1eiros de clase que viv\u00edan preto del comezaron a referirse a s\u00faa habitaci\u00f3n como o \"Centro de Xogos Iwata\" (). Comezou a facer demostraci\u00f3ns dos xogos que programaba nunha tenda de inform\u00e1tica do Centro comercial Seibu, e no ano 1980 un grupo de empregados de HAL Laboratory que se atopaba al\u00ed invit\u00e1rono a que comezase a traballar con eles.\nHAL Laboratory.\nCando a\u00ednda estaba na universidade Iwata comezou a traballar para HAL Laboratory en 1980 como programador a tempo parcial. Pasou a traballar a tempo completo no ano 1982 tras graduarse, convert\u00e9ndose no seu quinto empregado e o \u00fanico programador. Nesta mesma \u00e9poca o seu pai sa\u00edu elixido alcalde de Muroran, quen non aprobaba a s\u00faa elecci\u00f3n laboral e non lle dirixiu a palabra durante os seis primeiros meses do seu traballo en HAL. Iwata pasou a ser o coordinador de produci\u00f3n de software da empresa en 1983, axudando a crear unha relaci\u00f3n comercial con Nintendo e acadando un acordo para producir videoxogos para a plataforma Nintendo Entertainment System. O seu primeiro videoxogo comercial foi \"Joust\", unha adaptaci\u00f3n para esta plataforma do xogo arcade orixinal de 1982. Posteriormente traballou noutros xogos como \"Balloon Fight\", \"NES Open Tournament Golf\", \"EarthBound\" e na serie de videoxogos \"Kirby\".\nAs capacidades de programaci\u00f3n e a dedicaci\u00f3n de Iwata ga\u00f1aron a estima dos seus compa\u00f1eiros da industria, era habitual que Iwata traballase os fines de semana e os festivos. Con HAL Laboratory chegando a estar ao bordo da bancarrota, Iwata ascendeu a presidente da mesma no ano 1993 grazas a insistencia do presidente de Nintendo Hiroshi Yamauchi. Coa axuda de Nintendo Iwata conseguiu darlle a volta as perdas da compa\u00f1\u00eda, que ti\u00f1a unha d\u00e9beda de 1500 mill\u00f3ns de iens, e estabilizou as finanzas da empresa nun per\u00edodo de seis anos. Sen experiencia na administraci\u00f3n empresarial, Iwata esforzouse en aprender como mellorar neste campo, lendo libros educativos sobre o tema e procurando o consello doutros contempor\u00e1neos con m\u00e1is experiencia.\nA\u00ednda que non formaba parte de Nintendo, Iwata axudou no desenvolvemento de \"Pok\u00e9mon Gold e Silver\" para a Game Boy Color en novembro de 1999, ao crear unha serie de ferramentas de compresi\u00f3n que se empregar\u00edan nos gr\u00e1ficos desta serie de xogos. Participou na programaci\u00f3n de \"Pok\u00e9mon Stadium\" para a Nintendo 64 revisando o c\u00f3digo orixinal de \"Pok\u00e9mon Red e Blue\" e adaptando o sistema de batallas ao novo xogo en tan s\u00f3 unha semana, e prestou a s\u00faa axuda a Masahiro Sakurai no desenvolvemento de \"Super Smash Bros.\" para a Nintendo 64.\nNintendo.\nPrimeiros anos (2000\u20132002).\nNo ano 2000 Iwata converteuse no xefe da divisi\u00f3n de planificaci\u00f3n administrativa de Nintendo, pasando a formar parte da xunta directiva da empresa. Durante os dous anos seguintes traballou para reducir o custo e duraci\u00f3n do desenvolvemento dos videoxogos tentando preservar a calidade dos mesmos. Nestes dous primeiros anos en Nintendo a empresa acadou un incremento nos beneficios dun 20% e 41% respectivamente, o que se atrib\u00fae en parte \u00f3 seu traballo. Cando o presidente Yamauchi, que levaba no cargo dende 1949, se retirou o 24 de maio de 2002, Iwata sucedeuno no posto coa s\u00faa aprobaci\u00f3n, convert\u00e9ndose as\u00ed no cuarto presidente de Nintendo e no primeiro presidente que non ti\u00f1a relaci\u00f3n de parentesco coa familia Yamauchi dende a fundaci\u00f3n da empresa en 1889. Yamauchi deixou a empresa en mans de Iwata fac\u00e9ndolle unha petici\u00f3n: \"que Nintendo crease ideas completamente novas e crease hardware que reflectise ese ideal, e que producise software que cumprise ese mesmo est\u00e1ndar\". Iwata herdou as\u00ed unha empresa que promocionaba o individualismo seguindo a pol\u00edtica previa establecida por Yamauchi de crear novos postos de desenvolvemento segundo fose necesario, a\u00ednda que esta pol\u00edtica impedise unha colaboraci\u00f3n efectiva entre certos departamentos.\nMalia que Nintendo era unha empresa con beneficios nese momento, non estaba nunha boa posici\u00f3n en comparaci\u00f3n con outros fabricantes de videoconsolas. A videoconsola GameCube ti\u00f1a unha pobre consideraci\u00f3n en comparaci\u00f3n con outras plataformas, coa PlayStation 2 de Sony e a Xbox de Microsoft super\u00e1ndoa amplamente en n\u00famero de vendas. Tam\u00e9n coincidiu nesta \u00e9poca a cada vez maior popularidade do xogo en li\u00f1a, ao que Nintendo a\u00ednda non se achegara. Iwata manifestouse con precauci\u00f3n sobre este tema, indicando: \"Non nos negamos \u00e1 idea de movernos en li\u00f1a. Tan s\u00f3 somos pr\u00e1cticos.\", centr\u00e1ndose por outra banda en fomentar a relaci\u00f3n entre Nintendo e Capcom para mellorar o atractivo comercial da GameCube. Nunha entrevista no ano 2002, Iwata afirmou que sent\u00eda que a industria dos videoxogos estaba a tornarse demasiado exclusiva, e que el quer\u00eda desenvolver hardware e xogos que fosen atractivos para t\u00f3dolos xogadores e non enfocarse s\u00f3 nos gr\u00e1ficos de \u00faltima xeraci\u00f3n.\nUnha das s\u00faas primeiras decisi\u00f3ns sendo presidente foi a de reunirse persoalmente con cada un dos 40 xefes de departamento da empresa e m\u00e1is con outros 150 empregados. Shigeru Miyamoto describiu a atmosfera de negocios previa na empresa como \"sufocante\" e afirmou que Iwata \"mellorara o ambiente\". Iwata ti\u00f1a a idea de que a s\u00faa posici\u00f3n como presidente non \u00eda asegurar sempre a obediencia dos seus empregados, polo que buscou comunicarse con eles a un nivel m\u00e1is persoal. Cando un empregado non estaba de acordo coa s\u00faa opini\u00f3n, Iwata suxer\u00edalle que perseguise a s\u00faa idea, afirmando que \"os creadores s\u00f3 melloran tomando riscos\". Xunto co maior nivel de interacci\u00f3n, Iwata introduciu unha visi\u00f3n m\u00e1is cient\u00edfica no aspecto comercial da empresa. Mentres que Yamauchi tomaba decisi\u00f3ns base\u00e1ndose na instituci\u00f3n e na experiencia, Iwata levou a cabo novas hip\u00f3teses apoiadas por datos emp\u00edricos. Iwata tam\u00e9n ascendeu a Shigeru Miyamoto, Genyo Takeda, Yoshihiro Mori e Shinji Hatano a directores representativos da xunta directiva, igual\u00e1ndoos a s\u00faa propia posici\u00f3n.\nRevitalizaci\u00f3n da empresa (2003\u20132009).\nTrala s\u00faa entrevista no 2002 Iwata destacou unha urxencia no mercado dos videoxogos no seu discurso na convenci\u00f3n Tokyo Game Show de 2003. Neste discurso reflexionou sobre a historia da industria e conclu\u00edu que exist\u00eda un interese xeral cada vez menor nos videoxogos. A baixada de vendas de videoxogos no mercado xapon\u00e9s comezara a finais da d\u00e9cada dos 1990, continuando ata comezos dos anos 2000. A competici\u00f3n entre Nintendo e Sony deu lugar a videoconsolas cada vez m\u00e1is potentes en canto a hardware, pero a Nintendo 64 probou ser incomoda para os desenvolvedores facendo que a calidade do software se vira afectada. Tras un longo an\u00e1lise que durou un ano feito a petici\u00f3n de Iwata, Nintendo chegou a conclusi\u00f3n de que o impulso do hardware non era a forma m\u00e1is efectiva de promocionar os videxogos, e decidiu enfocarse no software. No 2004 tivo lugar unha reorganizaci\u00f3n interna en Nintendo, na que Iwata consolidou varios departamentos establecidos cando estaba \u00e1s ordes de Yamauchi, procurando promocionar o traballo colaborativo en toda a empresa. Posteriormente no 2005 establecer\u00eda un \"Proxecto de Expansi\u00f3n de Usuarios\", polo que os empregados que normalmente non estaban asociados ao desenvolvemento de videoxogos pod\u00edan propo\u00f1er ideas para novos xogos.\nNunha entrevista en marzo do 2004, Iwata afirmou: \"Os xogos chegaron a unha r\u00faa sen sa\u00edda\". Insistiu en que os desenvolvedores gastaban demasiado tempo enfoc\u00e1ndose no n\u00facleo de \"gamers\" entusiastas, e que ser\u00edan incapaces de conseguir beneficios de non achegarse m\u00e1is ao xogador medio. Tam\u00e9n expresou o seu desexo de que Nintendo, considerada unha empresa conservadora por aquel ent\u00f3n, se convertese nunha pioneira na vangarda do entretemento. Iwata decidiu que no canto de competir nas especificaci\u00f3ns t\u00e9cnicas aproveitar\u00eda a s\u00faa experiencia previa como desenvolvedor de videoxogos para producir hardware e xogos innovadores e entretidos.\nNintendo DS.\nIwata axudou a liderar a revitalizaci\u00f3n do negocio de videoconsolas port\u00e1tiles de Nintendo na transici\u00f3n dende a Game Boy Advance ata a Nintendo DS, que ti\u00f1a un novo factor de forma \u00fanico e inclu\u00eda unha pantalla t\u00e1ctil, caracter\u00edsticas que facilitaban o desenvolvemento de novos videoxogos orixinais. A idea de usar d\u00faas pantallas nun s\u00f3 dispositivo provi\u00f1a de Yamauchi antes do seu retiro, cando Miyamoto suxerira a inclusi\u00f3n dunha pantalla t\u00e1ctil nunha futura videoconsola. Miyamoto foi en consecuencia o encargado de liderar o desenvolvemento desta nova videoconsola e dos seus prototipos. A Nintendo DS resultou ser un sistema con grandes beneficios econ\u00f3micos para Nintendo, convert\u00e9ndose na segunda videoconsola m\u00e1is vendida de t\u00f3dolos tempos con m\u00e1is de 154\u00a0mill\u00f3ns de unidades vendidas a data de setembro de 2014, inclu\u00edndo as iteraci\u00f3ns posteriores ao modelo orixinal. En xu\u00f1o de 2004 Iwata reuniuse co doutor Ryuta Kawashima para dese\u00f1ar un xogo que fora atractivo para os non \"gamers\", proxecto que se converter\u00eda no xogo \"\", publicado en maio do 2005. El mesmo supervisou o desenvolvemento da serie de xogos \"Brain Age\", chegando ata o punto de non aparecer publicamente no d\u00eda da estrea da Nintendo DS no Xap\u00f3n, o 2 de decembro dese mesmo ano. Miyamoto apoiou o traballo de Iwata na serie enviando a un dos seus protexidos, Kouichi Kawamoto, para axudar no desenvolvemento do xogo. A serie \"Brain Age\" acred\u00edtase como un dos factores que axudaron a que a Nintendo DS acadase unha gran popularidade, e a serie no seu conxunto ti\u00f1a vendidas m\u00e1is de 30\u00a0mill\u00f3ns de copias a data de decembro de 2008.\nAs seguintes iteraci\u00f3ns da Nintendo DS, a DS Lite e a DSi, tam\u00e9n obtiveron rexistros positivos de vendas. A DS Lite mellorou diversos aspectos da DS orixinal, con pantallas m\u00e1is brillantes e un dese\u00f1o m\u00e1is delgado seguindo a demanda dos consumidores. A DS Lite p\u00faxose \u00e1 venda en marzo de 2006 no Xap\u00f3n e tres meses despois no resto do mundo, acadando un n\u00famero de vendas totais de case 94\u00a0mill\u00f3ns de unidades. As estat\u00edsticas naquel momento amosaban que as familias adoitaban posu\u00edr unha soa DS, mais Iwata buscou a forma expandir isto dende unha videoconsola por familia a unha por persoa cun novo modelo que ser\u00eda denominado DSi. Malia que exist\u00eda a preocupaci\u00f3n de que o mercado dos videoxogos xa estaba saturado pola DS e a DS Lite, Iwata ti\u00f1a confianza en que a DSi vender\u00edase ben, especialmente nos mercados europeos, continuando o \u00e9xito da DS Lite seguindo as petici\u00f3ns de novas caracter\u00edsticas por demanda popular. A maiores dunha nova reduci\u00f3n do seu ancho, a DSi inclu\u00edu d\u00faas c\u00e1maras, soporte de tarxetas SD e un receptor de son. A pouca marxe entre as publicaci\u00f3ns da DS Lite e da DSi rachou o padr\u00f3n convencional destes sistemas, que foron postos \u00e1 venda cuns 18 meses de diferenza de tempo entre eles no canto dos tradicionais 5 anos de marxe.\nWii.\nAs conversas entre Iwata, Miyamoto e Takeda sobre unha nova videoconsola dom\u00e9stica comezaron na primeira metade do ano 2003. Co apoio de Yamauchi, Iwata liderou o desenvolvemento dun novo produto revolucionario que resultar\u00eda ser posteriormente a Wii. Asignou a Takeda a este proxecto, indic\u00e1ndolle que \"se sa\u00edse do mapa de ruta tecnol\u00f3xica\", coa premisa de que \"lle gustase a unha nai de familia\". Durante o proceso de desenvolvemento Iwata pediulles aos enxe\u00f1eiros que fixeran que a Wii non fose m\u00e1is ancha que tres caixas de DVD xuntas, feito que acadaron no dese\u00f1o final do modelo. Takeda e o seu equipo enfoc\u00e1ronse na reduci\u00f3n de consumo el\u00e9ctrico, mantendo ao mesmo tempo e incluso mellorando o rendemento conseguido coa GameCube. Xunto ao hardware interno dese\u00f1ado polos enxe\u00f1eiros de Nintendo, Iwata propuxo que a videoconsola abandonase o uso dos controladores t\u00edpicos para que fose m\u00e1is accesible a todo o mundo. Miyamoto tomou a responsabilidade de desenvolver un novo controlador coa axuda do equipo de Takeda. Tras seis meses e varios prototipos desbotados, Takeda dese\u00f1ou un sensor CMOS que se converter\u00eda no aspecto central do dese\u00f1o, e que xunto a aceler\u00f3metros permitiulles producir un control de movementos de forma efectiva.\nA videoconsola recibiu inicialmente o nome en c\u00f3digo \"Revolution\" nun avance amosado na E3 de 2004, sendo anunciada ao p\u00fablico de forma oficial por Iwata na E3 de 2005 xa co nome definitivo \"Wii\", suxeit\u00e1ndoa sobre a s\u00faa cabeza para destacar o seu pequeno e lixeiro dese\u00f1o. O anuncio p\u00fablico do controlador caracter\u00edstico Wii Remote non se fixo ata a Tokyo Game Show de setembro de 2005, na que Iwata reiterou que quer\u00eda facer medrar o mercado dos videoxogos expand\u00edndoo e remarcando a necesidade de facer controladores m\u00e1is doados de manexar. O dese\u00f1o do seu control de movementos xurdiu en parte do desexo de Iwata de ter un dispositivo que fose accesible a todo o mundo.\nA Wii fixo popular o uso de videoxogos baseados no control de movementos e obtivo un grande \u00e9xito comercial para Nintendo, axudando a que as acci\u00f3ns da empresa se duplicaran de prezo. A Wii est\u00e1 considerada como un grande avance na historia dos videoxogos, abrindo o mercado dos xogadores casuais e establecendo un novo x\u00e9nero de xogo para o mercado familiar. Consid\u00e9rase que a experiencia que adquirira anteriormente como programador axudou a Iwata nos \u00e9xitos acadados por Nintendo durante o seu liderado da empresa nesta \u00e9poca. Ao final do ano fiscal de 2009 Nintendo conseguiu un r\u00e9cord de vendas e beneficios de 1,8\u00a0bill\u00f3ns de Iens (14\u00a0200\u00a0mill\u00f3ns de Euros) e 279\u00a0000 mill\u00f3ns de Iens (2114\u00a0mill\u00f3ns de Euros) respectivamente. O xornal \"Barron's\" inclu\u00edu a Iwata na s\u00faa lista dos 30 directores executivos con m\u00e1is \u00e9xito do mundo dende o 2007 ata o 2009.\nA iniciativa \"Quality of Life\".\nCoa introduci\u00f3n da Wii no 2006 Iwata deu prioridade ao desenvolvemento de produtos dentro da s\u00faa iniciativa \"Quality of Life\" (calidade de vida). A serie \"Wii Fit\", concibida por Miyamoto, foi un dos referentes deste concepto. Na conferencia da E3 de 2009 Iwata revelou que Nintendo estaba a desenvolver un produto engadido para a Wii, chamado \"Wii Vitality Sensor\", que med\u00eda certas constantes vitais e incorporaba os datos adquiridos desta forma en produtos con fins relaxantes. Iwata cr\u00eda que o mercado dos controle de movemento comezar\u00eda a saturarse, o que provocar\u00eda unha diminuci\u00f3n dos beneficios, polo que considerou o desenvolvemento do \"Vitality Sensor\" como unha nova forma orixinal de interactuar cos videoxogos e continuar as innovaci\u00f3ns de Nintendo. Por\u00e9n os resultados das probas cos prototipos deste novo dispositivo non obtiveron os resultados esperados e Nintendo pospuxo o lanzamento deste produto de forma indefinida no 2013.\nEn xaneiro de 2014 Iwata revelou unha nova estratexia corporativa para os seguintes dez anos baseada en produtos relacionados con esta iniciativa, cun obxectivo de mercado lonxe dos videoxogos. O primeiro deste tipo de dispositivos desenvolveuse en colaboraci\u00f3n do doutor Yasuyoshi Watanabe e ResMed. Trat\u00e1base dun sensor de fatiga e privaci\u00f3n do sono, que se anunciou \u00f3 publico en outubro do 2014, e que a diferenza do \"Vitality Sensor\" non requir\u00eda estar en contacto co corpo. Tralo falecemento de Iwata no 2015 os analistas cuestionaron se Nintendo continuar\u00eda a desenvolver este tipo de iniciativas, indicando que este \u00faltimo dispositivo estar\u00eda posposto indefinidamente.\nRecesi\u00f3n financeira (2010\u20132014).\nOs seguintes modelos de hardware vendidos por Nintendo baixo a direcci\u00f3n de Iwata, inclu\u00edndo a Nintendo 3DS e a Wii U, non tiveron tanto \u00e9xito comercial coma a DS e a Wii, e as finanzas de Nintendo comezaron a resentirse no 2010. Durante o per\u00edodo de desenvolvemento da 3DS, que inclu\u00eda pantallas estereosc\u00f3picas 3D sen necesidade de accesorios, Iwata afirmou que a s\u00faa experiencia tecnol\u00f3xica axudara a manter a raia aos seus enxe\u00f1eiros. Nintendo esperaba que este produto revitalizase a compa\u00f1\u00eda trala baixada de beneficios obtidos. Por\u00e9n, o baixo n\u00famero de vendas no lanzamento da Nintendo 3DS provocou unha ca\u00edda do valor das acci\u00f3ns de Nintendo dun 12% o 29 de xullo de 2011. Esta situaci\u00f3n propiciou unha baixada de prezo da videoconsola en agosto dese mesmo ano, pasando de 250\u00a0\u20ac a 150\u00a0\u20ac, e a\u00ednda as\u00ed as vendas da 3DS continuaron a estar por baixo das expectaci\u00f3ns da empresa. Iwata admitiu posteriormente no 2014 que lera incorrectamente ao mercado e non tivera en conta o cambio de estilo de vida dende o lanzamento da Wii, continuando co seu enfoque nos xogos orientados a toda a familia malia o seu declive en popularidade.\nA Wii U, lanzada ao mercado en novembro de 2012, p\u00faxose a venda por un valor menor que o seu custe de produci\u00f3n nun intento de acadar mellores rexistros de vendas de software por parte de Nintendo para solucionar os seus problemas de perdas operativas. O engado de gr\u00e1ficos HD, caracter\u00edstica non inclu\u00edda na Wii orixinal, supuxo un esforzo adicional para os equipos de desenvolvemento e provocou demoras nas publicaci\u00f3ns de software. A frustraci\u00f3n dos consumidores por estas demoras viuse agravado pola indiferenza de Iwata fronte a outros competidores como Microsoft e Sony, que tam\u00e9n tiveran problemas semellantes nos lanzamentos da Xbox 360 e da PlayStation 3 respectivamente. A videoconsola non acadou as expectativas previas e resultou ser a plataforma con menor crecemento de vendas de Nintendo, cuns 9,5\u00a0mill\u00f3ns de unidades vendidas a data de xu\u00f1o de 2015. Miyamoto atribu\u00edu estes resultados a confusi\u00f3n do p\u00fablico do concepto e funcionalidade da videoconsola. Iwata admitiu posteriormente que esta videoconsola fora un fallo coma sucesora da Wii, e que os xogos para esta plataforma non eran capaces de demostrar unha orixinalidade notable na Wii U. Os problemas conxuntos de vendas da 3DS e da Wii U levaron a que xurdiran as primeiras petici\u00f3ns de que Iwata renunciase ao seu posto como presidente de Nintendo.\nAs vendas netas de Nintendo baixaron dende o m\u00e1ximo de 1,8\u00a0bill\u00f3ns de \u00a5 (13\u00a0600\u00a0 mill\u00f3ns de \u20ac) no 2009 ata os 549\u00a0mil mill\u00f3ns de \u00a5 (4150\u00a0mill\u00f3ns de \u20ac) no 2015, sufrindo perdas netas de beneficios no 2012 e 2014. En 2010 Nintendo revelou que Iwata ti\u00f1a un soldo de 68 mill\u00f3ns de \u00a5 (500\u00a0000 \u20ac), incrementado ata os 187 mill\u00f3ns de \u00a5 (1,4\u00a0mill\u00f3ns de \u20ac) en base a bonificaci\u00f3ns. En comparaci\u00f3n, Miyamoto ti\u00f1a un soldo de 100 mill\u00f3ns de \u00a5 (775\u00a0000 \u20ac). Iwata baixouse este soldo \u00e1 metade de forma voluntaria no 2011 e no 2014 como forma de desculpa polas pobres vendas, mentres que outros membros da xunta directiva da empresa viron o seu soldo reducido dun 20% a un 30%. Isto tam\u00e9n serviu para asegurar os postos de traballo dos empregados de Nintendo, evitando despedimentos para mellorar as finanzas da empresa a curto prazo. No 2012 a empresa sufriu a primeira perda operativa dende a s\u00faa entrada no mercado dos videoxogos m\u00e1is de 30 anos atr\u00e1s. As perdas continuaron durante os dous anos seguintes, ata que a empresa volveu operar con beneficios netos a finais do ano fiscal de 2015. Este cambio atribu\u00eduse na s\u00faa maior\u00eda as vendas de xogos populares como \"Pok\u00e9mon Omega Ruby\" e \"Alpha Sapphire\" e \"Super Smash Bros. para Nintendo 3DS\" e \"Wii U\".\nEn xu\u00f1o de 2013 Iwata asumiu o papel adicional da direcci\u00f3n executiva da divisi\u00f3n Nintendo of America. Unha das primeiras decisi\u00f3ns neste posto foi non seguir realizando conferencias de prensa na E3, centr\u00e1ndose en organizar eventos m\u00e1is pequenos dirixidos cada un deles a unha demograf\u00eda espec\u00edfica. Durante unha viaxe a Toquio a finais do 2013, Iwata esbozou unha idea para unha serie de xoguetes f\u00edsicos que puidesen conectarse cos videoxogos de Nintendo. Este concepto desenvolveuse rapidamente na serie de figuri\u00f1as Amiibo, que a finais do 2014 acadaron un n\u00famero de vendas de 6\u00a0mill\u00f3ns de exemplares, tan s\u00f3 un mes despois de que sa\u00edsen a venda.\nMercado m\u00f3bil (2015).\nA comezos do 2010 o \u00e9xito da \"App Store\" de Apple Inc. suscitou a preocupaci\u00f3n entre os desenvolvedores de videoxogos de que o medio estaba a mudarse cara aos dispositivos m\u00f3biles. En xullo dese mesmo ano Iwata reco\u00f1eceu a existencia dunha competici\u00f3n dende Apple Inc. cualificando a esta empresa como \"o inimigo do futuro\". Por\u00e9n, nunha entrevista no 2011 Iwata amosouse totalmente en contra da idea de que Nintendo se movese cara ao mercado dos videoxogos para m\u00f3biles, afirmando que a empresa \"deixar\u00eda de ser Nintendo\" de darse esa situaci\u00f3n. Argumentou que o mercado m\u00f3bil favorec\u00eda unha carencia de integridade sobre a calidade dos propios xogos tentando acadar beneficios, a\u00ednda que esta opini\u00f3n foi cambiando durante os anos seguintes dado o continuo crecemento deste mercado. No 2012 reco\u00f1eceu que os dispositivos m\u00f3biles presentaban unha competencia significativa pero que manti\u00f1a a confianza nas capacidades da s\u00faa empresa. Na s\u00faa mensaxe aos accionistas de marzo de 2014 Iwata afirmou: \"...\u00a0Creo que rematou a era na que a xente xoga a todo tipo de xogos s\u00f3 en sistemas dedicados\", citando tam\u00e9n a conveniencia dos dispositivos m\u00f3biles para facilitar o entretemento r\u00e1pido e as capacidades de expansi\u00f3n que presentaban sobre o software dedicado das videoconsolas port\u00e1tiles. Comezaron a xurdir as cr\u00edticas a s\u00faa negativa de moverse cara ao mercado m\u00f3bil, e diversos analistas e investidores insistiron na necesidade dun cambio na perspectiva de Nintendo neste aspecto. Yoshihisa Toyosaki, presidente de Architect Grand Design Inc., declarou que Nintendo estaba desfasada, refer\u00edndose a reputaci\u00f3n que ti\u00f1a a empresa de ignorar as achegas externas a ela. Todo isto influ\u00edu en certo modo de forma negativa tanto nas finanzas de Nintendo coma na s\u00faa popularidade.\nEn marzo do 2015 Iwata comezou a enfocar a Nintendo cara ao mercado m\u00f3bil, comezando unha colaboraci\u00f3n co provedor DeNA para publicar t\u00edtulos nestes dispositivos, debido en parte a baixada de vendas nas videoconsolas tradicionais. Isto supuxo un rigoroso contraste co modelo previo de Nintendo, que ata ese momento daba prioridade aos t\u00edtulos exclusivos nas s\u00faas videoconsolas para provocar que a xente mercase as s\u00faas plataformas. Iwata recalcou que maila que as propiedades intelectuais de Nintendo ser\u00edan utilizadas nos videoxogos m\u00f3biles, a empresa non comprometer\u00eda a s\u00faa integridade. Tam\u00e9n lle deu \u00e9nfase a que o obxectivo principal do acordo era chegar ao maior n\u00famero de xente posible e non buscar a opci\u00f3n que reportase m\u00e1is beneficios, seguindo unha idea semellante ao concepto da Wii. Tras establecer esta colaboraci\u00f3n con DeNA, Iwata reiterouse na s\u00faa opini\u00f3n de que os tipos habituais de xogos m\u00f3biles \"free-to-play\" ameazaban a calidade futura dos xogos. A\u00ednda que reco\u00f1ec\u00eda que esta pr\u00e1ctica era un medio viable para promocionar os t\u00edtulos a curto prazo, consideraba que o modelo estaba obsoleto e non era a direcci\u00f3n a seguir no n\u00facleo do desenvolvemento de videoxogos.\nRelaci\u00f3ns p\u00fablicas.\nDurante os seus primeiros anos na presidencia de Nintendo Iwata adoitaba non facer aparici\u00f3ns fronte \u00f3s medios de comunicaci\u00f3n, ag\u00e1s para anunciar novo hardware, para as\u00ed adicar m\u00e1is tempo a tarefas de programaci\u00f3n. Non obstante esta actitude foi cambiando eventualmente, convert\u00e9ndose nunha parte importante das relaci\u00f3ns p\u00fablicas de Nintendo. Iwata axudou a que Nintendo mellorase perceptiblemente as relaci\u00f3ns cos seus afeccionados respond\u00e9ndolles de forma regular nas redes sociais, e compart\u00eda os seus co\u00f1ecementos sobre os empregados, xogos e hardware de Nintendo a trav\u00e9s da s\u00faa serie \"Iwata Asks\". A inspiraci\u00f3n desta serie que comezou en setembro do 2006 xurdiu da s\u00faa experiencia previa como programador e da s\u00faa curiosidade sobre a forma de pensar doutros desenvolvedores. Estas entrevistas adoitaban amosar a camarader\u00eda existente entre Iwata e os outros membros de Nintendo, sendo habituais as bromas entre eles, e tam\u00e9n serv\u00edan para amosar unha cara diferente da tipicamente reservada Nintendo, discutindo publicamente aspectos internos da compa\u00f1\u00eda.\nEn 2011 Iwata axudou a institu\u00edr \"Nintendo Direct\", unha serie de conferencias de prensa en li\u00f1a abertas ao p\u00fablico xeral, na que se informaba dos vindeiros xogos e produtos de Nintendo dunha forma distinta \u00e1s canles de comunicaci\u00f3n habituais da industria. Estes v\u00eddeos adoitaban ser breves e cun ton humor\u00edstico, reflectindo a personalidade do propio Iwata e contrastando co ton xeralmente m\u00e1is serio amosado das empresas competidoras Sony e Microsoft. Un destes v\u00eddeos foi unha parodia dunha pelexa entre Iwata e o presidente de Nintendo of America Reggie Fils-Aim\u00e9 para promocionar a inclusi\u00f3n dos avatares dixitais \"Mii\" no videoxogo \"Super Smash Bros. para Nintendo 3DS e Wii U\". Os memes na internet comezaron a ser habituais a causa destes v\u00eddeos, como por exemplo a imaxe de Iwata mirando fixamente un feixe de bananas que formaba parte dun v\u00eddeo promocional da serie \"Donkey Kong\" gravado para a E3 de 2012.\nComo resultado destas aparici\u00f3ns nas series \"Iwata Asks\" e \"Nintendo Direct\" Iwata converteuse na cara p\u00fablica de Nintendo, quen desfrutaba conversando cos reporteiros e adoitaba contarlles historias antes das entrevistas ou conversar con eles de forma casual para pasar o tempo.\nOutros proxectos.\nIwata colaborou na fundaci\u00f3n da empresa Creatures Inc., establecida por Tsunekazu Ishihara no ano 1995. En 1998 Iwata axudou ao seu colega e amigo persoal Shigesato Itoi a establecer a empresa Hobonichi traballando como director de infraestrutura tecnol\u00f3xica da empresa, posici\u00f3n que mantivo ata 2007 cando xa formaba parte de Nintendo a tempo completo. Ao pouco tempo de ascender a presidente de Nintendo Iwata asignouse a si mesmo a un equipo de desenvolvemento en HAL Laboratory para traballar no xogo \"Super Smash Bros. Melee\" da GameCube, continuando as\u00ed o seu traballo como programador. Xurdindo do seu traballo na serie \"Brain Age\", Iwata asistiu na produci\u00f3n de t\u00edtulos educativos como \"Kanji Sonomama Rakubiki Jiten DS\", ' e \"Imasara Hito ni Kikenai Otona no Joushikiryoku Training DS\". Tam\u00e9n traballou en parte noutros t\u00edtulos, como por exemplo nos t\u00edtulos \"Animal Crossing\" e \"Metroid Prime\" e nas series de \"Mario\" e \"The Legend of Zelda\". A maiores disto fixo aparici\u00f3n en ', e no 2013 tomou parte no desenvolvemento de \"Pok\u00e9mon GO\", un xogo de realidade aumentada que se anunciou ao p\u00fablico en setembro de 2015 dous meses tralo seu falecemento.\nEnfermidade e falecemento.\nO 5 de xu\u00f1o de 2014 Nintendo anunciou que Iwata non estar\u00eda presente na E3 de 2014 por motivos de sa\u00fade. Iwata emitiu posteriormente unha mensaxe p\u00fablica destinada aos accionistas o 24 de xu\u00f1o indicando que se sometera a unha operaci\u00f3n para retirarlle un tumor no conduto biliar que lle atoparan durante un exame m\u00e9dico rutineiro. Pasados uns catro meses trala operaci\u00f3n volveu ao traballo no mes de outubro dese mesmo ano. Neste per\u00edodo perdeu unha cantidade notable de peso corporal, a\u00ednda que declarou sentirse m\u00e1is saudable como resultado. Iwata fixo a s\u00faa primeira aparici\u00f3n p\u00fablica nun anuncio feito na Nintendo Direct do 5 de novembro, mais segundo os medios semellaba consumido e p\u00e1lido. Amosando a s\u00faa habitual filosof\u00eda, actualizou o seu propio avatar Mii en xu\u00f1o de 2015 para reflectir esta delgadeza. O 28 de xaneiro de 2015 sufriu unha forte febre que lle obrigou a pospo\u00f1er unha reuni\u00f3n cos accionistas da empresa, e tras unha posterior reuni\u00f3n o 26 de xu\u00f1o volveu sentirse enfermo de s\u00fapeto. Faleceu o 11 de xullo a idade de 55 anos debido a complicaci\u00f3ns m\u00e9dicas provocadas polo tumor que sufrira, e Nintendo fixo un anuncio p\u00fablico do seu pasamento ao d\u00eda seguinte.\nAs bandeiras no cuartel xeral de Nintendo baix\u00e1ronse a media hasta o 13 de xullo de 2015 e t\u00f3dalas oficinas rexionais de Nintendo fixeron un \"d\u00eda de silencio\" nas s\u00faas contas das redes sociais en recordo de Iwata. Membros da industria dos videoxogos e admiradores expresaron a s\u00faa tristeza nas redes sociais polo pasamento de Iwata e eloxiaron os seus m\u00e9ritos. Os admiradores estableceron memoriais por todo o mundo, inclu\u00edndo na embaixada xaponesa en Moscova e na Nintendo World Store de Manhattan, Nova York. Shuhei Yoshida, presidente de Sony afirmou: \"Rezo para que o se\u00f1or Iwata, quen tanto contribu\u00edu ao desenvolvemento da industria dos videoxogos, descanse en paz.\" O compositor e director Junichi Masuda, co\u00f1ecido polo seu traballo na serie de videoxogos \"Pok\u00e9mon\", tam\u00e9n fixo un ch\u00edo sobre isto: \"Era un home que entendeu a \"Pok\u00e9mon\", e un gran l\u00edder. Cando fun a visitalo o outro d\u00eda, semellaba estar ben. Rezarei pola s\u00faa alma dende o fondo do meu coraz\u00f3n.\" O Instituto Tecnol\u00f3xico de Toquio publicou un memorial o 4 de agosto, coa colaboraci\u00f3n dos antigos compa\u00f1eiros de clase e profesores de Iwata. Na cerimonia dos The Game Awards 2015, Reggie Fils-Aim\u00e9 tivo unhas palabras en memoria de Iwata, describ\u00edndoo como \"\u00fanico en t\u00f3dolos significados do termo\".\nVarias horas despois do anuncio do seu pasamento publicouse unha foto en Twitter dun arco da vella sobre o cuartel xeral de Nintendo que foi amplamente compartida na rede social. O funeral por Iwata tivo lugar en Quioto o 16 e 17 de xullo, ao que acudiron unhas 4000 persoas a pesar do mal tempo provocado polo tif\u00f3n Nangka, e tralo velorio os restos de Iwata foron incinerados seguindo a tradici\u00f3n xaponesa.\nOs directores xerais Shigeru Miyamoto e Genyo Takeda tomaron a responsabilidade de dirixir a empresa en conxunto de forma temporal. O 14 de setembro Nintendo anunciou que Tatsumi Kimishima, ata ent\u00f3n xefe da divisi\u00f3n de recursos humanos e anteriormente director executivo de Nintendo of America, ser\u00eda o sucesor de Iwata convert\u00e9ndose no quinto presidente de Nintendo.\nInfluencia e legado.\nDurante toda a s\u00faa vida Iwata foi co\u00f1ecido polas s\u00faas ideas pouco convencionais e por cambiar o mundo dos videoxogos. Os medios consider\u00e1bano a personificaci\u00f3n de Nintendo: alegre, extravagante, bromista e divertido. As s\u00faas habilidades no campo da programaci\u00f3n fixeron que moitos se referiran a el como un xenio nese campo, chegando a ser chamado o \"Bill Gates xapon\u00e9s\", e o seu liderado pr\u00e1ctico de cara aos negocios ga\u00f1oulle a admiraci\u00f3n e respecto tanto dos desenvolvedores coma dos \"gamers\". O discurso de Iwata \"Heart of a Gamer\" da GDC de 2005 consid\u00e9rase a esencia da s\u00faa personalidade e, xunto a outras personalidades de Nintendo como Miyamoto, acred\u00edtaselle a grande expansi\u00f3n do mercado dos videoxogos e a creaci\u00f3n dun novo x\u00e9nero de xogos. Iwata evitou unha loita directa con Microsoft e Sony, tomando como obxectivo unha nova audiencia e ampliando o mercado dos videoxogos, polo que foi chamado un \"revolucionario discreto\". Chris Kohler da revista \"Wired\" afirmou que \"grazas a Satoru Iwata, todos somos \"gamers\" agora\", en referencia ao r\u00e1pido aumento da popularidade dos videoxogos tralo lanzamento da Nintendo DS e da Wii. Malia todo o respecto recibido, tam\u00e9n foi obxectivo de cr\u00edticas pola s\u00faa negativa inicial de introducir a Nintendo no mercado m\u00f3bil de videoxogos. Tralo seu falecemento, afirmou:\"...\u00a0pasar\u00e1n anos antes de que o seu impacto tanto en Nintendo coma en toda a industria dos videoxogos sexa apreciado por completo\".\nEn outubro de 2015 f\u00edxose en eBay unha poxa dun Amiibo personalizado do avatar Mii de Iwata, por un valor de 1900\u00a0$, e os beneficios foron entregados a sociedade caritativa Child's Play na s\u00faa memoria. Iwata foi galardoado a t\u00edtulo p\u00f3stumo o \"Lifetime Achievement Award\" na cerimonia Golden Joystick Awards de 2015 pola s\u00faa influencia na industria dos videoxogos, e en febreiro do 2016 recibiu o premio \"Lifetime Achievement Award\" a t\u00edtulo p\u00f3stumo na edici\u00f3n de 2016 dos premios DICE."}
{"id": "278150", "revid": "98629", "url": "https://gl.wikipedia.org/wiki?curid=278150", "title": "Jos\u00e9 Ledo Limia", "text": "Jos\u00e9 Ledo Limia, nado en Ourense o 30 de agosto de 1900 e finado na mesma cidade o 25 de maio de 1977, foi un sindicalista e militante libertario galego.\nTraxectoria.\nDurante a primeira guerra mundial emigrou ao R\u00edo de Xaneiro e despois pasou pola Arxentina, Chile, o Uruguai e o Per\u00fa. En 1919 foi deportado da Arxentina. Detido en Vigo, foi alistado no Ex\u00e9rcito e entre 1921 e 1925 foi artilleiro no Protectorado Espa\u00f1ol de Marrocos. Emigrou \u00e1 Habana e M\u00e9xico (1925-1926) e traballou en Pensilvania, onde co\u00f1eceu a Antonio Guede, que o introduciu nas ideas anarquistas. En 1926 fue deportado a Espa\u00f1a pola s\u00faa participaci\u00f3n na campa\u00f1a pro Sacco e Vanzetti. Ao chegar foi encarcerado uns meses e despois viviu escondido. Nesta \u00e9poca colaborou \u200bna creaci\u00f3n do Ateneo de Divulgaci\u00f3n Social de Madrid.\nDurante a Segunda Rep\u00fablica traballou como coci\u00f1eiro de mari\u00f1a na Compa\u00f1\u00eda Transmediterr\u00e1nea, realizando viaxes ao Brasil, o Uruguai e a Arxentina, actuando como enlace do movemento anarquista e transportando militantes e propaganda. Despois dunha viaxe a Bioko no que estivo a piques de morrer de paludismo, deixou o mar. Militou entre Barcelona e Madrid e na folga xeral revolucionaria de 1934 foi encarcerado con Fosco Falaschi e Benigno Mancebo, compa\u00f1eiros do grupo anarquista de acci\u00f3n \"Los Intrasigentes\". Condenado a morte, en 1936 foi liberado grazas \u00e1 amnist\u00eda outorgada polo Fronte Popular. Militou no Sindicato Gastron\u00f3mico de Madrid e na Federaci\u00f3n Anarquista Ib\u00e9rica.\nCo golpe de Estado do 18 de xullo de 1936 incorporouse \u00e1 Columna Gallega como delegado sindical da CNT, loitou na fronte de Madrid. Colaborou \u200bna Agrupaci\u00f3n de Gallegos Libertarios de Madrid e no seu \u00f3rgano \"Galicia Libre\". En 1937 entrou na Secci\u00f3n de Investigaci\u00f3n do Movemento Libertario de Barcelona e de Madrid, encargada de controlar a \"contrarrevoluci\u00f3n estalinista\". Nestes anos foi moi cr\u00edtico cos compa\u00f1eiros que aceptaron cargos gobernamentais. Coa derrota da Rep\u00fablica puido evitar a detenci\u00f3n e chegar a Francia a trav\u00e9s de Matar\u00f3 e Camprodon. Pasou polos campos de concentraci\u00f3n franceses (Argelers, Barcar\u00e8s, San Cipriano, Arles), dos que fuxiu sen \u00e9xito en varias ocasi\u00f3ns, foi enviado a campos de castigo e a unha compa\u00f1\u00eda de traballadores de Niort.\nPuido chegar a Par\u00eds, onde, despois de enfrontarse con responsables do Consejo General del Movimiento Libertario Espa\u00f1ol (MLE), conseguiu unha pasaxe a Am\u00e9rica. En abril de 1939 embarcou en Le Havre cara Ciudad Trujillo (Rep\u00fablica Dominicana). En 1942 instalouse en Veracruz e Quer\u00e9taro, participou na conformaci\u00f3n da CRG no exilio mexicano. En 1965 entrou clandestinamente en Portugal, a\u00ednda que tivo que fuxir pronto a M\u00e9xico. A comezos dos anos setenta volveu a Espa\u00f1a, onde foi acollido en Lemparte polo seu amigo Daniel Seijas. Pasou os seus \u00faltimos catro anos nunha residencia de anci\u00e1ns en Ourense.\nF\u00e9lix \u00c1lvarez Ferreras publicou en 1974 unha autobiograf\u00eda por entregas de Jos\u00e9 Ledo no peri\u00f3dico \"Espoir\"."}
{"id": "278152", "revid": "23204", "url": "https://gl.wikipedia.org/wiki?curid=278152", "title": "Andrew de Moray", "text": "Andrew de Moray (anglonormando: \"Andreu de Moray\"; ), tam\u00e9n co\u00f1ecido como Andrew Moray, Andrew of Moray ou Andrew Murray, foi un destacado guerreiro Guerras de independencia de Escocia. Liderou o levantamento do norte de Escocia no ver\u00e1n de 1297 contra a ocupaci\u00f3n do Rei Eduardo I de Inglaterra, recuperando con \u00e9xito o control da \u00e1rea para o seu rei John Balliol. Eventualmente sumou as s\u00faas forzas coas lideradas por William Wallace e xuntos acadaron a vitoria na Batalla da ponte de Stirling. Moray foi mortalmente ferido na loita, morrendo nunha data e lugares desco\u00f1ecidos a finais de 1297."}
{"id": "278154", "revid": "98629", "url": "https://gl.wikipedia.org/wiki?curid=278154", "title": "Campio Carpio", "text": "Campio P\u00e9rez P\u00e9rez, co\u00f1ecido co pseud\u00f3nimo de Campio Carpio, nado en Vigo o 10 de outubro de 1902 e finado en Buenos Aires o 28 de setembro de 1989, foi un escritor e xornalista galego.\nTraxectoria.\nCando contaba con 17 anos e antes que o enviasen \u00e1 Guerra de Marrocos, decidiu embarcar para Arxentina. Os sucesos da Semana Tr\u00e1xica de Buenos Aires, a represi\u00f3n e asasinatos en masa da Patagonia foron marcando a historia arxentina dos anos vinte. Neste ambiente revolucionario comezou a desenvolver a s\u00faa vida. Incorporouse aos medios literarios e art\u00edsticos de formaci\u00f3n universitaria e ao movemento libertario. Durante a guerra civil concentrou toda a s\u00faa enerx\u00eda creadora para denunciar a trav\u00e9s da pluma, as barbaries cometidas polo bando alzado. Desde Madrid os anarquistas galegos da CNT nome\u00e1ronmo correspondente en Buenos Aires de \"Galicia Libre\". Desde as p\u00e1xinas deste peri\u00f3dico chamou a profundar a revoluci\u00f3n e sinalar os perigos que corr\u00eda a fronte republicana.\nNos anos corenta escribiu na revista \"Hombre de Am\u00e9rica\" e a partir de 1959 comezou a colaborar na revista anarquista \"Reconstruir\". A s\u00faa obra xornal\u00edstica est\u00e1 dispersa por moitos xornais libertarios de Am\u00e9rica e Europa. Entre os innumerables folletos realizados dest\u00e1case o dedicado \u00e1 vida de Curros Enr\u00edquez.\nOs \u00faltimos anos da vida de Carpio viviunos afastado da vida pol\u00edtica activa, a s\u00faa avanzada idade e a posterior ditadura do xeneral Videla, axudaron para que a s\u00faa militancia se fora apagando lentamente, a pesar diso nunca abandonou a actividade xornal\u00edstica e as s\u00faas preocupaci\u00f3ns intelectuais.\nO 28 de setembro de 1989 faleceu na s\u00faa casa de Montegrande na zona sur do gran Buenos Aires."}
{"id": "278155", "revid": "1888", "url": "https://gl.wikipedia.org/wiki?curid=278155", "title": "Campio P\u00e9rez P\u00e9rez", "text": ""}
{"id": "278157", "revid": "27155", "url": "https://gl.wikipedia.org/wiki?curid=278157", "title": "Properdina", "text": "A properdina ou Factor P \u00e9 o \u00fanico regulador positivo da activaci\u00f3n do sistema do complemento sangu\u00edneo, que estabiliza a v\u00eda alternativa da convertase para a activaci\u00f3n. \u00c9 unha prote\u00edna que se encontra no plasma sangu\u00edneo dos animais m\u00e1is complexos.\nEstrutura.\nA properdina \u00e9 unha prote\u00edna do grupo das gamma-globulinas composta por moitas subunidades proteicas id\u00e9nticas cun sitio de uni\u00f3n ao ligando separado. A properdina nativa aparece formando d\u00edmeros dispostos cabeza con cola, tr\u00edmeros e tetr\u00e1meros na proporci\u00f3n fixa 22:52:28.\nFunci\u00f3n.\nCo\u00f1\u00e9cese que participa nalgunhas respostas inmunes espec\u00edficas. Xoga unha papel na inflamaci\u00f3n dos tecidos e na fagocitose dos pat\u00f3xenos feita polos fagocitos. Ademais, axuda a neutralizar a alg\u00fans virus.\nNo sistema do complemento a properdina promove a asociaci\u00f3n de C3b co Factor B e proporciona un punto focal para a ensamblaxe de C3bBb na superficie. \u00danese a v\u00eda alternativa da convertase de C3 preformada. A properdina tam\u00e9n inhibe a clivaxe mediada polo Factor H de C3b polo Factor I.\nA v\u00eda alternativa de activaci\u00f3n do complemento non \u00e9 dependente de anticorpos. Esta rama do sistema de complemento \u00e9 activada polos inmunocomplexos IgA e endotoxinas bacterianas, polisac\u00e1ridos, e paredes celulares bacterianas, e orixina a produci\u00f3n de anafilatoxinas, opsoninas, factores quimiot\u00e1cticos, e o complexo de ataque \u00e1 membrana, todos os cales axudan a loitar contra os pat\u00f3xenos.\nHistoria.\nA properdina descubriuna en 1954 o Dr. Louis Pillemer do Instituto de Patolox\u00eda (agora o Departmento de Patolox\u00eda da Case Western Reserve University).\nDeficiencia.\nA deficiencia de properdina \u00e9 unha rara doenza igada ao cromosoma X na cal a properdina \u00e9 deficiente. As persoas afectadas son susceptibles a unha enfermidade miningoc\u00f3cica fulminante."}
{"id": "278158", "revid": "98629", "url": "https://gl.wikipedia.org/wiki?curid=278158", "title": "Pizzi", "text": ""}
{"id": "278159", "revid": "27155", "url": "https://gl.wikipedia.org/wiki?curid=278159", "title": "Factor P", "text": ""}
{"id": "278161", "revid": "5312", "url": "https://gl.wikipedia.org/wiki?curid=278161", "title": "The Mentalist", "text": "The Mentalist (\"O Mentalista\" en galego) \u00e9 unha serie de televisi\u00f3n estadounidense, emitida orixinalmente pola canle CBS entre setembro de 2008 e febreiro de 2015.\nArgumento.\nPatrick Jane, interpretado por Simon Baker, \u00e9 un estafador que simula ser medium, ao que lle cambia a vida tras sa\u00edr en televisi\u00f3n ridiculizando un asasino en serie, Red John (\"John o Vermello\"), quen en vinganza mata brutalmente a s\u00faa familia. Jane entra como asesor da CBI (\"California Bureau of Investigation\") para axudar a capturar este asasino, axudando \u00e1 axente Teresa Lisbon (Robin Tunney) a resolver t\u00f3dolos casos nos que participan. A partir da sexta tempada, despois de vingarse, comeza a colaborar co FBI na resoluci\u00f3n de crimes."}
{"id": "278163", "revid": "98629", "url": "https://gl.wikipedia.org/wiki?curid=278163", "title": "Mar de Filipinas", "text": "O Mar de Filipinas \u00e9 un mar marxinal \u00f3 leste e norte de Filipinas, que ocupa unha superficie estimada de 5 mill\u00f3n km\u00b2, situado na parte norte e oeste do Oc\u00e9ano Pac\u00edfico. Est\u00e1 delimitado polo arquip\u00e9lago filipino (Luz\u00f3n, Samar, Leyte e Mindanao) polo suroeste; por Palau, Yap e Ulithi (das Illas Carolinas) polo sueste; polas Illas Marianas, inclu\u00edndo Guam, Saipan e Tinian, polo leste; as Ogasawara e Iwo Jima polo nordeste; as illas xaponesas de Honshu, Shikoku e Ky\u016bsh\u016b polo norte; as Illas Ryukyu polo noroeste; e Taiw\u00e1n polo oeste."}
{"id": "278165", "revid": "98629", "url": "https://gl.wikipedia.org/wiki?curid=278165", "title": "Emmanuelle Chriqui", "text": "Emmanuelle Chriqui (/\u0268\u02c8m\u00e6nju\u02d0l \u02c8\u0283ri\u02d0ki/), nada o 10 de decembro de 1977 en Montreal (Quebec) \u00e9 unha actriz canadense.\nTraxectoria.\nFilla de emigrantes marroqu\u00eds de relixi\u00f3n xud\u00eda naceu no Canad\u00e1, \u00e9 a menor de tres irm\u00e1ns. De cativa a s\u00faa familia trasladouse a Toronto, crecendo \u00e1s aforas da cidade, s\u00faa nai morreu sendo ela moi nova.\nA s\u00faa primeira actuaci\u00f3n foi nun anuncio de McDonald's."}
{"id": "278171", "revid": "1888", "url": "https://gl.wikipedia.org/wiki?curid=278171", "title": "Alfonso Fandi\u00f1o Ricart", "text": "Francisco Alfonso Fandi\u00f1o Ricart, nado en Santiago de Compostela cara 1908 e finado na Coru\u00f1a o 17 de setembro de 1991, foi un militante anarcosindicalista galego.\nTraxectoria.\nPintor de profesi\u00f3n e militante anarcosindicalista como os seus irm\u00e1ns Antonio e Manuel, cando aconteceu o golpe de Estado do 18 de xullo de 1936 era secretario da Federaci\u00f3n Local de Sindicatos de Santiago de Compostela integrada na CNT. Artellou a expedici\u00f3n proletaria que sa\u00edu en axuda dos obreiros coru\u00f1eses. Fracasada a resistencia, fuxiu dende Muros nun bou cara a Francia. Dende al\u00ed volveu a Asturias e foi un dos animadores e secretario da Agrupaci\u00f3n Confederal Galaica de Asturias e xa en Valencia da Federaci\u00f3n de Agrupaciones de Gallegos Libertarios. Coa derrota da Rep\u00fablica, marchou ao exilio en Francia . Regresou \u00e1 Coru\u00f1a nos anos sesenta e defendeu a volta da CNT \u00e1 legalidade previo pacto cos xerarcas falanxistas da CNS. Cando caeu o franquismo, militou na CNT. Finou na Coru\u00f1a o 17 de setembro de 1991.\nVida persoal.\nCasou con Mercedes B\u00faa Tajes."}
{"id": "278172", "revid": "98629", "url": "https://gl.wikipedia.org/wiki?curid=278172", "title": "F\u00e9lix \u00c1lvarez Arganz\u00faa", "text": "F\u00e9lix \u00c1lvarez Arganz\u00faa, nado na Coru\u00f1a o 28 de outubro de 1895 e finado na mesma cidade o 1 de setembro de 1979, foi un militante anarcosindicalista galego.\nTraxectoria.\nFillo de F\u00e9lix \u00c1lvarez Seijas. Emigrou a Arxentina sendo mozo e retornou \u00e1 Coru\u00f1a en 1915. Destacou como militante libertario nos anos da Rep\u00fablica como integrante do Sindicato de Camareros y Cocineros Mar\u00edtimos La Cosmopolita, do que foi directivo. Simpatizou co sector moderado da Confederaci\u00f3n. Co golpe de Estado do 18 de xullo de 1936, estivo agochado at\u00e9 1938, cando foi detido ao tentar sa\u00edr nunha das fugas organizadas por Despertear Mar\u00edtimo. Foi xulgado na Coru\u00f1a por rebeli\u00f3n e condenado a cadea perpetua. Sa\u00edu en liberdade en 1941, militou na clandestinidade na CNT, formou con Juan Garc\u00eda Dur\u00e1n e Fernando L\u00f3pez Manti\u00f1\u00e1n o primeiro comit\u00e9 clandestino da CNT da Coru\u00f1a, e en 1946 figuraba como secretario do comit\u00e9 da CRG na clandestinidade. Foi detido no ver\u00e1n de 1946, pero conseguiu fuxir do cuartel da Garda Civil. Marchou a Noia onde o protexeu o capataz das minas de San Fins, Miguel Sangen\u00eds. Foi reclamado polo Xulgado Militar de Vigo en xullo de 1947. Viviu en Madrid con nome suposto. En 1957 foi novamente detido, e ao sa\u00edr da prisi\u00f3n de Vigo en 1958 retornou \u00e1 Coru\u00f1a.\nVida persoal.\nCasou con Rosa Fia\u00f1o Rey, que finou o 5 de febreiro de 1936, e foi pai de F\u00e9lix, Purificaci\u00f3n, Dolores, Francisco, Alfredo, Isolina, Jaime e Roberto \u00c1lvarez Fia\u00f1o."}
{"id": "278176", "revid": "98629", "url": "https://gl.wikipedia.org/wiki?curid=278176", "title": "Sincitio", "text": "En biolox\u00eda, un sincitio ou sincicio (ambos os dous do grego \"\u03c3\u03cd\u03bd\" (syn) = \u00abxunto\u00bb + \"\u03ba\u03cd\u03c4\u03bf\u03c2\" (kytos) = \u00abcaixa\u00bb, referido aqu\u00ed a \u00abc\u00e9lula\u00bb), tam\u00e9n chamado cenocito (do grego \u03ba\u03bf\u03b9\u03bd\u03cc\u03c2 \"koin\u00f3s\" 'com\u00fan' + \u03ba\u03cd\u03c4\u03bf\u03c2 \"kytos\" 'caixa'), \u00e9 unha c\u00e9lula que cont\u00e9n moitos n\u00facleos orixinada por fusi\u00f3n de c\u00e9lulas uninucleadas ou por moitas divisi\u00f3ns celulares incompletas de c\u00e9lulas. A maior\u00eda das c\u00e9lulas nos organismos eucariotas de plantas e animais te\u00f1en un s\u00f3 n\u00facleo, polo que os sincitios son formas especiais. Por\u00e9n, nalg\u00fans organismos non s\u00f3 son estruturas habituais sen\u00f3n que, mesmo constit\u00faen o estado m\u00e1is predominante do seu ciclo de vida (en certos nematodos ou en mixomicetos, entre outros).\nXeralmente, empr\u00e9gase o termo sincitio para referirse \u00e1 c\u00e9lula multinucleada orixinada por fusi\u00f3n de c\u00e9lulas individuais (no caso do m\u00fasculo estriado de mam\u00edferos) ou por divisi\u00f3n celular incompleta (en insectos, por exemplo). C\u00f3mpre diferenciar o sincitio do plasmodio, que \u00e9 outro tipo de c\u00e9lula multinucleada que se orixina a partir dunha mixameba xa diferenciada ou ben pola fusi\u00f3n dos gametos m\u00f3biles dos Myxomycota.\nO termo cenocito \u00fasase fundamentalmente en bot\u00e1nica, para especies con parede celular, e desde que se crearon os termos sincitio e cenocito foron utilizados con ambig\u00fcidade, unhas veces como sin\u00f3nimos e outras distingu\u00edndoos. O cenocito orixinar\u00edase a partir de c\u00e9lulas con parede resultantes de moitas divisi\u00f3ns celulares sen citocinese.\nA funci\u00f3n do sincitio \u00e9 variada e depende do organismo avaliado, a\u00ednda que en xeral pode afirmarse que funciona como unha soa unidade coordinada composta de varias celas vinculadas estrutural e funcionalmente, que permiten o intercambio de mol\u00e9culas e impulsos el\u00e9ctricos. Cando as c\u00e9lulas do sincitio est\u00e1n individualizadas, pero est\u00e1n conectadas por uni\u00f3ns comunicantes e funcionan en conxunto xerando un potencial el\u00e9ctrico sincronizado, o sincitio dise que \u00e9 un sincitio funcional, como o do m\u00fasculo card\u00edaco. Pero cando hai unha verdadeira fusi\u00f3n de c\u00e9lulas, que te\u00f1en unha soa membrana plasm\u00e1tica e varios n\u00facleos, dise que \u00e9 un sincitio anat\u00f3mico, como o do m\u00fasculo esquel\u00e9tico.\nOs sincitios, ademais de seren o resultado do plan de desenvolvemento normal dun organismo, poden ser a consecuencia de procesos infecciosos ocasionados por virus e outros pat\u00f3xenos.\nA actividade da larva xuvenil de segundo estadio de nematodos parasitos como \"Heterodera\" ou \"Globodera\" no sitio definitivo de alimentaci\u00f3n dentro do h\u00f3spede produce o engrosamento da parede celular, a densificaci\u00f3n do citoplasma e a fusi\u00f3n de tres a dez c\u00e9lulas arredor da cabeza do parasito. O sincitio orixinado as\u00ed presenta unha alta actividade metab\u00f3lica, fundamental para alimentar ao individuo inmaturo. O h\u00f3spede, pola s\u00faa parte, ve limitada a funcionalidade das ra\u00edces porque o sincitio interrompe os vasos cribosos e le\u00f1osos. O efecto \u00e9 a reduci\u00f3n do crecemento e o rendemento da planta, adiantando a senectude.\nFormaci\u00f3n.\nOs sincitios poden formarse de d\u00faas maneiras: por fusi\u00f3n ou por divisi\u00f3n celular. En organismos unicelulares, a forma menos frecuente \u00e9 a fusi\u00f3n do citoplasma de individuos da mesma especie, sen fusi\u00f3n dos n\u00facleos. A conxunci\u00f3n destas c\u00e9lulas, ameboides denom\u00ednase plasmodio. \u00c9 un m\u00e9todo com\u00fan en fungos mixomicetos. A fusi\u00f3n, ao contrario, \u00e9 unha forma de sincitio com\u00fan que permite que a c\u00e9lula primitiva creza por divisi\u00f3ns sucesivas do seu n\u00facleo, pero sen segmentar nin aumentar o seu citoplasma. Este mecanismo pode dar como resultado individuos unicelulares multinucleados ou acabar por orixinar a formaci\u00f3n de individuos multicelulares. Entre as especies que incl\u00faen unicamente organismos sincitiais est\u00e1n os protozoos (como o infusorio \"Opalina ranarum\" e varias especies de radiolarios) e as tal\u00f3fitas, entre as que est\u00e1n as algas sifonais e os mofos mucilaxinosos.\nNos organismos pluricelulares, un sincitio pode formarse por fusi\u00f3n ou por divisi\u00f3n celular. Moitos insectos, como \"Drosophila melanogaster\", po\u00f1en ovos que inicialmente se desenvolven como blastodermas sincitiais, \u00e9 dicir, nas fases iniciais da formaci\u00f3n do embri\u00f3n te\u00f1en divisi\u00f3n celular incompleta, dividindo os n\u00facleos e volvendo a ensamblalos pero sen citocinese. Por tanto, os n\u00facleos multipl\u00edcanse nun espazo citoplasm\u00e1tico com\u00fan. Polo contrario, as grandes fibras do m\u00fasculo esquel\u00e9tico f\u00f3rmanse por fusi\u00f3n de c\u00e9lulas musculares individuais. Os mioblastos (c\u00e9lulas que orixinan as fibras musculares) sofren un proceso de diferenciaci\u00f3n celular dirixido por factores de transcrici\u00f3n como \"MyoD\" que os obriga a proliferar en presenza de factores de crecemento. Cando xa non hai IGF, os mioblastos deixan de proliferar e comezan a fusionarse, formando unha soa c\u00e9lula con m\u00faltiples n\u00facleos.\nExemplos fisiol\u00f3xicos.\nAlgas.\nVarias especies de algas est\u00e1n compostas enteiramente por cenocitos. O x\u00e9nero de algas verdes \"Caulerpa\", da familia Caulerpaceae, \u00e9 un bo exemplo. Os individuos destas especies est\u00e1n constitu\u00eddos por unha \u00fanica c\u00e9lula xigante que pode chegar a medir tres metros, o que as converte nas c\u00e9lulas viventes m\u00e1is grandes do mundo.\nAs c\u00e9lulas das algas do x\u00e9nero \"Chlorophyta\" son sincitios contidos pola parede celular que se converten en c\u00e9lulas uninucleares ao dividirse. De maneira inversa, as algas Siphonocladales ou Cladoforales como \"Acetabularia\" comezan a s\u00faa vida en forma unicelular pero logo conv\u00e9rtense en cenoc\u00edticas.\nO talo de \"Siphonocladus pusillus\", por exemplo, ten un aspecto similar a unha ves\u00edcula cuxa parede celular est\u00e1 revestida por unha capa multinucleada de citoplasma e no centro sit\u00faase un vac\u00faolo. A medida que o exemplar envellece, o citoplasma comeza a desprenderse formando pequenas ves\u00edculas con vac\u00faolos recubertos por unha capa de citoplasma polinuclear que se fragmentou da capa orixinal. Estes pequenos vac\u00faolos desenvolven unha parede de celulosa mentres flotan no interior do vac\u00faolo central, cuxa aparencia se volve similar \u00e1 dun filamento con tabiques que crecen ramific\u00e1ndose lateralmente, fen\u00f3meno co\u00f1ecido como divisi\u00f3n segregativa e que \u00e9 caracter\u00edstico deste tipo de algas. En cladofor\u00e1ceas como \"Chaetomorpha\" ou \"Cladophora\" o proceso \u00e9 algo distinto. En forma independente da divisi\u00f3n nuclear, o citoplasma div\u00eddese en dous e sep\u00e1rase da parede celular, form\u00e1ndose nesa zona un anel de membrana cara ao centro que crea un tabique transversal dobre que se une por cada lado coa capa interna da parede lonxitudinal.\nFungos.\nA maior\u00eda dos fungos crecen como hifas, estruturas cil\u00edndricas e filiformes de 2 a 10 micr\u00f3metros de di\u00e1metro e ata varios cent\u00edmetros de lonxitude. As hifas novas f\u00f3rmanse tipicamente pola aparici\u00f3n de novos \u00e1pices ao longo de hifas preexistentes por un proceso chamado de ramificaci\u00f3n, a\u00ednda que tam\u00e9n pode ocorrer que o extremo apical das hifas se bifurque, dando lugar a d\u00faas hifas con crecemento paralelo. As hifas poden ser septadas ou cenoc\u00edticas: as primeiras est\u00e1n divididas en compartimentos que conte\u00f1en un s\u00f3 n\u00facleo por medio de tabiques internos, ou septos, que se forman en \u00e1ngulo recto con respecto \u00e1s paredes da hifa. As hifas cenoc\u00edticas non est\u00e1n compartimentalizadas polo que forman grandes c\u00e9lulas multinucleadas.\nEn moitos fungos filamentosos inferiores o micelio est\u00e1 moi pouco dividido, presentando escasos septos, polo que forma verdadeiros sincitios. En cambio, a maior\u00eda dos fungos filamentosos superiores presentan dicari\u00f3n (dous n\u00facleos), no cal as c\u00e9lulas filiformes est\u00e1n parcialmente divididas en segmentos, cada un con dous n\u00facleos diferentes, procedentes de distintas c\u00e9lulas nai e que non se fusionan.\nPlantas superiores.\nNo proceso de dobre fecundaci\u00f3n en anxiospermas, un dos n\u00facleos xenerativos do gran de pole fusi\u00f3nase coa oosfera para orixinar o cigoto, mentres que o outro n\u00facleo xenerativo se une cos n\u00facleos polares da c\u00e9lula central do saco embrionario para formar o n\u00facleo triploide da c\u00e9lula central a partir da cal se desenvolver\u00e1 o endosperma. O mesmo pode ser de tres tipos, dependendo do tipo de proceso de formaci\u00f3n. No tipo celular a cariocinese est\u00e1 acompa\u00f1ada da citocinese, polo que unicamente se orixinan c\u00e9lulas uninucleadas. Polo contrario, nos tipos nuclear e helobial as primeiras divisi\u00f3ns do n\u00facleo da c\u00e9lula endospermoxen\u00e9tica non est\u00e1n acompa\u00f1adas da divisi\u00f3n do citoplasma por medio de paredes celulares, polo que se forman c\u00e9lulas cenoc\u00edticas que posteriormente poden formar paredes celulares.\nNo endosperma dos cereais a etapa cenoc\u00edtica de desenvolvemento caracter\u00edzase por divisi\u00f3ns celulares sincronizadas arredor dun grande vac\u00faolo central seguindo un patr\u00f3n de polaridade anteroposterior. Esta etapa transcorre de 3 a 5 d\u00edas logo da dobre fertilizaci\u00f3n, dependendo da especie e das condici\u00f3ns ambientais e \u00e9 inmediatamente seguida por unha serie de citocineses que transforman ao cenocito nun tecido multicelular.\nInvertebrados.\nInsectos.\nEn varias especies de insectos o destino das c\u00e9lulas nai dec\u00eddese por interacci\u00f3ns entre as distintas partes dunha c\u00e9lula por un m\u00e9todo chamado especificaci\u00f3n sincitial.\nNo embri\u00f3n de \"Drosophila melanogaster\", hai un s\u00f3 citoplasma que cont\u00e9n todos os n\u00facleos. O material xen\u00e9tico interc\u00e1mbiase ao longo do ovo, xa que as membranas aparecen a partir da 13\u00aa divisi\u00f3n mit\u00f3tica desde a fecundaci\u00f3n. Cando o sincitio atinxe o estadio de aproximadamente 1500 c\u00e9lulas, na parte externa aparecen c\u00e9lulas mononucleadas individuais, que van formar o blastoderma.\nPor\u00edferos.\nNas esponxas os tecidos corporais poden ser tanto celulares como sincitiais. Nas esponxas hexatin\u00e9lidas mesmo a capa de coanocitos pode ser sincitial.\nPlatihelmintos.\nOs platihelmintos poden presentar un tegumento sincitial.\nEn vertebrados.\nM\u00fasculo.\nO m\u00fasculo esquel\u00e9tico consid\u00e9rase un verdadeiro sincitio anat\u00f3mico, porque cada c\u00e9lula presenta m\u00faltiples n\u00facleos, e orixinouse pola fusi\u00f3n de m\u00faltiples c\u00e9lulas. Os mioblastos comezan a multiplicarse, influ\u00eddos por factores de crecemento como o FGF. Os receptores integrinas das fibronectinas e outras mol\u00e9culas como as cadherinas promoven o seu reco\u00f1ecemento, ali\u00f1amento e adhesi\u00f3n, para posteriormente fusionarse en c\u00e9lulas musculares sincitiais. Este \u00faltimo proceso est\u00e1 mediado por meltrinas, unhas metaloproteases. En cultivo, os mioblastos forman o sincitio ao proliferar e fusionarse mentres producen prote\u00ednas contr\u00e1ctiles. Este proceso \u00e9 cooperativo, de tal xeito que a fusi\u00f3n celular altera o medio de cultivo para inducir a fusi\u00f3n doutros mioblastos.\nO sincitio do m\u00fasculo esquel\u00e9tico permite unha r\u00e1pida contracci\u00f3n coordinada dos m\u00fasculos en toda a s\u00faa lonxitude. O potencial de acci\u00f3n prop\u00e1gase ao longo da superficie da fibra muscular desde o punto de contacto sin\u00e1ptico coa neurona motora. En estados patol\u00f3xicos como a miopat\u00eda, a presenza de sincitios permite a viabilidade muscular, porque os focos de necrose dunha parte do m\u00fasculo esquel\u00e9tico non orixinan necrose nas secci\u00f3ns adxacentes, xa que estas rexi\u00f3ns te\u00f1en o seu propio material nuclear, a\u00ednda que alg\u00fans dos segmentos superviventes queden sen innervaci\u00f3n pola perda de continuidade coa uni\u00f3n neuromuscular.\nO m\u00fasculo card\u00edaco \u00e9 un exemplo de sincitio funcional. Igual que o m\u00fasculo esquel\u00e9tico, o m\u00fasculo card\u00edaco tam\u00e9n \u00e9 un m\u00fasculo con estriaci\u00f3ns debido \u00e1 presenza de ret\u00edculo sarcopl\u00e1smico e miofibrilas. Inicialmente os investigadores consideraban que a fibra muscular card\u00edaca era un sincitio igual que a fibra esquel\u00e9tica. Por\u00e9n, co desenvolvemento da microscop\u00eda electr\u00f3nica puido comprobarse que non \u00e9 un aut\u00e9ntico sincitio anat\u00f3mico, porque cada fibra mioc\u00e1rdica se encontra separada das veci\u00f1as polos seus respectivos sarcolemas na zona lateral, que se contin\u00faan cos discos intercalares no extremo de cada fibra.\nEstes discos te\u00f1en uni\u00f3ns comunicantes, con conductancias moi elevadas, que conectan os citoplasmas de c\u00e9lulas veci\u00f1as, o que fai que cando se recibe un potencial de acci\u00f3n se produza unha onda de despolarizaci\u00f3n, que precede \u00e1 contracci\u00f3n das aur\u00edculas e os ventr\u00edculos, sen que exista un neurotransmisor que active a resposta, polo que se pode dicir que o m\u00fasculo card\u00edaco se comporta como un sincitio funcional, a\u00ednda que non \u00e9 un sincitio anat\u00f3mico. Os discos intercalares ademais poder\u00edan influ\u00edr na cohesi\u00f3n do tecido card\u00edaco durante a contracci\u00f3n. No m\u00fasculo card\u00edaco, o proceso de formaci\u00f3n das c\u00e9lulas do tecido \u00e9 similar ao de \"D. melanogaster\" (pero por divisi\u00f3n, non por fusi\u00f3n), finalizando coa expresi\u00f3n de mioxenina, unha prote\u00edna que comeza o proceso para que se produza a diferenciaci\u00f3n final da c\u00e9lula muscular.\nA diferenza dos tecidos esquel\u00e9ticos estriados, o m\u00fasculo liso cont\u00e9n un ret\u00edculo endoplasm\u00e1tico escasamente desenvolvido e disperso pola c\u00e9lula, e contr\u00e1ese debido \u00e1s variaci\u00f3ns da concentraci\u00f3n de i\u00f3ns de calcio. O m\u00fasculo liso pode ter unha soa ou moitas unidades. A\u00ednda que ning\u00fan deles \u00e9 un sincitio anat\u00f3mico, o m\u00fasculo liso de unidade \u00fanica ou visceral pode actuar como un sincitio el\u00e9ctrico funcional debido a que as c\u00e9lulas est\u00e1n relacionadas por uni\u00f3ns comunicantes, que permiten o paso do impulso nervioso e a contracci\u00f3n coordinada como resposta ao est\u00edmulo producido por un potencial de acci\u00f3n. Este tecido \u00e9 abondoso no abdome e en \u00f3rganos do aparato dixestivo como o intestino. Al\u00ed, a presenza dun sincitio funcional no m\u00fasculo liso que conforma as s\u00faas paredes produce ao ser excitado un anel contr\u00e1ctil que expande o est\u00edmulo cara a zonas adxacentes por diante e por detr\u00e1s do punto en que se recibiu. Ao contrario, o m\u00fasculo de unidades m\u00faltiples ou multiunitario ten igualmente contracci\u00f3ns involuntarias mais en forma independente debido a que as c\u00e9lulas est\u00e1n illadas electricamente e, por tanto, non \u00e9 un sincitio en ning\u00fan aspecto. Este tecido p\u00f3dese atopar por exemplo no iris dos ollos.\nPlacenta.\nOutro sincitio importante en vertebrados est\u00e1 na placenta dos mam\u00edferos placentarios. A conversi\u00f3n do citotrofoblasto (capa de Langhans) en sincitio \u00e9 unha forma fisiol\u00f3xica para rexenerar a placenta. Cando se implanta o embri\u00f3n est\u00e1 rodeado s\u00f3 de elementos citotrofobl\u00e1sticos. Por\u00e9n, alg\u00fans estudos cient\u00edficos en humanos demostraron que o d\u00eda 14 despois da ovulaci\u00f3n, cando deber\u00eda producirse a menstruaci\u00f3n en condici\u00f3ns de non embarazo, a hemorraxia periovular que ocorre induce a transformaci\u00f3n en sincitio do trofoblasto inmaturo, debido a reacci\u00f3ns inmunitarias.\nCando se forma a placenta, o estrato de Langhans predomina sobre o sincitio. A medida que a placenta madura, a relaci\u00f3n inv\u00e9rtese. A distribuci\u00f3n caracter\u00edstica da circulaci\u00f3n do sangue polos vasos fetoplacentarios determina unha mellor irrigaci\u00f3n tanto do estrato de Langhans coma do sincitio, facilitando o intercambio entre a circulaci\u00f3n fetal e o espazo interviloso, o que constit\u00fae unha adaptaci\u00f3n \u00e1 mellor oxixenaci\u00f3n do feto no embarazo.\nAs c\u00e9lulas embrionarias, sen membranas que as separen, forman unha barreira multinucleada. O sincitio placentario ten ademais outras funci\u00f3ns. Presenta unha gran cantidade de org\u00e1nulos citoplasm\u00e1ticos, especialmente nas \u00faltimas etapas de desenvolvemento fetal, o que indica un alto metabolismo. Tam\u00e9n \u00e9 un grande dep\u00f3sito de ferro, que obten do plasma materno. Ademais, demostrouse por medio de estudos inmunohistoqu\u00edmicos que o sincitio \u00e9 o principal lugar onde se forma a gonadotropina cori\u00f3nica humana (hCG). Ademais, como se detectou tam\u00e9n no ovo acabado de implantar no cal o trofoblasto a\u00ednda non \u00e9 maduro, p\u00e9nsase que tam\u00e9n se orixina no citotrofoblasto. O sincitio produce gran cantidade de prote\u00ednas placentarias que verte ao sangue materno. Alg\u00fans autores afirman que estas prote\u00ednas evitan o rexeitamento do feto por procesos inmunes naturais e evitan a coagulaci\u00f3n sangu\u00ednea nos espazos intervilosos, a\u00ednda que outros pensan que non cumpren ningunha funci\u00f3n. Estas prote\u00ednas son liberadas por factores liberadores producidos pola propia placenta, que deste modo act\u00faa de forma aut\u00f3crina. A produci\u00f3n de prote\u00ednas mantense en permanente aumento durante todo o embarazo.\nCando o embarazo remata, o citotrofoblasto disgr\u00e9gase e o sincitio v\u00f3lvese extremadamente delgado, producindo un estreito achegamento entre o sangue materno e o fetal, ata o punto que nalg\u00fans sitios quedan apenas separados polo endotelio dos capilares fetais. Estes puntos co\u00f1\u00e9cense como membranas v\u00e1sculo-sincitiais, que se sit\u00faan por debaixo do sincitio e sep\u00e1rano do capilar fetal (semellantes \u00e1 do glom\u00e9rulo renal). Estas membranas est\u00e1n especializadas en filtrar o sangue; non se encontran en placentas inmaturas, nin en placentas maduras pat\u00f3xenas nas que o trofoblasto non madurou, polo que pode considerarse que a placenta se divide en d\u00faas superficies con funci\u00f3ns distintas: a que corresponde \u00e1 aposici\u00f3n endotelio-corial (filtrante) e outra constitu\u00edda polo sincitio (con funci\u00f3n metab\u00f3lica).\nSistema nervioso central.\nA finais do s\u00e9culo XIX e principios do XX houbo unha grande pol\u00e9mica entre os hist\u00f3logos sobre se as neuronas estaban fusionadas formando un sincitio ou non. Finalmente, demostrouse que non, grazas aos traballos de Santiago Ram\u00f3n y Cajal. Non obstante, modernamente descubr\u00edronse alg\u00fans sincitios no sistema nervioso central formados por astrocitos ou ax\u00f3ns xigantes.\nEn 1865, Otto Deiters visualizou por primeira vez as prolongaci\u00f3ns das c\u00e9lulas nerviosas, a\u00ednda que non puido ver os somas en forma completa. Deiters interpretou que hab\u00eda unhas fibrilas delgadas que se estend\u00edan desde as prolongaci\u00f3ns protoplasm\u00e1ticas de mielina e se prolongaban cara outras de mielina, orixinando un novo sistema ax\u00f3nico. Sete anos m\u00e1is tarde, Joseph von Gerlach confirmou as observaci\u00f3ns de Deiters. Para Gerlach, o tecido nervioso estaba formado por un sincitio citoplasm\u00e1tico continuo no que as prolongaci\u00f3ns se entrelazaban e anastomosaban formando unha rede. Esta teor\u00eda foi chamada reticularismo ou teor\u00eda reticular, e permit\u00eda entre outras cousas, explicar a transmisi\u00f3n do impulso el\u00e9ctrico entre neuronas. His e Forel opux\u00e9ronse a esta idea, pero carec\u00edan de metodolox\u00eda cient\u00edfica que os avalara.\nEn 1872 Camilo Golgi desenvolveu un m\u00e9todo de tinguidura para analizar ao microscopio preparaci\u00f3ns histol\u00f3xicas de tecido nervioso, que hoxe se co\u00f1ece como tinguidura de Golgi. A t\u00e9cnica, baseada na precipitaci\u00f3n de sales de prata, produc\u00eda siluetas negras das c\u00e9lulas, pero os seus resultados non s\u00f3 eran inconsistentes sen\u00f3n que ocultaban a estrutura celular e as terminaci\u00f3ns nerviosas, o que levou a interpretaci\u00f3ns erradas. Malia todo, foi quen de determinar que as dendritas non formaban unha rede. Por\u00e9n, cr\u00eda que os ax\u00f3ns de c\u00e9lulas illadas si o fac\u00edan ao sobrepo\u00f1erse e entretecerse, permitindo a propagaci\u00f3n de impulsos nerviosos. Posteriormente, Santiago Ram\u00f3n y Cajal refinar\u00eda esta t\u00e9cnica desenvolvendo unha propia, chamada \u00abde prata reducida\u00bb ou tinguidura de Cajal, que permit\u00eda visualizar a morfolox\u00eda neuronal. Aplicando estas t\u00e9cnicas a tecidos de embri\u00f3ns e animais novos, Cajal non s\u00f3 probou que non exist\u00eda un sincitio no sistema nervioso central, sen\u00f3n que desenvolveu a teor\u00eda moderna da neurona, explicando ademais o crecemento das prolongaci\u00f3ns nerviosas e facendo alg\u00fans estudos sobre a polaridade do impulso nervioso.\nA pesar destes descubrimentos hist\u00f3ricos, modernamente estableceuse que algunhas c\u00e9lulas que compo\u00f1en o sistema nervioso como os astrocitos ou alg\u00fans ax\u00f3ns xigantes poden ser sincitiais. Os astrocitos illan as sinapses doutras terminaci\u00f3ns nerviosas adxacentes e do medio extracelular. Presentan as mesmas uni\u00f3ns \"comunicantes\" (\"gap\") que o m\u00fasculo card\u00edaco, e quedan unidos nun sincitio ao que se denomina rede astroc\u00edtica ou sincitio glial. A rede permite o intercambio de i\u00f3ns e outras mol\u00e9culas de pequeno tama\u00f1o, como os neurotransmisores, facendo que os astrocitos act\u00faen a modo de tamp\u00f3n qu\u00edmico, en especial da concentraci\u00f3n de i\u00f3n potasio no sistema nervioso, ademais doutros metabolitos como auga, glutamato e i\u00f3n sodio, o que preserva os gradientes i\u00f3nicos, a homeostase e achega as mol\u00e9culas enerx\u00e9ticas necesarias para a funci\u00f3n neuronal.\nIsto \u00e9 importante nalg\u00fans casos como a hipoxia, na que a concentraci\u00f3n local deste i\u00f3n pode aumentar ata vinte veces, despolarizando as membranas e provocando a liberaci\u00f3n de neurotransmisores que multiplican o efecto, podendo levar \u00e1 morte neuronal.\nOs ax\u00f3ns poden estar formados por unha ou moitas c\u00e9lulas. Dentro dos ax\u00f3ns multicelulares enc\u00f3ntranse os ax\u00f3ns xigantes con mielina, que poden clasificarse en segmentados ou sincitiais. Un exemplo de ax\u00f3n sincitial son os ax\u00f3ns xigantes da lura, que se orixinan por fusi\u00f3n dunhas trescentas a cincocentas c\u00e9lulas.\nExemplos pat\u00f3xenos.\nNematodos.\nVarios x\u00e9neros de nematodos parasitos, tanto de plantas coma de animais, inducen a fusi\u00f3n das c\u00e9lulas do h\u00f3spede formando un sincitio sen o cal non poder\u00edan alimentarse, desenvolverse ou completar o seu ciclo vital.\nNos nematodos que forman quistes como \"Heterodera schachtii\", o desenvolvemento embrionario compl\u00e9tase dentro dun sincitio producido no par\u00e9nquima vascular da planta polas substancias contidas na saliva do nematodo xuvenil de segundo estadio ou J2 que penetrou na epiderme das ra\u00edces secundarias do h\u00f3spede, xeralmente plantas Brassicaceae e Chenopodioideae. As c\u00e9lulas sincitiais constit\u00faen o alimento do parasito e perm\u00edtenlle madurar resgardado polo quiste. No seu interior, a larva disolve a parede celular formando tubos e ocos desprovistos de membrana plasm\u00e1tica, o que permite que os n\u00facleos se movan, e se fusionen os protoplasmas. A partir do cuarto estadio J2 desenv\u00f3lvense en adultos completos e eclosionan entre tres e catro semanas despois da infectaci\u00f3n inicial.\nTanto o x\u00e9nero \"Heterodera\" coma o x\u00e9nero de parasitos da pataca, \"Globodera\", son endoparasitos sedentarios, pero a diferenza do primeiro, s\u00f3 as femias de \"Globodera\" forman sincitios. O exsudado de substancias vertido a trav\u00e9s das ra\u00edces das plantas susceptibles ao parasito estimula a eclosi\u00f3n dos ovos e a emerxencia dos xuven\u00eds de segundo estadio, que penetran na zona de elongaci\u00f3n da ra\u00edz dos h\u00f3spedes, moi preto do meristema. O xuvenil avanza creando galer\u00edas no c\u00f3rtex e causando a necrose das c\u00e9lulas das que se nutriu ata chegar ao sitio definitivo de alimentaci\u00f3n. A larva introduce substancias nas c\u00e9lulas corticais adxacentes \u00e1 endoderme que rodean a s\u00faa cabeza. De tres a dez desas c\u00e9lulas fusi\u00f3nanse entre si e as s\u00faas paredes celulares engrosan, formando o sincitio. A medida que o xuvenil se alimenta rompen as paredes celulares e as c\u00e9lulas da endoderme v\u00f3lvense necr\u00f3ticas. O citoplasma sincitial v\u00f3lvese m\u00e1is denso polo incremento de material membranoso, ribosomas agrupados e de org\u00e1nulos, a\u00ednda que var\u00eda en funci\u00f3n do cultivo estudado. Aumenta a actividade metab\u00f3lica, o que se evidencia pola presenza de formaci\u00f3ns de ret\u00edculo endoplasm\u00e1tico rugoso moi desenvolvidas xunto a mitocondrias, complexo de Golgi e plastidios.\nA diferenza en susceptibilidade entre cultivos \u00e1 infestaci\u00f3n por estes nematodos poder\u00eda ser o motivo polo cal hai variaci\u00f3ns na localizaci\u00f3n e a morfolox\u00eda dos sincitios. Estes feitos suxiren que a relaci\u00f3n h\u00f3spede-parasito poder\u00eda estar controlada por xenes en ambas as especies. En cultivos resistentes ao nematodo, a\u00ednda que as primeiras etapas da infecci\u00f3n se desenvolven en forma similar, a pataca produce unha reacci\u00f3n interna que forma un tecido similar ao sincitio pero rodeado por unha membrana composta probablemente de c\u00e9lulas necr\u00f3ticas que non permite que J2 poida madurar, debido \u00e1 lise da parede celular e do citoplasma do sincitio, o que dimin\u00fae a enerx\u00eda dispo\u00f1ible para o xuvenil. Tam\u00e9n poden presentar amiloplastos e mitocondrias que poden neutralizar os produtos secretados polos parasitos e reducir a cantidade de alimentos dispo\u00f1ibles para alimentalo. Hai estudos que indican que os amino\u00e1cidos lisina, fenilalanina, tript\u00f3fano e moi especialmente metionina te\u00f1en efectos nocivos para o metabolismo do sincitio ou para o desenvolvemento do propio nematodo.\nDistintas subespecies do x\u00e9nero \"Trichinella\" producen unha zoonose chamada triquinelose, na cal un parasito coloniza o tecido muscular estriado dos mam\u00edferos. O modo de infecci\u00f3n \u00e9 a inxesti\u00f3n de carne de animais infectados con quistes do nematodo. Dentro do quiste hai unha larva enrolada formando unha espiral. Ao inxerirse o quiste, os encimas da dixesti\u00f3n liberan a larva. Esta trasl\u00e1dase en forma pasiva cara ao xexuno polo peristaltismo onde alcanza o seu estadio adulto. Al\u00ed reprod\u00facense e a nova camada de larvas perfora a mucosa intestinal e prot\u00e9xese formando un sincitio por fusi\u00f3n dun n\u00famero aproximado de 120 c\u00e9lulas. No interior pasan por catro mudas ata completaren o seu desenvolvemento entre un d\u00eda e un d\u00eda e medio m\u00e1is tarde. As larvas que eclosionan transp\u00f3rtanse pola v\u00eda linfo-hem\u00e1tica por todo o h\u00f3spede ata instalarse no m\u00fascuslo esquel\u00e9tico estriado.\nOs humanos son h\u00f3spedes ocasionais, frecuentemente pola transmisi\u00f3n por inxesti\u00f3n de carne de porco infectada. A especie que produce maiores danos aos humanos \u00e9 \"Trichinella spiralis\".\nVirus.\nCertos tipos de virus como os da familia Paramyxoviridae, entre os que est\u00e1 o virus sincitial respiratorio (RSV) e o VIH, tam\u00e9n forman sincitios, pero coas c\u00e9lulas do h\u00f3spede. O virus sincitial respiratorio bovino (VSRB) obriga a que as c\u00e9lulas non ciliadas do epitelio dos bronquios e alv\u00e9olos proliferen formando c\u00e9lulas sincitiais de grande tama\u00f1o, con acumulaci\u00f3n de linfocitos no tecido intersticial. En polo menos a metade dos lactantes internados por bronquiolite en pa\u00edses como Estados Unidos o axente etiol\u00f3xico \u00e9 o virus sincitial respiratorio. O virus induce a formaci\u00f3n dun sincitio nas v\u00edas a\u00e9reas dos infantes que probablemente provoca unha reacci\u00f3n \u00e1 inmunoglobulina E e a substancias liberadas polos neutr\u00f3filos, producindo edema na mucosa, broncoespasmo e finalmente a necrose do epitelio do sistema respiratorio debido a que as c\u00e9lulas xigantes do sincitio ocl\u00faen os alv\u00e9olos, os bronqu\u00edolos e os bronquios, dificultando a respiraci\u00f3n.\nNa infecci\u00f3n polo virus da inmunodeficiencia humana (VIH), o virus infecta un linfocito T colaborador. Ent\u00f3n, a c\u00e9lula comeza a mostrar as glicoprote\u00ednas superficiais do VIH, que son antix\u00e9nicas. Normalmente, un linfocito T citot\u00f3xico chega inmediatamente para inxectar linfotoxinas, como perforina ou granzima, que matan \u00e1 c\u00e9lula T axudante infectada. Por\u00e9n, se hai preto c\u00e9lulas T colaboradoras, os receptores gp41 do VIH que aparecen na superficie da c\u00e9lula T \u00fanense a outros linfocitos similares. Isto fai que decenas de c\u00e9lulas T colaboradoras fusionen as s\u00faas membranas celulares formando un sincitio xigante non funcional, o que fai que o viri\u00f3n do VIH poida matar moitas c\u00e9lulas T colaboradoras por medio da infecci\u00f3n dunha soa.\nA infecci\u00f3n por VIH-1 afecta o metabolismo normal dos l\u00edpidos nos pacientes infectados. A medida que a doenza se agudiza aumenta a concentraci\u00f3n dos triacilglic\u00e9ridos e baixan os \u00e1cidos graxos poliinsaturados e o colesterol en sangue. En particular, os niveis baixos de colesterol-HDL poder\u00edan contribu\u00edr \u00e1 formaci\u00f3n do sincitio e inducir a expresi\u00f3n de fenotipos do VIH. Realiz\u00e1ronse estudos \"in vitro\" que suxiren que o VIH produce unha grande desaturaci\u00f3n do \u00e1cido este\u00e1rico convert\u00e9ndoo en \u00e1cido oleico, alterando a relaci\u00f3n natural entre eles nas membranas celulares, o que colaborar\u00eda na formaci\u00f3n do sincitio. Isto tam\u00e9n parece estar vinculado \u00e1 depleci\u00f3n de c\u00e9lulas CD4. Durante a fusi\u00f3n celular prod\u00facense cambios metab\u00f3licos nas c\u00e9lulas h\u00f3spede que desaturan os \u00e1cidos graxos da bicapa lip\u00eddica variando a s\u00faa fluidez, o que contribuir\u00eda \u00e1 formaci\u00f3n do sincitio e favorece a expresi\u00f3n de fenotipos v\u00edricos. Esta idea vese reforzada porque a s\u00faa formaci\u00f3n \u00e9 inhibida pola apolipoprote\u00edna Al, a principal na HDL."}
{"id": "278180", "revid": "5863", "url": "https://gl.wikipedia.org/wiki?curid=278180", "title": "Orz\u00e1n (revista)", "text": "Orz\u00e1n foi unha publicaci\u00f3n editada en Buenos Aires entre 1948 e 1957.\nHistoria e caracter\u00edsticas.\nSubtitulada \"Revista del Centro Coru\u00f1\u00e9s de Buenos Aires\", apareceu en 1948, a\u00ednda que se desco\u00f1ece a data concreta. Ti\u00f1a unha periodicidade anual e nela apareceronn artigos vencellados ao Centro Coru\u00f1\u00e9s, traballos sobre Galicia e a s\u00faa historia e fragmentos literarios. Dirixida por Bieito Cupeiro, entre os colaboradores estaban Ram\u00f3n Su\u00e1rez Picallo, Castelao, Fern\u00e1ndez Longueira, Xulio Sig\u00fcenza, Ant\u00f3n Alonso R\u00edos, Faustino Rey Romero e Leandro Carr\u00e9 Alvarellos. O \u00faltimo n\u00famero co\u00f1ecido \u00e9 o 9, publicado en 1957."}
{"id": "278181", "revid": "23204", "url": "https://gl.wikipedia.org/wiki?curid=278181", "title": "Federico III de Habsburgo", "text": ""}
{"id": "278185", "revid": "27155", "url": "https://gl.wikipedia.org/wiki?curid=278185", "title": "Sincicio", "text": ""}
{"id": "278186", "revid": "27155", "url": "https://gl.wikipedia.org/wiki?curid=278186", "title": "Cenocito", "text": ""}
{"id": "278188", "revid": "1131", "url": "https://gl.wikipedia.org/wiki?curid=278188", "title": "Pan paniscus", "text": ""}
{"id": "278190", "revid": "1131", "url": "https://gl.wikipedia.org/wiki?curid=278190", "title": "Praia de Coira", "text": "A praia de Coira \u00e9 unha praia galega situada na localidade de Portos\u00edn, no concello de Porto do Son. Ten unha lonxitude de 700 metros e unha anchura de 20 metros. Tr\u00e1tase dunha praia de augas tranquilas, con alta ocupaci\u00f3n durante os fins de semana da \u00e9poca estival."}
{"id": "278192", "revid": "839", "url": "https://gl.wikipedia.org/wiki?curid=278192", "title": "Canberra", "text": ""}
{"id": "278193", "revid": "89787", "url": "https://gl.wikipedia.org/wiki?curid=278193", "title": "Los Eskizos", "text": "Los Eskizos foi un grupo musical galego de rock, formado na Coru\u00f1a en 1988 e disolto en 1992. Cantaban en ingl\u00e9s.\nTraxectoria.\nEn 2014 anunciaron que se reunir\u00edan de novo para un concerto na Coru\u00f1a cos membros orixinais, excepto coa incorporaci\u00f3n de Iago Alvite no baixo, en lugar do falecido Jos\u00e9 Carral."}
{"id": "278196", "revid": "1576", "url": "https://gl.wikipedia.org/wiki?curid=278196", "title": "Eskizos 1989\u20131993", "text": "Eskizos 1989\u20131993 \u00e9 un \u00e1lbum recompilatorio do grupo de rock galego Los Eskizos, publicado en 2010.\nO \u00e1lbum incl\u00fae os sinxelos inclu\u00eddos nos dous EP publicados nos primeiros anos da d\u00e9cada de 1990, as\u00ed como dous temas in\u00e9ditos gravados en directo."}
{"id": "278200", "revid": "839", "url": "https://gl.wikipedia.org/wiki?curid=278200", "title": "Guangzhou", "text": ""}
{"id": "278201", "revid": "1131", "url": "https://gl.wikipedia.org/wiki?curid=278201", "title": "Casa da Alf\u00f3ndega", "text": "A casa da Alf\u00f3ndega \u00e9 unha casa galega situada no concello pontevedr\u00e9s de Redondela, na parroquia hom\u00f3nima.\nPreto da casa da Torre, foi constru\u00edda no s\u00e9culo XVI pola familia Prego de Montaos. Destaca polos bras\u00f3ns da s\u00faa fachada. Recibe este nome da praza da Alf\u00f3ndiga (lugar de venda de graos).\nDescrici\u00f3n.\nA construci\u00f3n da casa data do s\u00e9culo XVI pola familia Prego de Montaos, a mesma familia propietaria da casa da Torre, que se atopa ao seu car\u00f3n. \nA orixe do top\u00f3nimo reside na praza que leva o mesmo nome, debido \u00e1 que no pasado era empregada coma lugar de venda de gran.\nNa s\u00faa fachada conta con dous bras\u00f3ns, un a cada car\u00f3n da entrada. O bras\u00f3n esquerdo pertence ao escudo da familia Prego de Montaos, mentres que o da dereita pertencen \u00e1s li\u00f1axes dos Lira, Prego de Montaos, Ozores e Troncoso.\nEst\u00e1 situado na r\u00faa Isidoro Queimali\u00f1os, e na actualidade o seu uso \u00e9 privado."}
{"id": "278203", "revid": "4956875", "url": "https://gl.wikipedia.org/wiki?curid=278203", "title": "Reykjav\u00edk", "text": ""}
{"id": "278205", "revid": "1888", "url": "https://gl.wikipedia.org/wiki?curid=278205", "title": "Margarita Nelken", "text": "Margarita Nelken Mansberger, nada en Madrid o 5 de xullo de 1894 e finada en Cidade de M\u00e9xico o 9 de marzo de 1968, foi unha escritora, cr\u00edtica de arte e pol\u00edtica espa\u00f1ola, unha das representantes do incipiente movemento feminista en Espa\u00f1a durante a d\u00e9cada de 1930. \nTraxectoria.\nCo\u00f1ecida pola s\u00faa decidida actuaci\u00f3n pol\u00edtica durante a Segunda Rep\u00fablica e a Guerra Civil, Margarita Nelken tam\u00e9n destacou como cr\u00edtica de arte, xornalista e escritora desde unha idade moi temper\u00e1. Filla dunha francesa e dun xoieiro espa\u00f1ol, ambos descendentes de xudeus alem\u00e1ns, nacera na ent\u00f3n r\u00faa de Barrionuevo, n.\u00ba 5, hoxe r\u00faa do Conde de Romanones, en pleno coraz\u00f3n madrile\u00f1o. Gust\u00e1balle mencionalo, dado que a orixe estranxeira da s\u00faa familia ser\u00eda un dos brancos preferidos da dereita espa\u00f1ola respecto da s\u00faa persoa, xunto ao seu intelecto e \u00e1 s\u00faa defensa dos dereitos da muller en plano de igualdade co home. O seu av\u00f3 materno chegara \u00e1 capital en 1889 como reloxeiro de palacio e posu\u00eda unha reloxar\u00eda e xoiar\u00eda na Porta do Sol, n.\u00ba 15.\nMargarita recibiu unha educaci\u00f3n esmerada que se traduciu en temper\u00e1s inclinaci\u00f3ns cara \u00e1 pintura, as letras e a m\u00fasica. De intelixencia precoz, o seu primeiro artigo cr\u00edtico sobre os frescos de Goya en San Antonio da Florida escribiuno aos 15 anos para a prestixiosa revista de arte londiniense \"The Studio\". Foi a irm\u00e1 m\u00e1is vella da tam\u00e9n escritora e destacada actriz Carmen Eva Nelken (Magda Donato), tam\u00e9n exiliada en M\u00e9xico \u00e1 fin da Guerra Civil espa\u00f1ola. Abandonou as s\u00faas primeiras afecci\u00f3ns en plena mocidade para dedicarse \u00f3 activismo pol\u00edtico e social, a\u00ednda que seguir\u00eda sendo sempre unha destacada publicista. Falaba fluidamente franc\u00e9s e alem\u00e1n e a ela d\u00e9bese a primeira traduci\u00f3n de Kafka \u00f3 castel\u00e1n. Posu\u00eda unha cultura excepcional e relacion\u00e1base con Santiago Ram\u00f3n y Cajal, Benito P\u00e9rez Gald\u00f3s e a xeneralidade dos c\u00edrculos intelectuais da s\u00faa \u00e9poca. \nInquieta pola realidade espa\u00f1ola, en 1919, publicou a s\u00faa primeira obra longa, \"\", un incisivo estudo feminista. Continuou esta li\u00f1a de traballos con \"Maternolog\u00eda y puericultura\" (1926), torno a nosotras (di\u00e1logo socr\u00e1tico)\" (1927), \"Las escritoras espa\u00f1olas\" (1930) e \"La mujer ante las Cortes Constituyentes\" (1931). Nos primeiros meses de 1931, ingresou no PSOE e participou, como candidata da Agrupaci\u00f3n Socialista de Badaxoz, nas elecci\u00f3ns parciais de outubro de 1931. Resultou elixida ent\u00f3n e tam\u00e9n en novembro de 1933 e febreiro de 1936. De feito, \u00e9 a \u00fanica muller que conseguiu as tres actas parlamentarias durante a Segunda Rep\u00fablica. Estaba casada con Mart\u00edn de Paul, pai do seu fillo Santiago e c\u00f3nsul da Rep\u00fablica Espa\u00f1ola en \u00c1msterdam durante a guerra.\nFoi contraria a outorgar o dereito de sufraxio \u00e1 muller en 1931, posici\u00f3n compartida tam\u00e9n por Victoria Kent. Sosti\u00f1a que a falta de madurez e de responsabilidade social da muller espa\u00f1ola pod\u00eda p\u00f3r en perigo a estabilidade da Rep\u00fablica, xa que unha porcentaxe moi elevada de mulleres, antes de votar, consultar\u00eda co seu confesor. As elecci\u00f3ns de 1933, primeiras nas que votaron as mulleres, deron o triunfo \u00e1s dereitas.\nTras o fracaso da revoluci\u00f3n de Asturias de 1934, \u00e1 ent\u00f3n parlamentaria socialista retir\u00f3uselle a inmunidade parlamentaria e foi procesada, a\u00ednda que antes de que se ditase sentenza fuxiu a Francia. Instalouse en Par\u00eds, visitando diferentes pa\u00edses n\u00f3rdicos, e posteriormente estivo durante case un ano na Uni\u00f3n Sovi\u00e9tica. Volveu a tempo de participar nas elecci\u00f3ns de febreiro de 1936 como candidata socialista do Fronte Popular. No ver\u00e1n de 1936 tivo unha destacada participaci\u00f3n en armar e alentar \u00f3s traballadores para facer fronte \u00f3s militares sublevados. Estivo nas frontes de Estremadura e Toledo. En novembro de 1936 participou na defensa de Madrid e distinguiuse as\u00ed mesmo na organizaci\u00f3n da Uni\u00f3n de Mulleres Antifascistas. Incorporouse \u00f3 PCE en novembro de 1936, pouco despois da formaci\u00f3n do Goberno de Largo Caballero. Pasou a \u00faltima etapa da guerra en Barcelona e foi a \u00fanica deputada presente na \u00faltima reuni\u00f3n das Cortes republicanas en chan espa\u00f1ol, celebrada nos subterr\u00e1neos do castelo de Figueras o 1 de febreiro de 1939. \nCruzou a fronteira francesa xunto \u00e1 s\u00faa filla Magda durante a retirada xeral de Catalu\u00f1a. Ambas traballaron intensamente desde Perpi\u00f1\u00e1n na asistencia \u00f3s refuxiados republicanos internados nos campos de concentraci\u00f3n franceses nos primeiros meses do exilio.\nMarchou logo a Par\u00eds e, a finais de 1939, a M\u00e9xico, onde o presidente C\u00e1rdenas a convidara a instalarse. Xunto \u00e1 s\u00faa nai, a s\u00faa filla e a s\u00faa neta, abandonou Francia antes da ocupaci\u00f3n nazi. En M\u00e9xico ga\u00f1ou a vida escribindo e retomou con paix\u00f3n a cr\u00edtica de arte. Traballou na Secretar\u00eda de Educaci\u00f3n P\u00fablica, colaborou co goberno republicano no exilio, participou nas actividades da Uni\u00f3n de Mujeres Espa\u00f1olas, sen abandonar as actividades literarias e xornal\u00edsticas, ocup\u00e1ndose dunha p\u00e1xina semanal sobre arte no Excelsior. En outubro de 1942 foi expulsada do PCE tras criticar a pol\u00edtica comunista de Uni\u00f3n Nacional. Dado ese feito, participou como deputada independente na reuni\u00f3n das Cortes da Rep\u00fablica Espa\u00f1ola na cidade de M\u00e9xico en 1945. Durante 1948 viaxou por Europa dando conferencias sobre arte latinoamericana en \u00c1msterdam e en Par\u00eds. Foi unha das cr\u00edticas de arte m\u00e1is influentes e respectadas en M\u00e9xico at\u00e9 o seu falecemento en 1968. En M\u00e9xico recibiu a medalla dos Agraristas.\nA morte dos seus dous fillos (Santiago, en 1944, loitando no ex\u00e9rcito sovi\u00e9tico, e Magda en 1956, de cancro) sum\u00edrona nunha fonda crise. Queix\u00e1base de que a direcci\u00f3n do PCE e, en particular, Dolores Ib\u00e1rruri, non lle comunicaran a morte do seu fillo. Foron os sovi\u00e9ticos quen lla comunicaron \u00f3 final da contenda e entreg\u00e1ndolle a s\u00faa condecoraci\u00f3n na embaixada sovi\u00e9tica na capital mexicana. Nelken mant\u00edvose con todo activa at\u00e9 o final dos seus d\u00edas na cr\u00edtica de arte, o xornalismo e as actividades do exilio espa\u00f1ol en M\u00e9xico e outros pa\u00edses."}
{"id": "278207", "revid": "1888", "url": "https://gl.wikipedia.org/wiki?curid=278207", "title": "A Nosa Terra (Buenos Aires)", "text": "A Nosa Terra foi unha publicaci\u00f3n editada en Buenos Aires de 1942 a 1972.\nHistoria e caracter\u00edsticas.\nSubtitulado \"Peri\u00f3dico galego\", apareceu o 28 de xu\u00f1o de 1942, co n\u00famero 425. Editado pola Irmandade Galega de Buenos Aires. Publicaci\u00f3n pol\u00edtica nacionalista que retoma o t\u00edtulo da publicaci\u00f3n do Partido Galeguista, da que se considera continuadora. Tivo unha periodicidade irregular e informaba dos propositos e actividades dos grupos nacionalistas de Buenos Aires e Am\u00e9rica. Alfonso Daniel Rodr\u00edguez Castelao actuou como director e editorialista ata o seu falecemento. Foron despois directores Bieito Cupeiro, Alfonso Fern\u00e1ndez Prol e Manuel Pedreira. Entre os seus colaboradores figuraron Eduardo Blanco Amor, Xos\u00e9 N\u00fa\u00f1ez B\u00faa, Ant\u00f3n Alonso R\u00edos, Avelino D\u00edaz e Jos\u00e9 Rodr\u00edguez V\u00e1zquez. Cesou a s\u00faa publicaci\u00f3n o 1 de decembro de 1972."}
{"id": "278209", "revid": "839", "url": "https://gl.wikipedia.org/wiki?curid=278209", "title": "Provincia de La Rioja", "text": ""}
{"id": "278211", "revid": "1888", "url": "https://gl.wikipedia.org/wiki?curid=278211", "title": "Lourenzo Fragoso", "text": ""}
{"id": "278212", "revid": "839", "url": "https://gl.wikipedia.org/wiki?curid=278212", "title": "La Rioja, Arxentina", "text": ""}
{"id": "278213", "revid": "1888", "url": "https://gl.wikipedia.org/wiki?curid=278213", "title": "Mois\u00e9s Presa Esmerode", "text": ""}
{"id": "278214", "revid": "23204", "url": "https://gl.wikipedia.org/wiki?curid=278214", "title": "Yorkshire e Humber - Yorkshire and the Humber", "text": ""}
{"id": "278215", "revid": "56817", "url": "https://gl.wikipedia.org/wiki?curid=278215", "title": "Limburgo", "text": "Limburgo \u00e9 o nome dunha rexi\u00f3n da rexi\u00f3n hist\u00f3rica dos Pa\u00edses Baixos, hoxe dividida entre os Pa\u00edses Baixos, B\u00e9lxica e Luxemburgo. Pode facer referencia a:"}
{"id": "278219", "revid": "12452", "url": "https://gl.wikipedia.org/wiki?curid=278219", "title": "Historia urbana de Istambul", "text": ""}
{"id": "278220", "revid": "23204", "url": "https://gl.wikipedia.org/wiki?curid=278220", "title": "Frederico I Barbarroxa", "text": ""}
{"id": "278222", "revid": "839", "url": "https://gl.wikipedia.org/wiki?curid=278222", "title": "Carlos II o Calvo", "text": ""}
{"id": "278223", "revid": "839", "url": "https://gl.wikipedia.org/wiki?curid=278223", "title": "Carlos VI de Alema\u00f1a", "text": ""}
{"id": "278224", "revid": "12452", "url": "https://gl.wikipedia.org/wiki?curid=278224", "title": "Lu\u00eds I o Piadoso", "text": ""}
{"id": "278226", "revid": "89787", "url": "https://gl.wikipedia.org/wiki?curid=278226", "title": "Ecos Vegadenses", "text": "Ecos Vegadenses, subtitulado \"peri\u00f3dico quincenal independente\" foi unha publicaci\u00f3n quincenal editada na Veiga (Asturias) entre 1924 e 1938, fundada por \u00c1lvaro Fern\u00e1ndez Su\u00e1rez e Eustaquio Lago Gal\u00e1n.\nTraxectoria.\nO primeiro n\u00famero apareceu o 1 de marzo de 1924, e durante os dous primeiros anos sa\u00eda do prelo do semanario \"Las Riberas del Eo\", de Ribadeo, e os seguintes na imprenta de Sucesores de Mancebo, en Mondo\u00f1edo. Cada n\u00famero ti\u00f1a d\u00faas follas (catro p\u00e1xinas), de tama\u00f1o variable ao longo da s\u00faa existencia, dedic\u00e1ndose a \u00faltima \u00e1 publicidade. Realizou alg\u00fans n\u00fameros extraordinarios en apoio da campa\u00f1a a favor de que o ferrocarril Xix\u00f3n-Ferrol pasase pola vila. Ao pouco tempo da s\u00faa posta en marcha Fern\u00e1ndez Su\u00e1rez marchou a Madrid e Eustaquio quedou como o m\u00e1ximo responsable, a\u00ednda que \u00c1lvaro Fern\u00e1ndez continuou tam\u00e9n a codirixir o xornal desde Madrid. A lingua da publicaci\u00f3n era o castel\u00e1n pero o galego estaba presente desde o primeiro n\u00famero, onde xa aparec\u00eda un poema de Antol\u00edn Santos Mediante, autor que foi un colaborador habitual do xornal, tanto en galego como en castel\u00e1n asinando co seu nome e como \"Un poeta de tres \u00f3 carto\" e \"AESEEME\". Outros colaboradores con poemas en galego son Nan de Allariz, Conrado Villar, Federico Magad\u00e1n ou do propio \u00c1lvaro Fern\u00e1ndez Su\u00e1rez. En galego tam\u00e9n aparec\u00edan colaboraci\u00f3ns en prosa de Herminio Garc\u00eda Allande e de Eustaquio Lago ."}
{"id": "278230", "revid": "839", "url": "https://gl.wikipedia.org/wiki?curid=278230", "title": "Emperador Leopoldo I", "text": ""}
{"id": "278233", "revid": "839", "url": "https://gl.wikipedia.org/wiki?curid=278233", "title": "Sexismundo de Luxemburgo", "text": ""}
{"id": "278234", "revid": "1505", "url": "https://gl.wikipedia.org/wiki?curid=278234", "title": "Clemente L\u00f3pez Pasar\u00f3n", "text": "Clemente L\u00f3pez Pasar\u00f3n, nado en Ribadeo en 1899, foi un pintor e xornalista galego.\nTraxectoria.\nChegou a Buenos Aires en 1912. Estudou na Academia Nacional de Bellas Artes de Bos Aires. Pertenceu \u00e1 Irmandade Nazonalista Galega de Buenos Aires e cando esta esgazou, integrouse na Sociedade Nazonalista Pondal da que foi directivo e redactor do seu \u00f3rgano \"A Fouce\". En 1964 publicou o poemario \"Soledad entera\"."}
{"id": "278237", "revid": "56817", "url": "https://gl.wikipedia.org/wiki?curid=278237", "title": "Bos Aires", "text": "O top\u00f3nimo galego Bos Aires pode referirse a:\nTam\u00e9n pode referirse a:"}
{"id": "278241", "revid": "1888", "url": "https://gl.wikipedia.org/wiki?curid=278241", "title": "Lino P\u00e9rez", "text": "Lino P\u00e9rez Fern\u00e1ndez, nado en Ribadeo, foi un xornalista e pol\u00edtico galego.\nTraxectoria.\nFillo de Celestino P\u00e9rez Andrade e Ramona Fern\u00e1ndez Soto, emigrou sendo mozo a Arxentina, onde traballou no Banco de Boston. Casou coa irm\u00e1 de Francisco Lanza. Integrouse na Sociedade Centro Ribadeo y Distritos e foi presidente da Federaci\u00f3n de Sociedades da provincia de Lugo (1926). Foi o principal animador da Sociedade d'Arte Pondal que deu lugar \u00e1 Sociedade Nazonalista Pondal e colaborou no seu voceiro \"A Fouce\". Tam\u00e9n colaborou en \"C\u00e9ltiga\" e \"El Despertar Gallego\". En 1927 integrouse na Federaci\u00f3n de Sociedades Gallegas Agrarias y Culturales e deu clases de xeograf\u00eda de Galicia na sede de Salta. Cando a escisi\u00f3n na Federaci\u00f3n, permanece na nacionalista e integrouse como contador na Xunta Executiva. A fins de 1930 rompeu coa Sociedade Nazonalista Pondal e permaneceu na Federaci\u00f3n convert\u00e9ndose nun dos principais redactores do \"Galicia\", no que tam\u00e9n asinaba unha columna como Xandomar. Foi elixido Secretario xeral da Federaci\u00f3n (1931-1932) e redactou a nova Declaraci\u00f3n de Principios e o Estatuto Federal. Colaborou en \"Opini\u00f3n Galeguista\". En 1936 participou no comit\u00e9 de apoio \u00e1s candidaturas da Fronte Popular espa\u00f1ola. En 1938 integrouse no Grupo Galeguista de Bos Aires e logo na Irmandade Galega. En 1943 recibiu unha homenaxe da colectividade na Casa de Galicia e en 1946 foi invitado especial no banquete das vodas de prata da Federaci\u00f3n. En 1960 visitou Galicia e ao ano seguinte deu unha conferencia na Casa de Galicia na que afirmou que en Espa\u00f1a hab\u00eda liberdade. En 1962 foi expulsado da Irmandade Galega."}
{"id": "278257", "revid": "1888", "url": "https://gl.wikipedia.org/wiki?curid=278257", "title": "Opini\u00f3n Galeguista", "text": "Opini\u00f3n Galeguista foi unha publicaci\u00f3n editada en Buenos Aires entre 1934 e 1935.\nHistoria e caracter\u00edsticas.\nSubtitulado \"P\u00e1xina da Organizaci\u00f3n Nazonalista Repubricana Galega de Bos Aires\", apareceu o 1 de outubro de 1934. Revista pol\u00edtica de car\u00e1cter mensual e tendencia galeguista de esquerdas, escrita integramente en galego e orientada \u00e1 colectividade da capital arxentina. Mostrou o seu apoio expl\u00edcito ao Partido Galeguista ao consideralo a \u00fanica entidade organizada, democr\u00e1tica e galega apta para conseguir as reivindicaci\u00f3ns que necesitaba Galicia. Dirixida por Xos\u00e9 Barreiro Romero, a partir do n\u00famero 5, entre os seus colaboradores estiveron Rodolfo Prada, Lino P\u00e9rez e Victoriano Mart\u00ednez Baqueiro. As s\u00faas p\u00e1xinas est\u00e1n dedicadas a difundir e informar sobre os postulados e as actividades levadas a cabo polos galeguistas da Galicia territorial e de ultramar, canalizar axudas econ\u00f3micas neste eido e defender o proxecto pol\u00edtico do partido. Defendeu o r\u00e9xime republicano, adoptou posturas progresistas, amosou a s\u00faa solidariedade cos vascos e catal\u00e1ns e expresou a s\u00faa admiraci\u00f3n por Irlanda. O \u00faltimo n\u00famero \u00e9 o 10, publicado en novembro de 1935."}
{"id": "278260", "revid": "25871", "url": "https://gl.wikipedia.org/wiki?curid=278260", "title": "Marco Mattiacci", "text": "Marco Mattiacci, nado en Roma en 1969 ou 1970 \u00e9 un director deportivo italiano, director do equipo de F\u00f3rmula 1 Scuderia Ferrari desde o 14 de abril de 2014. Ata a data do seu nomeamento, exerc\u00eda de presidente e CEO de Ferrari en Norteam\u00e9rica. Substitu\u00edu a Stefano Domenicali no posto.\nTraxectoria.\nMarco Mattiacci empezou a traballar en Jaguar en 1989, cando Ford se fusionou coa compa\u00f1\u00eda. No ano 1999 foi contratado por Ferrari para aumentar vendas en rexi\u00f3ns concretas. Ocupou as m\u00e1is diversas posici\u00f3ns en diferentes rexi\u00f3ns do globo, ata que en 2010 foi nomeado CEO de Ferrari en Norteam\u00e9rica.\nPrimeiro encarg\u00f3uselle crear a rede suramericana. Despois envi\u00e1rono a Oriente Medio; al\u00ed montou a \u00e1rea de distribuci\u00f3n. Logo pasou por Finlandia e Rusia, e a principios do 2000 encargouse do relanzamento da marca Maserati nos Estados Unidos. Posteriormente envi\u00e1rono a Asia: catro anos na China para desenvolver o mercado, recuperar o mercado xapon\u00e9s das mans dos importadores privados e desenvolver toda a rexi\u00f3n do Pac\u00edfico. Finalmente traslad\u00e1rono a EUA co cargo de CEO para todo o continente, a \u00e1rea m\u00e1is grande da firma, onde te\u00f1en ao redor de 40.000 clientes nese pa\u00eds, e o desaf\u00edo de desenvolver Latinoam\u00e9rica (o Brasil, M\u00e9xico, Chile e a Arxentina)."}
{"id": "278265", "revid": "839", "url": "https://gl.wikipedia.org/wiki?curid=278265", "title": "Provincia de Limburg", "text": ""}
{"id": "278270", "revid": "23204", "url": "https://gl.wikipedia.org/wiki?curid=278270", "title": "Vlad\u00edmir I de Kiev", "text": ""}
{"id": "278272", "revid": "839", "url": "https://gl.wikipedia.org/wiki?curid=278272", "title": "Provincia de Antwerp", "text": ""}
{"id": "278274", "revid": "839", "url": "https://gl.wikipedia.org/wiki?curid=278274", "title": "San Vito", "text": ""}
{"id": "278278", "revid": "839", "url": "https://gl.wikipedia.org/wiki?curid=278278", "title": "Antigo n\u00f3rdico", "text": ""}
{"id": "278281", "revid": "12452", "url": "https://gl.wikipedia.org/wiki?curid=278281", "title": "Estado de Jalisco", "text": ""}
{"id": "278284", "revid": "839", "url": "https://gl.wikipedia.org/wiki?curid=278284", "title": "Abanto y Ci\u00e9rbana-Abanto Zierbena", "text": ""}
{"id": "278288", "revid": "15490", "url": "https://gl.wikipedia.org/wiki?curid=278288", "title": "Pa\u00eds Vasco", "text": "O Pa\u00eds Vasco ou Euskadi (en \u00e9uscaro tam\u00e9n: \"Euskal Herria\"), tam\u00e9n co\u00f1ecido como Comunidade Aut\u00f3noma Vasca (en \u00e9uscaro: \"Euskal Autonomia Erkidegoa\", en castel\u00e1n: \"Comunidad Aut\u00f3noma Vasca\"), \u00e9 unha comunidade aut\u00f3noma espa\u00f1ola situada no extremo nororiental da costa cant\u00e1brica. Limita con Cantabria e Castela e Le\u00f3n (provincia de Burgos) ao oeste, con Navarra ao leste, coa Rioxa ao sur, e co Golfo de Biscaia (mar Cant\u00e1brico) e Francia ao norte.\nEst\u00e1 formado por tres provincias, tam\u00e9n co\u00f1ecidas como territorios hist\u00f3ricos, que son Guip\u00fascoa, Biscaia e \u00c1raba. As s\u00faas respectivas capitais son Donostia, Bilbao e Vitoria. A capital e sede do Parlamento e Goberno auton\u00f3micos \u00e9 Vitoria, mentres que a cidade m\u00e1is poboada \u00e9 Bilbao.\nTen unha historia milenaria de orixes incertas e a s\u00faa lingua propia, o \u00e9uscaro, \u00e9 a lingua m\u00e1is antiga de Europa falada hoxe en d\u00eda e a \u00fanica illada do continente. \u00c9 considerado unha nacionalidade hist\u00f3rica reco\u00f1ecida na Constituci\u00f3n espa\u00f1ola con estatuto de comunidade aut\u00f3noma. A constituci\u00f3n tam\u00e9n reco\u00f1ece os seus foros hist\u00f3ricos, de orixe medieval. Hai unha forte forza do nacionalismo e independentismo, tanto politicamente de esquerdas (chamado abertzale) como de dereitas.\nXeograf\u00eda.\nA orograf\u00eda do Pa\u00eds Vasco \u00e9 principalmente monta\u00f1osa, est\u00e1 conformada polos Montes Vascos e a impo\u00f1ente Serra de Cantabria no sur, co Tolo\u00f1o como m\u00e1xima altitude, os contrafortes dos Pireneos chegan de Navarra. O punto m\u00e1is alto do Pa\u00eds Vasco \u00e9 o monte Aitxuri, cunha altitude de 1.551 metros, est\u00e1 situado no Parque Natural de Aizkorri.\nEn Euskadi p\u00f3dense distinguir a grandes li\u00f1as catro zonas clim\u00e1ticas: a vertente atl\u00e1ntica ao norte, unha zona de clima subatl\u00e1ntico (Vales occidentais de \u00c1raba e a Chaira arabesa), unha zona de clima submediterr\u00e1neo e, o extremo sur, entrando na depresi\u00f3n do Ebro e Rioxa Arabesa, onde se pasa xa a un clima con ver\u00e1n claramente seco e caloroso de tipo continental.\nEsta rexi\u00f3n participou no Programa Mundial de Avaliaci\u00f3n dos Recursos H\u00eddricos (WWAP) da Unesco, raz\u00f3n pola cal instal\u00e1ronse m\u00e1is de 300 centros de informaci\u00f3n que serviron para elaborar un informe sobre a situaci\u00f3n actual da rexi\u00f3n.\nOrganizaci\u00f3n territorial.\nA Comunidade Aut\u00f3noma Vasca comprende tres provincias, as cales reciben a denominaci\u00f3n de territorios hist\u00f3ricos no ordenamento auton\u00f3mico:\nDiv\u00eddese, \u00e1 s\u00faa vez, en 251 municipios (\"udalerriak\"), 51 en \u00c1raba, 88 en Guip\u00fascoa e 112 en Biscaia, que se agrupan en 20 comarcas. O territorio de \u00c1raba div\u00eddese en sete cuadrillas (\"eskualdeak\"). As comarcas de Guip\u00fascoa e Biscaia, con todo, non conforman divisi\u00f3ns administrativas.\nDoutra banda, segundo as Directrices de Ordenaci\u00f3n do Territorio do Goberno Vasco existen 15 \u00e1reas de funcionais no Pa\u00eds Vasco que constit\u00faen a base de referencia para o desenvolvemento harm\u00f3nico e coordinado da Comunidade e fundam\u00e9ntanse en criterios de interconexi\u00f3n e integraci\u00f3n, de tal xeito que os plans territoriais e sectoriais, as\u00ed como a achaiadura municipal, non sexan elaborados de forma independente entre si, sen\u00f3n que todos persigan obxectivos coherentes.\nDemograf\u00eda.\nGrazas a ser un dos focos iniciais da revoluci\u00f3n industrial en Espa\u00f1a, a poboaci\u00f3n do Pa\u00eds Vasco tivo un gran crecemento desde mediados do s\u00e9culo XIX ata principios dos anos 1970, recibindo unha grande inmigraci\u00f3n doutras rexi\u00f3ns espa\u00f1olas. Con todo, a reconversi\u00f3n industrial derivada da crise industrial da d\u00e9cada de 1980 e o descenso da natalidade provocaron que o Pa\u00eds Vasco retrocedese demograficamente e fose unha rexi\u00f3n con crecemento negativo desde a Transici\u00f3n, mant\u00e9ndose esta tendencia a pesar da bonanza econ\u00f3mica experimentada desde mediados da d\u00e9cada de 1990 con indicadores de PIB superiores \u00e1 media europea.\nAs\u00ed, mentres no per\u00edodo 1981-2006 a poboaci\u00f3n espa\u00f1ola crec\u00eda nun 18,46%, o Pa\u00eds Vasco presentaba unha recesi\u00f3n demogr\u00e1fica do -0,05%. \u00c1raba, a provincia que menos creceu en termos demogr\u00e1ficos coa revoluci\u00f3n industrial, \u00e9 a \u00fanica que non perdeu poboaci\u00f3n desde 1970, mentres que a que porcentualmente m\u00e1is perdeu foi Biscaia, que foi a que m\u00e1is creceu nesa \u00e9poca. A taxa de crecemento poboacional actualmente \u00e9 do 0,54%, e a esperanza de vida \u00e9 de 76,4 anos para os homes e 83,7 anos para as mulleres.\nSegundo o censo do INE de 2007, Euskadi conta cun 4,6% de estranxeiros, o que representa unha das porcentaxes m\u00e1is baixas do Estado espa\u00f1ol e constit\u00fae menos da metade da media nacional (10,0%). Entre estes, son predominantes os iberoamericanos, os marroqu\u00eds, os romaneses e os portugueses.\nEconom\u00eda.\nImportant\u00edsimo centro industrial da pen\u00ednsula, basea a s\u00faa produci\u00f3n na siderurxia, nos bens de equipo como autom\u00f3biles, electrodom\u00e9sticos (Fagor ou cooperativa Mondrag\u00f3n) ou industria pesada, no vi\u00f1o e a s\u00faa denominaci\u00f3n de orixe \"Rioxa arabesa\", e na banca, con importantes entidades como BBVA ou a Kutxa. Por isto foi un importante centro de recepci\u00f3n da emigraci\u00f3n galega na segunda metade do s\u00e9culo XX.\nO Pa\u00eds Vasco alcanzou \u00e1 media europea en gasto I+D+I/PIB en innovaci\u00f3n (1,85% do PIB en 2007), superando a media at\u00f3pase o territorio hist\u00f3rico de Guip\u00fascoa con 2.27% do PIB en 2008. Grazas ao impulso da sociedade vasca, as s\u00faas instituci\u00f3ns e organismos p\u00fablicos e privados (empresas, universidades) o Pa\u00eds Vasco ser\u00e1 l\u00edder da innovaci\u00f3n en Europa en 2020, grazas \u00e1s acci\u00f3ns impulsadas pola fundaci\u00f3n Innobasque.\nO Pa\u00eds Vasco concentra un gran volume de industrias, \u00e9 unha das rexi\u00f3ns m\u00e1is ricas de Europa e pasou do 89,6% en 1990, ao 117,1% da media europea de PIB per c\u00e1pita no ano 2002, a un 125,6% no 2005 e a 137,2% en 2008 (industria e construci\u00f3n sup\u00f3n o 38,18% do PIB), segundo datos do Eustat, crecemiento s\u00f3 superado na Uni\u00f3n Europea por Luxemburgo e Irlanda. A pesar da s\u00faa extensi\u00f3n relativamente pequena e unha poboaci\u00f3n do 4,9% respecto de Espa\u00f1a, o Pa\u00eds Vasco achega o 6,2% do PIB, o 10,45% do PIB industrial e o 9,2% das exportaci\u00f3ns.\nA mediados dos anos oitenta, en plena crise econ\u00f3mica, produciuse a reconversi\u00f3n industrial e a reindustrializaci\u00f3n, o cal produciu un importante receso e, xa recuperada desta situaci\u00f3n desde hai anos, \u00e9 na actualidade unha das rexi\u00f3ns m\u00e1is desenvolvidas de Espa\u00f1a atop\u00e1ndose \u00e1 cabeza desta en renda per c\u00e1pita con 32.133 euros, un 33,8% superior \u00e1 media nacional e 1.023 euros por encima da seguinte comunidade, Madrid. Segundo un estudo do Instituto Vasco de Estat\u00edstica seguindo metodolox\u00eda da ONU a rexi\u00f3n alcanzou en 2004 un dos \u00cdndices de Desenvolvemento Humano m\u00e1is altos do mundo. O Pa\u00eds Vasco ti\u00f1a unha taxa de paro do 3,5%, que seguiu mantendo ata outubro de 2008 a pesar da desaceleraci\u00f3n da econom\u00eda. A taxa de paro segundo a Enquisa de Poboaci\u00f3n Activa no segundo trimestre de 2010 era do 10,40%.\nPol\u00edtica.\nO Pa\u00eds Vasco accedeu \u00e1 s\u00faa autonom\u00eda coa aprobaci\u00f3n do Estatuto de Autonom\u00eda en 1979. Este Estatuto dist\u00ednguese da maior\u00eda dos estatutos das autonom\u00edas espa\u00f1olas non no n\u00famero das competencias transferidas ou transferibles antes no feito de que a autonom\u00eda vasca constit\u00faa unha actualizaci\u00f3n do r\u00e9xime foral das tres provincias vascas no marco da Constituci\u00f3n Espa\u00f1ola (segundo a disposici\u00f3n adicional primeira desta). As\u00ed, o Pa\u00eds Vasco, ademais de recibir as competencias sobre a educaci\u00f3n, obt\u00e9n un procedemento de financiamento exclusivo baseado na actualizaci\u00f3n dos concertos econ\u00f3micos das Provincias Vascongadas establecidos na abolici\u00f3n dos foros de 1876 e que se conservaron en \u00c1raba, pero foron derrogados en Guip\u00fascoa e Biscaia polo r\u00e9xime franquista ao finalizar a Guerra Civil. O Estatuto permite, ademais, unha polic\u00eda propia, a Ertzaintza, un corpo de polic\u00eda integral e despregado en todo o territorio. Ao tratarse dunha actualizaci\u00f3n dos r\u00e9ximes forais, as deputaci\u00f3ns forais de cada unha das provincias que integran o Pa\u00eds Vasco conservan unhas atribuci\u00f3ns e competencias moi amplas con respecto ao propio Goberno Vasco.\nOs poderes do Pa\u00eds Vasco ex\u00e9rcense pola v\u00eda do Parlamento, o Goberno e o seu Lehendakari:\nPartidos pol\u00edticos.\nA opci\u00f3n pol\u00edtica maioritaria desde a transici\u00f3n democr\u00e1tica \u00e9 a do nacionalismo vasco, nas s\u00faas diversas variantes desde as m\u00e1is moderadas ata as m\u00e1is radicais e coas s\u00faas diferentes concepci\u00f3ns para a configuraci\u00f3n da actual Comunidade Aut\u00f3noma (independentista, autonomista, federalista...). Devandita opci\u00f3n disp\u00fatase o mapa electoral con outras ideolox\u00edas denominadas \"non nacionalistas\", de amplo apoio na provincia de \u00c1lava, tradicionalmente castel\u00e1n-falante.\nTodos os lehendakaris do Goberno Vasco desde 1980 ata 2009 pertenceron ao Partido Nacionalista Vasco (EAJ-PNV). De 2009 a 2012 foino Patxi L\u00f3pez, pertencente ao Partido Socialista de Euskadi - Euskadiko Ezkerra (PSE-EE), sendo o primeiro lehendakari alleo ao nacionalismo vasco. Patxi L\u00f3pez foi investido presidente vasco grazas aos votos do seu partido (PSE-EE), aos do Partido Popular do Pa\u00eds Vasco e aos de Uni\u00f3n Progreso y Democracia. En 2012 o PNV recobrou a presidencia da man de I\u00f1igo Urkullu.\nO Parlamento Vasco v\u00e9n celabrando sesi\u00f3ns desde 1980, t\u00e9ndose celebrado dez comicios, sendo os \u00faltimos os de 2012.\nNon est\u00e1 representado no Parlamento Vasco o partido Batasuna, ilegalizado xudicialmente por mor da s\u00faa relaci\u00f3n coa organizaci\u00f3n terrorista ETA, por infrinxir a Lei de Partidos (Lei Org\u00e1nica 6/2002) e considerarse probado que a creaci\u00f3n deste partido pol\u00edtico foi un feito instrumental por parte de ETA e que forma parte dela. Pediu o voto para o Partido Comunista das Terras Vascas nas elecci\u00f3ns ao Parlamento Vasco de 2005, para Eusko Abertzale Ekintza/Acci\u00f3n Nacionalista Vasca (EAE/ANV), nas municipais e elecci\u00f3ns a Xuntas Xenerais do 2007. Nas elecci\u00f3ns vascas de 2009 intentou presentarse baixo as siglas Askatasuna e Demokrazia Hiru Milioi (D3M); sendo estas anuladas pola xustiza. En 2009 o Tribunal Europeo de Dereitos Humanos sentenciou que a ilegalizaci\u00f3n de Batasuna axust\u00e1base a dereito, sentenza que ratificou o Tribunal de Estrasburgo.\nCultura.\nLingua.\nNo Pa\u00eds Vasco fal\u00e1ronse d\u00faas linguas desde hai s\u00e9culos, o castel\u00e1n e o \u00e9uscaro, sendo as d\u00faas orixinarias da rexi\u00f3n, pois o primeiro xurdiu nunha zona ampla que abarcaba tam\u00e9n territorios do occidente das actuais \u00c1raba e Biscaia. O \u00e9uscaro, a diferenza do resto de linguas espa\u00f1olas modernas, non procede do lat\u00edn nin pertence \u00e1 familia indoeuropea.\nO castel\u00e1n \u00e9 a lingua maioritaria nos fogares do Pa\u00eds Vasco: no ano 2001, e era a lingua falada no fogar polo 83,0% da poboaci\u00f3n, mentres que o \u00e9uscaro era a lingua falada polo 11,8% e un 5,2% usaba ambas as linguas por igual no fogar. Estas porcentaxes var\u00edan dunha provincia a outra, sendo Guip\u00fascoa onde m\u00e1is se fala \u00e9uscaro e \u00c1raba onde menos.\nAs poboaci\u00f3ns gasconas asentadas en Guip\u00fascoa trouxeron consigo a s\u00faa lingua, o gasc\u00f3n (xa desaparecido do Pa\u00eds Vasco, a\u00ednda que se conservaron algunhas comunidades ata o s\u00e9culo XX).\nDeporte.\nOs vascos son co\u00f1ecidos por achegar importantes figuras ao deporte tanto nos deportes internacionais como no tradicional.\nO deporte por excelencia dos vascos \u00e9 o f\u00fatbol no que destacan: o Athletic Club de Bilbao, a Real Sociedad de F\u00fatbol e o Deportivo Alav\u00e9s. Outros importantes son o hist\u00f3rico Real Uni\u00f3n de Ir\u00fan, a Sociedad Deportiva Eibar ou o Barakaldo Club de F\u00fatbol. Destacan como instalaci\u00f3ns deportivas o Estadio de San Mam\u00e9s, co\u00f1ecido como \"A Catedral\", as\u00ed como o Estadio Municipal de Anoeta en Donostia e o de Mendizorroza en Vitoria. \nO pavill\u00f3n Fernando Buesa Arena \u00e9 outra importante instalaci\u00f3n deportiva porque acolle os partidos do Saski Baskonia de Vitoria de baloncesto, o cal move unha importante afecci\u00f3n e nos \u00faltimos anos consolidouse como un dos principais equipos da ACB e de Europa. O Bilbao Basket de Bilbao e o Gipuzkoa Basket Club de Donostia son m\u00e1is novos pero xogan ambos tam\u00e9n na liga ACB.\nO ciclismo acapara unha gran tradici\u00f3n entre os vascos, achegando importantes ciclistas ao pelot\u00f3n profesional e con competici\u00f3ns propias de importancia como a Volta ao Pa\u00eds Vasco, a Euskal Bizikleta, ademais dunha proba do UCI ProTour, a Cl\u00e1sica de San Sebasti\u00e1n .\nO remo de trai\u00f1eiras poder\u00eda considerarse un deporte tradicional pola s\u00faa orixe baleeira, pero coa competici\u00f3n da Bandeira da Concha f\u00edxose amplamente co\u00f1ecido m\u00e1is al\u00f3 da Comunidade convert\u00e9ndose nun torneo amplamente seguido.\nTam\u00e9n na tradici\u00f3n vasca est\u00e1 o monta\u00f1ismo. Monta\u00f1eiros que destacan excesivamente na tradici\u00f3n deportiva vasca son Edurne Pasaban, Juanito Oiarzabal ou Alberto I\u00f1urrategi. Tam\u00e9n no boxeo destacou Jos\u00e9 Manuel Urtain.\nTam\u00e9n hai que destacar a achega de numerosos deportistas vascos nos Xogos Ol\u00edmpicos como o atleta Mart\u00edn Fiz ou a ximnasta Almudena Cid.\nDentro do deporte rural hai que destacar a Pelota vasca, un xogo con diferentes modalidades que alcanzou seguimento e importancia en varias rexi\u00f3ns de Espa\u00f1a e pa\u00edses de Am\u00e9rica Latina, sendo o Front\u00f3n Astelena de \u00c9ibar un dos seus verdadeiros santuarios.\nTam\u00e9n hai outros deportes tradicionais como o arrastre de pedra, en diferentes modalidades e tam\u00e9n practicado m\u00e1is al\u00f3 dos lindes da Comunidade de Euskadi. Igualmente hai que destacar aos cortadores de troncos, chamado \"aizkolari\" o que o practica, ou o acto do levantamento de pedras de grandes pesos por homes forzudos, chamado \"harri-jasotze\". \u00c9 f\u00e1cil ver exhibici\u00f3ns ou competici\u00f3ns destes deportes nas festas das vilas de Euskadi.\nFolclore.\nA etnograf\u00eda vasca foi estudada esencialmente por Jos\u00e9 Miguel de Barandiar\u00e1n, Telesforo Aranzadi, Koldo Mitxelena e Julio Caro Baroja.\nActualmente de entre as festas populares m\u00e1is importantes caben destacar a celebraci\u00f3n da Semana Grande de Bilbao, as festas da Virxe Branca en Vitoria co seu Celed\u00f3n, as\u00ed como a festividade da Tamborrada de Donostia, o Alarde de Ir\u00fan e o de Hondarribia. Ademais, Donostia \u00e9 candidata a ser Capital Europea da Cultura en 2016.\nAs danzas vascas son unha parte importante da cultura e folclore da rexi\u00f3n. Cada pobo ten a s\u00faa danza que se afai a bailar nas s\u00faas festas maiores. Algunhas delas son moi antigas perd\u00e9ndose a s\u00faa orixe nos tempos, outras son recreaci\u00f3ns m\u00e1is ou menos modernas de vellas danzas e algunhas son novas coreogr\u00e1fias con base popular.\nTransporte.\nDentro do sector do transporte mar\u00edtimo destaca o porto de Bilbao, con 37,2 mill\u00f3ns de toneladas en 2006, sendo o Reino Unido, resto de Espa\u00f1a e a China os principais lugares de orixe ou destino; o porto contrib\u00fae con 419 mill\u00f3ns de euros ao PIB vasco e xera 9.500 postos de traballo. Despois est\u00e1 o porto de Pasaia en Guip\u00fascoa.\nOs aeroportos vascos de Vitoria, Bilbao, e Donostia sit\u00faanse nun escaso raio de 60 quil\u00f3metros e desprazaron en 2006 a 4,41 mill\u00f3ns de viaxeiros. \nO transporte ferroviario da CAV est\u00e1 composto por varias operadoras. \nAdemais, estase constru\u00edndo unha li\u00f1a ferroviaria de alta velocidade que unir\u00e1 \u00e1s tres capitais provinciais entre si e co resto de Espa\u00f1a, e que conectar\u00e1n coa rede europea. Denominouse Y vasco debido \u00e1 forma que adopta o seu percorrido.\nSeguridade.\nO Pa\u00eds Vasco disp\u00f3n dunha polic\u00eda propia, a \"Ertzaintza\", despregada en todo o territorio. Actualmente ten transferidas todas as competencias de seguridade cidad\u00e1, orde p\u00fablica e tr\u00e1fico, compartindo a loita antiterrorista coas Forzas de Seguridade do Estado.\nNa Comunidade seguen estando presentes os dous corpos policiais do Estado (Corpo Nacional de Polic\u00eda e Garda Civil) en labores antiterroristas e servizos policiais de car\u00e1cter extracomunitario e supracomunitario.\nA Garda Civil ten encomendados os labores de prevenci\u00f3n e persecuci\u00f3n do contrabando (tr\u00e1fico il\u00edcito de mercanc\u00edas) e o resto de infracci\u00f3ns de car\u00e1cter fiscal, a xesti\u00f3n sobre armas e explosivos, a vixilancia de portos, aeroportos, costas e fronteiras, sendo o corpo policial que ostenta as competencias de seguridade cidad\u00e1 no \"mar territorial\".\nO Corpo Nacional de Polic\u00eda ten encomendado a expedici\u00f3n do Documento Nacional de Identidade e dos pasaportes, o control de entrada e sa\u00edda do territorio nacional espa\u00f1ol e as previstas na lexislaci\u00f3n sobre estranxeir\u00eda, refuxio e asilo, extradici\u00f3n, expulsi\u00f3n, emigraci\u00f3n e inmigraci\u00f3n.\nA presenza do Corpo Nacional de Polic\u00eda no Pa\u00eds Vasco red\u00facese a 4 comisar\u00edas, das cales d\u00faas est\u00e1n en Guip\u00fascoa (Donostia e Ir\u00fan), unha en Biscaia (Bilbao) e outra en \u00c1raba (Vitoria); e a 1 cuartel que se atopa en Biscaia (Basauri). Mentres, a Garda Civil disp\u00f3n m\u00e1is dunha vintena de cuarteis repartidos pola xeograf\u00eda vasca cunha comandancia en cada capital."}
{"id": "278291", "revid": "85894", "url": "https://gl.wikipedia.org/wiki?curid=278291", "title": "O Albar, Valonga, Pol", "text": "O Albar \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 11 habitantes (7 homes e 4 mulleres)."}
{"id": "278292", "revid": "85894", "url": "https://gl.wikipedia.org/wiki?curid=278292", "title": "Belesende, Valonga, Pol", "text": "Belesende \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 10 habitantes (6 homes e 4 mulleres)."}
{"id": "278293", "revid": "85894", "url": "https://gl.wikipedia.org/wiki?curid=278293", "title": "O Fontao, Valonga, Pol", "text": "O Fontao \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 12 habitantes (6 homes e 6 mulleres)."}
{"id": "278294", "revid": "85894", "url": "https://gl.wikipedia.org/wiki?curid=278294", "title": "Or\u00e1n, Valonga, Pol", "text": "Or\u00e1n \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE en 2013 estaba deshabitado."}
{"id": "278295", "revid": "85894", "url": "https://gl.wikipedia.org/wiki?curid=278295", "title": "Valonga, Valonga, Pol", "text": "Valonga \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 23 habitantes (14 homes e 9 mulleres)."}
{"id": "278296", "revid": "85894", "url": "https://gl.wikipedia.org/wiki?curid=278296", "title": "Penamazada, Valonga, Pol", "text": "Penamazada \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 34 habitantes (16 homes e 18 mulleres)."}
{"id": "278297", "revid": "85894", "url": "https://gl.wikipedia.org/wiki?curid=278297", "title": "A Poula, Valonga, Pol", "text": "A Poula \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 5 habitantes (3 homes e 2 mulleres)."}
{"id": "278298", "revid": "85894", "url": "https://gl.wikipedia.org/wiki?curid=278298", "title": "Val\u00edn das Trabas, Valonga, Pol", "text": "Val\u00edn das Trabas \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 0 habitantes."}
{"id": "278300", "revid": "83328", "url": "https://gl.wikipedia.org/wiki?curid=278300", "title": "Parque Natural do Fondo", "text": "O Parque Natural do Fondo at\u00f3pase na provincia de Alacant. Est\u00e1 composto por unha serie de encoros que ga\u00f1aron grande importancia ecol\u00f3xica coa nidificaci\u00f3n de aves en perigo de extinci\u00f3n ou raras, tales coma a cerceta ou a malvas\u00eda.\nFlora.\nA vexetaci\u00f3n predominante est\u00e1 composta por carrizos (\"Phragmites Australis\") e xunqueiras (\"Juncus Acutus\" e \"Juncus Maritimus\").\nFauna.\nAdemais das xa mencionadas cerceta e malvas\u00eda, existen outras especies coma o flamengo, a rapina das xunqueiras ou a garza denoiteira."}
{"id": "278301", "revid": "5132", "url": "https://gl.wikipedia.org/wiki?curid=278301", "title": "Mari\u00f1a Real Brit\u00e1nica", "text": ""}
{"id": "278302", "revid": "5132", "url": "https://gl.wikipedia.org/wiki?curid=278302", "title": "Armada Real Brit\u00e1nica", "text": ""}
{"id": "278303", "revid": "839", "url": "https://gl.wikipedia.org/wiki?curid=278303", "title": "Xer\u00f3nimo", "text": ""}
{"id": "278309", "revid": "1888", "url": "https://gl.wikipedia.org/wiki?curid=278309", "title": "Tras\u00edmaco", "text": ""}
{"id": "278311", "revid": "5863", "url": "https://gl.wikipedia.org/wiki?curid=278311", "title": "Xacobe", "text": ""}
{"id": "278312", "revid": "7802", "url": "https://gl.wikipedia.org/wiki?curid=278312", "title": "Vicerreinado de Nueva Espa\u00f1a", "text": ""}
{"id": "278314", "revid": "7802", "url": "https://gl.wikipedia.org/wiki?curid=278314", "title": "Gueldria", "text": ""}
{"id": "278316", "revid": "7802", "url": "https://gl.wikipedia.org/wiki?curid=278316", "title": "G\u00f6teborg", "text": ""}
{"id": "278318", "revid": "12452", "url": "https://gl.wikipedia.org/wiki?curid=278318", "title": "Provincia de Tierra del Fuego, Ant\u00e1rtida e Islas del Atl\u00e1ntico Sur", "text": ""}
{"id": "278320", "revid": "7802", "url": "https://gl.wikipedia.org/wiki?curid=278320", "title": "Provincia de Flandres oriental", "text": ""}
{"id": "278323", "revid": "7802", "url": "https://gl.wikipedia.org/wiki?curid=278323", "title": "Provincia do Brabante flamengo", "text": ""}
{"id": "278327", "revid": "56817", "url": "https://gl.wikipedia.org/wiki?curid=278327", "title": "Aiki", "text": "O termo aiki pode referirse a:"}
{"id": "278330", "revid": "89787", "url": "https://gl.wikipedia.org/wiki?curid=278330", "title": "Coro Universitario Galego de Barcelona", "text": "O Coro Universitario Galego de Barcelona (CUGAB) foi un coro e asociaci\u00f3n coral que desenvolveu a s\u00faa actividade dende 1992 at\u00e9 2004, na Universidade de Barcelona (UB). Fund\u00e1rono o m\u00fasico, e quen foi primeiro director do coro (1992-2001), C\u00e9sar del Ca\u00f1o e mais Camilo Fern\u00e1ndez, profesor da \u00c1rea de Filolox\u00edas Galega e Portuguesa, entidade esta que, xunto co \"Vicerrectorat d'Activitats Culturals\" da mesma Universidade, lle proporcionou apoio institucional entre 1992 e 2001."}
{"id": "278335", "revid": "56817", "url": "https://gl.wikipedia.org/wiki?curid=278335", "title": "Bacillus (insecto)", "text": "Bacillus \u00e9 un x\u00e9nero de insectos pau (f\u00e1smidos).\n\"Bacillus atticus atticus\" \u00e9 unha especie end\u00e9mica europea, que se encontra en Grecia. Outra especie europea \u00e9 \"Bacillus rossius\".\nTaxonom\u00eda.\nComprende as seguintes especies:"}
{"id": "278345", "revid": "27155", "url": "https://gl.wikipedia.org/wiki?curid=278345", "title": "Pigmento biol\u00f3xico", "text": "Os pigmentos biol\u00f3xicos ou biocromos son substancias producidas por organismos vivos que te\u00f1en unha cor que se orixina por unha absorci\u00f3n de cor selectiva, \u00e9 dicir, o pigmento cambia a cor da luz que reflicte como resultado da absorci\u00f3n selectiva de certas lonxitudes de onda da luz. Entre os pigmentos biol\u00f3xicos est\u00e1n os pigmentos de plantas e pigmentos de flores, e os de moitas estruturas biol\u00f3xicas de animais, como a pel, ollos, pelaxe e pelos, que conte\u00f1en pigmentos como a melanina en c\u00e9lulas especializadas chamadas cromat\u00f3foros, e outras como as plumas. Alg\u00fans pigmentos te\u00f1en outra funci\u00f3n nos organismos distinta da produci\u00f3n de cor, pero a cor que producen \u00e9 unha propiedade moi caracter\u00edstica deles, como ocorre coa hemoglobina do sangue (que cont\u00e9n un grupo hemo con ferro que d\u00e1 cor), cuxa misi\u00f3n esencial \u00e9 transportar ox\u00edxeno, pero que lle d\u00e1 cor vermella ao sangue, ou a clorofila das plantas, que absorbe luz para a fotos\u00edntese, pero que lle d\u00e1 cor verde \u00e1s plantas.\nA cor producida polo pigmento difire das chamadas cores estruturais en que \u00e9 a mesma vista desde calquera \u00e1ngulo, mentres que a cor estrutural \u00e9 o resultado dunha reflexi\u00f3n selectiva ou iridescencia, xeralmente debida \u00e1 reflexi\u00f3n nalgunha estrutura multicapa, e cambia co \u00e1ngulo de visi\u00f3n. Por exemplo, as \u00e1s de moitas bolboretas presentan cor estrutural, a\u00ednda que as bolboretas te\u00f1en tam\u00e9n c\u00e9lulas que conte\u00f1en pigmento. A cor azul ou verde dos ollos humanos \u00e9 tam\u00e9n unha cor estrutural, xa que os ollos non conte\u00f1en un pigmento desa cor (as cores de ollos escuras d\u00e9bense principalmente \u00e1 melanina).\nPigmentos biol\u00f3xicos.\nSalientaremos os seguintes:\nPigmentos en plantas.\nA funci\u00f3n principal destes pigmentos nas plantas \u00e9 a fotos\u00edntese, na cal se utiliza o pigmento verde clorofila, xunto con varios pigmentos accesorios vermellos e amarelos que axudan a captar a enerx\u00eda da luz.\nOutra funci\u00f3ns dos pigmentos das plantas \u00e9 atraer aos insectos \u00e1s flores para favorecer a polinizaci\u00f3n.\nOs pigmentos das plantas son mol\u00e9culas de diversos tipos, como porfirinas, carotenoides, antocianinas e betala\u00ednas. Todos os pigmentos biol\u00f3xicos absorben selectivamente certas lonxitudes de onda da luz e reflicten outras. A luz que absorben pode ser utilizada nos procesos fotosint\u00e9ticos, e a reflectida determina a s\u00faa cor cando a detectan os nosos ollos.\nOs principais pigmentos responsables son:\nUnha manifestaci\u00f3n salientable de pigmentaci\u00f3n en plantas vese no amarelamento das follas no outono. As follas deciduas xeralmente verdes cambian a tons pardos, vermellos e amarelos a medida que a a planta absorbe a s\u00faa clorofila verde, que estaba enmascarando todos os outros pigmentos. \nA clorofila que ti\u00f1an as follas degr\u00e1dase a tetrapirrois non coloreados chamados \"catabolitos de clorofila non fluorescentes\" (NCCs).\nA medida que a predominante clorofila se degrada, rev\u00e9lanse os pigmentos ocultos amarelos (xantofilas) e laranxas (beta-carotenos). Estes pigmentos est\u00e1n presentes todo o ano, pero os pigmentos vermellos antocianinas, son sintetizados \"de novo\" unha vez que se degradou aproximadamente a metade da clorofila. Os amino\u00e1cidos liberados da degradaci\u00f3n dos complexos captadores de luz (que conte\u00f1en prote\u00ednas mesturadas cos pigmentos) son almacenados todo o inverno nas ra\u00edces, troncos e p\u00f3las das \u00e1rbores ata que son reciclados na seguinte primavera durante a nova formaci\u00f3n de follas da planta.\nPigmentos en animais.\nA pigmentaci\u00f3n util\u00edzana moitos animais para a protecci\u00f3n, por medio de camuflaxe, mimetismo, ou coloraci\u00f3n de advertencia. Alg\u00fans animais, como peixes, anfibios, r\u00e9ptiles e cefal\u00f3podos usan cromat\u00f3foros pigmentados para proporcionar unha camuflaxe que var\u00eda para adaptarse aos patr\u00f3ns do fondo.\nA pigmentaci\u00f3n util\u00edzase no env\u00edo de sinais entre os animais, como no comportamento de cortexo e reproduci\u00f3n. Por exemplo, alg\u00fans cefal\u00f3podos usan os seus cromat\u00f3foros para comunicarse.\nO fotopigmento rodopsina intercepta a luz como primeiro paso para a percepci\u00f3n visual.\nOs pigmentos da pel, como a melanina poden protexer os tecidos das queimaduras solares pola radiaci\u00f3n ultravioleta.\nPor\u00e9n, algunhas estruturas biol\u00f3xicas dos animais, como os grupos hemo presentes na hemoglobina e mioglobina, que transportan ox\u00edxeno polo sangue, son compostos coloreados como resultado da s\u00faia estrutura. Neste caso, a s\u00faa cor non ten unha funci\u00f3n protectora ou de sinalizaci\u00f3n.\nDoenzas e outras condici\u00f3ns.\nEn humanos e animais poden darse diversas doenzas e condici\u00f3ns anormais que implican a pigmentaci\u00f3n, tanto pola ausencia ou perda de pigmentaci\u00f3n nas c\u00e9lulas coma por un exceso de produci\u00f3n de pigmento.\nCarotenoides/ carotenoprote\u00ednas en animais mari\u00f1os.\nOs carotenoides son o grupo m\u00e1is com\u00fan de pigmentos que se encontran na natureza. Nos animais e plantas at\u00f3panse uns 600 tipos de carotenoides. Nas plantas os carotenoides son responsables da foto-protecci\u00f3n, captaci\u00f3n de luz, e a eliminaci\u00f3n do ox\u00edxeno singulete no proceso da fotos\u00edntese. Este pigmento at\u00f3pase xeralmente nos cloroplastos das plantas e outros organismos fotosint\u00e9ticos como algas e algunhas bacterias. Por outra parte, os animais son incapaces de fabricar os seus propios carotenoides, e te\u00f1en que obtelos a partir das plantas. Certos gaster\u00f3podos mari\u00f1os te\u00f1en unha pigmentaci\u00f3n producida por carotenoides, que parece que procede das larvas de trematodos que inxiren.\nOs carotenoides forman complexos con prote\u00ednas chamados carotenoprote\u00ednas. Estes complexos son com\u00fans entre os animais mari\u00f1os. Os complexos de carotenoprote\u00ednas son responsables das variadas cores (vermello, p\u00farpura, azul, verde etc.) de moitos invertebrados mari\u00f1os que os utilizan para os rituais de apareamento e para camuflaxe. Hai dous tipos de carotenoprote\u00ednas: tipo A e tipo B. O tipo A ten carotenoides (o crom\u00f3xeno) que est\u00e1n estequiometricamente asociados cunha prote\u00edna simple (glicoprote\u00edna). O segundo tipo, tipo B, ten carotenoides que est\u00e1n asociados cunha lipoprote\u00edna e son xeralmente menos estables. Os de tipo A at\u00f3panse comunmente na superficie de (cuncha e pel) dos invertebrados mari\u00f1os, pero os de tipo B aparecen usualmente nos ovos, ovarios, e sangue. As cores e caracter\u00edsticas de absorci\u00f3n destes complexos de carotenoprote\u00ednas est\u00e1n baseadas na uni\u00f3n qu\u00edmica do crom\u00f3xeno e das subunidades proteicas.\nPor exemplo, a carotenoprote\u00edna azul, linckiacianina ten unhas 100-200 mol\u00e9culas de carotenoide en cada complexo. Ademais, a funci\u00f3n destes complexos pigmento-prote\u00edna tam\u00e9n cambia a complexidade das s\u00faas estruturas qu\u00edmicas. As carotenoprote\u00ednas que est\u00e1n en estruturas fotosint\u00e9ticas son m\u00e1is com\u00fans, pero complicadas. Os complexos pigmento-prote\u00edna que est\u00e1n f\u00f3ra do sistema fotosint\u00e9tico son menos com\u00fans, pero de estrutura m\u00e1is simple. Por exemplo, hai s\u00f3 d\u00faas destas astaxantina-prote\u00ednas azuis na medusa \"Velella velella\", que cont\u00e9n s\u00f3 uns 100 carotenoides por complexo.\nA carotenoprote\u00edna m\u00e1is com\u00fan \u00e9 a astaxantina, que orixina un pigmento dunha cor azul p\u00farpura e verde. A cor da astaxantina orix\u00ednase creando complexos con prote\u00ednas nunha certa orde. Hai casos como a crustoocrina que te\u00f1en ata 20 mol\u00e9culas de astaxantina unidas \u00e1 prote\u00edna. Cando os complexos interaccionan por interacci\u00f3n excit\u00f3n-excit\u00f3n, baixa o m\u00e1ximo de absorbancia, cambiando as cores de pigmentaci\u00f3n.\nNas lagostas de mar, hai varios tipos de complexos astaxantina-prote\u00edna. O primeiro \u00e9 a crustacianina (m\u00e1x. 632\u00a0nm), un pigmento de cor azul cincenta que se encontra no exoesqueleto da lagosta. O segundo \u00e9 a crustocrina (m\u00e1x. 409), un pigmento amarelo que se encontra na capa externa do exoesqueleto. Finalmente, a lipoglicoprote\u00edna e a ovoverdina forman un pigmento verde brillante que est\u00e1 xeralmente presente nas capas externas do exoesqueleto e os ovos de lagosta.\nTetrapirrois.\nOs tetrapirrois son o seguinte grupo de compostos m\u00e1is com\u00fan entre os pigmentos. Estes compostos te\u00f1en catro aneis pirrol de tipo C4H4NH. O principal papel dos tetrap\u00ecrrois \u00e9 a s\u00faa conexi\u00f3n co proceso de oxidaci\u00f3n. Os tetrapirrois te\u00f1en un papel principal no transporte electr\u00f3nico e act\u00faan como unha substituto de moitos encimas. Ademais, tam\u00e9n te\u00f1en un papel na pigmentaci\u00f3n de tecidos de organismos mari\u00f1os.\nMelanina.\nA melanina \u00e9 un tipo de composto que serve como pigmento con diferentes estruturas que \u00e9 responsable de darlle aos animais mari\u00f1os pigmentaci\u00f3ns escuras, marr\u00f3ns, e amareladas/avermelladas. Prod\u00facese a partir do amino\u00e1cido tirosina. A melanina at\u00f3pase na pel, pelo e ollos de animais terrestres.\nHai varios tipos de melaninas tendo en conta que son un agregado de compo\u00f1entes moleculares m\u00e1is pequenos, como as melaninas que conte\u00f1en nitr\u00f3xeno. Hai d\u00faas clases de melaninas: (1) eumelaninas insolubles negras e casta\u00f1as, que se derivan da oxidaci\u00f3n aer\u00f3bica da tirosina en presenza de tirosinase, e (2) feomelaninas solubles en \u00e1lcali, que van do amarelo ao casta\u00f1o, orixinadas pola desviaci\u00f3n da v\u00eda de s\u00edntese da eumelanina pola intervenci\u00f3n de ciste\u00edna e glutati\u00f3n. As eumelaninas at\u00f3panse xeralmente na pel e ollos. Algunhas melaninas son a melanoprote\u00edna (melanina marr\u00f3n escura que se almacena en altas concentraci\u00f3ns no saco da tinta do choco \"Sepia officinalis\"), equinoideos (que se atopa en ourizos de mar Clyperasteroidea como \"Mellita\", e nos coraz\u00f3ns dos ourizos de mar), holoturoideos (no cogombro de mar), e ofiuroideos (nas ofi\u00faras). Estas melaninas son problemente pol\u00edmeros que se orixinan do acoplamento repetido de intermediarios monom\u00e9ricos bipolifuncionais simples, ou de elevado peso molecular. Os compostos con sistemas de aneis benzotiazol e tetrahidroisoquinolina act\u00faan como compostos que absorben luz ultravioleta.\nBioluminescencia e fluorescencia.\nA\u00ednda que a bioluminescencia produce luces de cores, realmente a s\u00faa forma de dar cor \u00e9 totalmente distinta da dos pigmentos. Na bioluminescencia a luz orix\u00ednase por unha reacci\u00f3n qu\u00edmica mesmo en total escuridade, mentres que os pigmentos producen cor cando lles d\u00e1 luz e absorben algunhas lonxitudes de onda da luz e reflicten outras. Non obstante, a\u00ednda que a bioluminescencia non \u00e9 unha forma t\u00edpica de pigmentaci\u00f3n (propiamente falando), falaremos algo dela e p\u00f3dese ampliar a informaci\u00f3n no seu artigo principal. O 90% dos animais mari\u00f1os producen alg\u00fan tipo de bioluminescencia. O \u00f3rgano que emite a bioluminescencia denom\u00ednase fot\u00f3foro, e est\u00e1 presente en animais como luras, certos peixes, medusas, e en animais terrestres como certos insectos (ver vagalume e luciferina). Tam\u00e9n a producen microorganismos, moitas veces simbiontes nos animais. As luras te\u00f1en tanto fot\u00f3foros (con bioluminescencia) coma cromat\u00f3foros (con pigmentos).\nOs corais construtores de arrecifes e anemones, producen fluorescencias; a luz \u00e9 absorbida a unha lonxitude de onda non visible, e reemitida a outra visible. Estes pigmentos poden actuar como filtros solares naturais, axudar \u00e1 fotos\u00edntese (de algas simbi\u00f3ticas), servir como coloraci\u00f3n de advertencia, atraer parellas, asustar rivais ou confundir aos predadores.\nCromat\u00f3foros.\nOs cromat\u00f3foros son c\u00e9lulas que cambian a cor dos pigmentos que son estimuladas directamente por nuronas motoras centrais. Util\u00edzanse principalmente para unha adaptaci\u00f3n r\u00e1pida ao ambiente para a camuflaxe. O proceso de cambio de cor do pigmento na pel depende dun s\u00f3 tipo de c\u00e9lula cromat\u00f3fora moi desenvolvida e de moitos m\u00fasculos, nervios e c\u00e9lulas da va\u00ed\u00f1a e gliais. Os cromat\u00f3foros poden contraerse e conte\u00f1en ves\u00edculas que almacenan tres pigmentos l\u00edquidos distintos. Cada cor est\u00e1 producida por alg\u00fan dos tres tipos de c\u00e9lulas cromat\u00f3foras, que son: eritr\u00f3foros (conte\u00f1en pigmentos de tons vermellos como carotenoides e pteridina), melan\u00f3foros (conte\u00f1en pigmentos negros ou casta\u00f1os como as melaninas), e xant\u00f3foros (que conte\u00f1en carotenoides amarelos). As distintas cores da pel do animal orix\u00ednanse por combinaci\u00f3ns das diferentes capas de cromat\u00f3foros da pel. Estas c\u00e9lulas est\u00e1n normalmente situadas debaixo da pel ou escamas do animal. Hai d\u00faas categor\u00edas de cores xerados pola c\u00e9lula, os biocromos e os esquematocromos. Os biocromos son cores debidos a un compo\u00f1ente qu\u00edmico, orixinados por pigmentos naturais microsc\u00f3picos. A s\u00faa composici\u00f3n qu\u00edmica fai que absorba luz dunha cor e reflicte o resto das cores. Os esquematocromos (ou cores estruturais) son cores creados polas reflexi\u00f3ns da luz nunha superficie sen cor e as refracci\u00f3ns nos tecidos. Os esquematocromos act\u00faan como prismas, refractando e dispersando a luz visible nos arredores, a cal finalmente reflicte unha combinaci\u00f3n de cores espec\u00edfica. Estas categor\u00edas est\u00e1n determinadas polo movemento de pigmentos nos cromat\u00f3foros. Os cambios de cor fisiol\u00f3xicos son de curta duraci\u00f3n e r\u00e1pidos, e at\u00f3panse por exemplo en peixes, e son o resultado da resposta do animal a cambios no seu ambiente. Polo contrario, os cambios de cor morfol\u00f3xicos son cambios a longo prazo, ocorren en diferentes fases da vida do animal, e d\u00e9bense a un cambio no n\u00famero de cromat\u00f3foros. Para cambiaren os pigmentos de cor, a transparencia ou a opacidade, as c\u00e9lulas alteran a s\u00faa forma e tama\u00f1o, e expanden ou contraen a s\u00faa cuberta externa.\nPigmentos fotoprotectores.\nDebido ao dano producido polos raios UV-A e UV-B, os animais mari\u00f1os evolucionaron para ter compostos que absorban a luz ultravioleta e act\u00faen como filtro solar. Os amino\u00e1cidos do tipo Mycosporine (MAAs) poden absorber raios UV a 310-360\u00a0nm. A melanina \u00e9 outro protector de luz ultravioleta ben co\u00f1ecido. Os carotenoides e os fotopigmentos act\u00faan ambos os dous indirectamente como pigmentos fotoprotectores, xa que neutralizan os radicais libres do ox\u00edxeno. Tam\u00e9n suplementan aos pigmentos fotosint\u00e9ticos que absorben a enerx\u00eda da luz na rexi\u00f3n do azul.\nPapel defensivo dos pigmentos.\nOs animais utilizan os seus patr\u00f3ns de cores para advertir e disuadir aos predadores, por\u00e9n observouse que un pigmento de esponxa mimetizaba un composto qu\u00edmico que estaba implicado na regulaci\u00f3n da muda dun anf\u00edpodo que depredaba as esponxas. As\u00ed, sempre que o anf\u00edpodo com\u00eda a esponxa, o pigmento qu\u00edmico actuaba impedindo a s\u00faa muda, e o anf\u00edpodo finalmente morr\u00eda.\nInfluencia do ambiente na cor.\nA coloraci\u00f3n en invertebrados var\u00eda segundo a profundidade, temperatura da auga, fonte de alimentos, correntes, localizaci\u00f3n xeogr\u00e1fica, exposici\u00f3n ao sol, e sedimentaci\u00f3n. Por exemplo, a cantidade de carotenoide en certa anemone dimin\u00fae conforme vive a maiores profundidades no oc\u00e9ano. As\u00ed, a vida mari\u00f1a que reside en augas m\u00e1is profundas \u00e9 menos brillante que os organismos que viven en \u00e1reas ben iluminadas debido \u00e1 reduci\u00f3n de pigmentos. Nas colonias da simbiose colonial de ascidia-cian\u00f3fita \"Trididemnum solidum\", as s\u00faas cores son diferentes dependendo do r\u00e9xime de luz do lugar no que viven. As colonias que est\u00e1n moi expostas ao sol est\u00e1n moi calcificadas, son m\u00e1is grosas e de cor branca. Pero as colonias que viven en \u00e1reas ensombrecidas te\u00f1en m\u00e1is ficoeritrina (pigmento laranxa que absorbe o verde) en comparaci\u00f3n coa ficocianina (pigmento azul que absorbe o vermello), son m\u00e1is delgadas, e de cor p\u00farpura. A cor p\u00farpura nas colonias de lugares ensombrecidos d\u00e9bese principalmente ao pigmento ficobilina das algas, todo o cal significa que a variaci\u00f3n na exposici\u00f3n \u00e1 luz fai mudar a cor destas colonias.\nColoraci\u00f3n adaptativa.\nO aposematismo \u00e9 a coloraci\u00f3n de advertencia para sinalar aos potenciais depredadres de que permanezan lonxe. Moitos nudibranquios cromodr\u00f3ridos, captan compostos qu\u00edmicos desagradables ao gusto ou t\u00f3xicos segregados polas esponxas e almac\u00e9nanos nas s\u00faas gl\u00e1ndulas repugnatorias (localizadas arredor das beiras do manto). Os predadores dos nudibranquios aprenderon a evitar a ditos nudibranquios fixa\u00e1ndose nos seus patr\u00f3ns de brillantes cores. As presas tam\u00e9n se protexen cos seus compostos t\u00f3xicos org\u00e1nicos e inorg\u00e1nicos.\nActividades fisiol\u00f3xicas do pigmento.\nOs pigmentos dos animais mari\u00f1os serven para diferentes prop\u00f3sitos, e non s\u00f3 para os defensivos. Alg\u00fans pigmentos protexen contra a luz ultravioleta (ver pigmentos fotoprotectores m\u00e1is arriba). No nudibranquio \"Nembrotha kubaryana\", o pigmento tetrapirr\u00f3lico 13 \u00e9 un potencial axente antimicrobiano. Tam\u00e9n en dita especie, os \"tamjamines\" A, B, C, E, e F te\u00f1en propiedades antimicrobianas, antitumorais e inmunosupresoras. \nOs sesquiterpenoides te\u00f1en cores azuis e p\u00farpuras, pero mostran tam\u00e9n varias bioactividades como actividades antibacterianas, inmunorreguladoras, e citot\u00f3xicas, e unha actividade inhibitoria contra a divisi\u00f3n celular nos ovos fertilizados de ourizo de mar e ascidias. Outros pigmentos son citot\u00f3xicos. De feito, dous novos carotenoides que se illaron da esponxa \"Phakellia stelliderma\" mostran unha lixeira citotoxicidade contra as c\u00e9lulas da leucemia en ratos. Outros pigmentos con implicaci\u00f3ns m\u00e9dicas son a scytonemina, topsentinas, e debromohimenialdisina foron estudados no campo das inflamaci\u00f3ns, artrite reumatoide e artrose, respectivamente. Hai evidencias de que as topsentinas son potentes mediadores da inflamaci\u00f3n inmunox\u00e9nica, e a topsentina e scytonemina son potentes inhibidores da inflamaci\u00f3n neurox\u00e9nica.\nUsos.\nOs pigmentos biol\u00f3xicos poden ser extra\u00eddos e utilizados como tinturas. Son pigmentos de orixe biol\u00f3xica por exemplo os seguintes: alizarina (obtido de ra\u00edces de plantas), anil (de plantas), cochinilla (de cor carm\u00edn, extra\u00eddo dun insecto), p\u00farpura de Tiro (procedente dun molusco e co que tingu\u00edan as t\u00fanicas no Imperio Romano).\nOs pigmentos (como a astaxantina e o licopeno) util\u00edzanse como suplementos da dieta.\nAlg\u00fans pigmentos te\u00f1en potenciais usos no tratamento de doenzas, como xa se comentou."}
{"id": "278346", "revid": "27155", "url": "https://gl.wikipedia.org/wiki?curid=278346", "title": "Biocromo", "text": ""}
{"id": "278358", "revid": "1888", "url": "https://gl.wikipedia.org/wiki?curid=278358", "title": "O Irmandi\u00f1o", "text": "O Irmandi\u00f1o foi unha publicaci\u00f3n editada en Montevideo de 1934 a 1961.\nHistoria e caracter\u00edsticas.\nPrimeira \u00e9poca.\nSubtitulado \"Peri\u00f3dico galego. \u00d3rgano da Irmandade Galeguista do Uruguai\", apareceu o 1 de outubro de 1934. Publicaci\u00f3n de tendencia nacionalista editada pola Irmandade Galeguista do Uruguai, secci\u00f3n do Partido Galeguista deste pa\u00eds dirixida por Manuel Meil\u00e1n. O car\u00e1cter da publicaci\u00f3n \u00e9 claramente proselitista, desenvolvendo a declaraci\u00f3n de principios do PG. Criticou a postura de Constantino S\u00e1nchez Mosquera, un dos l\u00edderes da comunidade galega de Montevideo, por considerar ambiguo o seu ideario pol\u00edtico. Hai colaboraci\u00f3ns de Xerardo \u00c1lvarez Gallego, Francisco A\u00f1\u00f3n, Eduardo Blanco Amor, Ferm\u00edn Bouza-Brey, Alexandre B\u00f3veda, Ram\u00f3n Cabanillas, Johan Carballeira, V\u00edctor Casas, Castelao, Curros Enr\u00edquez, \u00c1lvaro das Casas, Mercedes do Campo, Francisco Fern\u00e1ndez del Riego, Manuel Garc\u00eda Barros, Manuel Lugr\u00eds Freire, Ram\u00f3n Otero Pedrayo, Eduardo Pondal, Vicente Risco, Ant\u00f3n Villar Ponte e Ram\u00f3n Villar Ponte. Apareceron un total de seis n\u00fameros e cesou a s\u00faa publicaci\u00f3n en xaneiro de 1936.\nSegunda \u00e9poca.\nTivo unha segunda \u00e9poca, co subt\u00edtulo \"\u00d3rgao da Irmandade Galeguista d'o Uruguai\", apareceu o 1 de xu\u00f1o de 1958. Seguiu os postulados galeguista da s\u00faa primeira \u00e9poca. Estivo dirixido por Xos\u00e9 L. Villaverde e Miguel V\u00e1zquez Vali\u00f1o. Entre os colaboradores figuraron Ant\u00f3n Alonso R\u00edos, Francisco Lu\u00eds Bern\u00e1rdez, Ram\u00f3n Cabanillas, Lois Carr\u00e9 Alvarellos, Castelao, Alfonso D\u00edaz Trigo, Luis Moure-Mari\u00f1o, Ram\u00f3n Otero Pedrayo, Ricardo Palm\u00e1s Casal, Avelino Rodr\u00edguez El\u00edas, Ram\u00f3n Su\u00e1rez Picallo e Ant\u00f3n Villar Ponte. O terceiro n\u00famero (outubro de 1959) centrouse no II Congreso de la emigraci\u00f3n espa\u00f1ola, celebrado en Santiago de Compostela e na Coru\u00f1a en outubro de 1959, para criticalo e tam\u00e9n ao Goberno franquista. O derradeiro n\u00famero, publicado en xu\u00f1o de 1961, publicouse con motivo do aniversario do Estatuto de Autonom\u00eda."}
{"id": "278380", "revid": "23204", "url": "https://gl.wikipedia.org/wiki?curid=278380", "title": "Redondela en Curto", "text": "Redondela en curto \u00e9 un festival de curtametraxes que se celebra na vila de Redondela durante os \u00faltimos d\u00edas de abril. \u00c9 organizado polo Concello de Redondela, e conta cunha dotaci\u00f3n econ\u00f3mica para as curtametraxes ga\u00f1adoras.\nNa edici\u00f3n do ano 2014 present\u00e1ronse m\u00e1is de 700 traballos ao concurso, ultrapasando a cifra r\u00e9cord de candidatos."}
{"id": "278383", "revid": "75439", "url": "https://gl.wikipedia.org/wiki?curid=278383", "title": "Parque Natural do Alto Texo", "text": "O Parque Natural do Alto Texo (\"Parque Natural del Alto Tajo\" en castel\u00e1n) at\u00f3pase en Castela-A Mancha, estend\u00e9ndose polas provincias de Guadalaxara e Cuenca, constitu\u00edndo un amplo sistema de foces naturais no curso alto do r\u00edo Texo e os seus afluentes ao seu paso por estas provincias. Conta con grandes forestas e unha gran diversidade clim\u00e1tica, topogr\u00e1fica e xeol\u00f3xica. Os ecosistemas m\u00e1is estendidos son os sistemas monta\u00f1osos, as fragas mediterr\u00e1neas e as zonas h\u00famidas.\nHistoria.\nFoi creado no ano 2000 como parte do desenvolvemento do Plan de Ordenaci\u00f3n dos Recursos Naturais (PORN) cunha superficie de 105.721 ha e m\u00e1is outras 68.824 ha de Zona Perif\u00e9rica de Protecci\u00f3n que abranguen at\u00e9 44 concellos. Ademais, estabelec\u00e9ronse varias Zonas de especial protecci\u00f3n para as aves (ZEPA) e Lugares de importancia comunitaria (LIC) de acordo coa Rede Natura 2000. Coa creaci\u00f3n destes espazos naturais pret\u00e9ndese protexer varios lugares de importancia xeomorfol\u00f3xica e microh\u00e1bitats de interese flor\u00edstico, as\u00ed como diversas especies de flora e fauna.\nFlora.\nDominan as con\u00edferas coma o pi\u00f1eiro negral, o pi\u00f1eiro rubio e o xenebreiro espa\u00f1ol (\"juniperus thurifera\"). Entre os arbustos salientar o buxo, o crataegun monogyna (\"majuelo\" en castel\u00e1n) e a gayuba (\"arctostaphylos uva-ursi\").\nFauna.\nGran presenza de aves rapaces e mam\u00edferos coma o xabar\u00edl ou a gardu\u00f1a. A bolboreta isabelina (\"graellsia Isabelae\") ten aqu\u00ed un dos seus \u00faltimos redutos ib\u00e9ricos."}
{"id": "278385", "revid": "5132", "url": "https://gl.wikipedia.org/wiki?curid=278385", "title": "Ba\u00eda de Honduras", "text": ""}
{"id": "278386", "revid": "1131", "url": "https://gl.wikipedia.org/wiki?curid=278386", "title": "O Sereo", "text": "O Sereo (co\u00f1ecido as m\u00e1is das veces coma \"O Sireno\") \u00e9 unha escultura realizada polo escultor cambad\u00e9s Francisco Leiro que se atopa no centro da Porta do Sol, no centro da cidade de Vigo, fronte ao Edificio Sime\u00f3n. O nome que o autor lle puxo a obra \u00e9 \"Home Peixe\"..\nDescrici\u00f3n.\nErgueuse no ano 1991, xunto con moitas outras esculturas da cidade, coma \"Os cabalos\" da Praza de Espa\u00f1a, a \"Porta do Atl\u00e1ntico\" nas Travesas (Praza de Am\u00e9rica), \"O rapto de Europa\" en Samil ou o \"Monumento ao traballo\" na Gran V\u00eda. \u00c9 xa unha icona da cidade, por\u00e9n unha das obras m\u00e1is pol\u00e9micas que divide en opini\u00f3ns a cidadan\u00eda de Vigo. A figura antropomorfa, o Sereo en si, est\u00e1 realizado en aceiro inoxidable e representa un personaxe imaxinario h\u00edbrido entre peixe e home. Non ten brazos, mais si pernas e p\u00e9s, unha gran testa cun gran nariz e escamas polo corpo. As\u00e9ntase sobor d\u00faas columnas de granito negro pu\u00eddo de 11 metros de altura. O Sereo vix\u00eda a cidade e olla o porto e o mar de Vigo a trav\u00e9s da r\u00faa Carral."}
{"id": "278387", "revid": "98629", "url": "https://gl.wikipedia.org/wiki?curid=278387", "title": "Organizaci\u00f3n territorial de Sur\u00e1frica", "text": "A organizaci\u00f3n territorial de Sur\u00e1frica bas\u00e9ase en nove provincias, divididas en municipalidades metropolitanas e distritos compostos por varias municipalidades. Os distritos div\u00eddense \u00e1 s\u00faa vez en municipalidades locais. Tanto os primeiros como os segundos div\u00eddense en circunscrici\u00f3ns electorais.\nProvincias.\nDende 1994, Sur\u00e1frica est\u00e1 dividida en nove provincias: o Cabo Oriental, o Estado Libre, Gauteng, KwaZulu-Natal, Limpopo, Mpumalanga, Noroeste, o Cabo Setentrional e o Cabo Occidental. Os l\u00edmites das provincias, especificados na constituci\u00f3n, foron alterados d\u00faas veces por emenda constitucional.\nCada provincia \u00e9 gobernada por un parlamento unicameral, que \u00e1 s\u00faa vez elixe a un primeiro ministro por lexislatura. Os parlamentos provinciais te\u00f1en representaci\u00f3n no parlamento nacional por medio das s\u00faas delegaci\u00f3ns ao Consello Nacional de Provincias.\nMunicipalidades metropolitanas.\nOito das maiores cidades de Sur\u00e1frica son gobernados como municipalidades metropolitanas, que exercen as funci\u00f3ns municipais nas s\u00faas \u00e1reas, en contraste coas responsabilidades divididas en \u00e1reas co sistema de distritos. As municipalidades metropolitanas son rexidas por concellos nos que a metade dos concelleiros son elixidos directamente nas circunscrici\u00f3ns electorais e a outra metade son elixidos en listas electorais pechadas.\nAs oito municipalidades metropolitanas son: Buffalo City, Cidade do Cabo, Ekurhuleni, eThekwini, Xohanesburgo, Mangaung, Ba\u00eda Nelson Mandela e Tshwane.\nDistritos.\nF\u00f3ra dos municipios metropolitanos, o resto de Sur\u00e1frica est\u00e1 dividida en 44 distritos. Estes abranguen grandes rexi\u00f3ns das provincias, e div\u00eddense \u00e1 s\u00faa vez en municipalidades locais. Os distritos son responsables de funci\u00f3ns municipais de \u00e1mbito supramunicipal, como a subministraci\u00f3n de servizos p\u00fablicos, transporte p\u00fablico etc. Nos distritos, o 60% dos conselleiros son nomeados polos concellos dos municipios constitu\u00edntes, mentres que os 40% restantes son elixidos pola poboaci\u00f3n en listas electorais.\nMunicipalidades locais.\nOs distritos est\u00e1n divididos nun total de 226 concellos. En xeral, un municipio local incl\u00fae un ou m\u00e1is cidades e das aldeas veci\u00f1as, e zonas rurais. O concello local exerce todas as funci\u00f3ns municipais non realizadas polo distrito no que se atopa. Os concelleiros dos municipios locais son elixidos do mesmo xeito que os dos municipios metropolitanos.\nCircunscrici\u00f3ns electorais (\"wards\").\nAs municipalidades metropolitanas e os municipios locais div\u00eddense en circunscrici\u00f3ns electorais. En cada unha el\u00edxese a un concelleiro para o concello. Hai un total de 4.277 delas en Sur\u00e1frica."}
{"id": "278391", "revid": "88215", "url": "https://gl.wikipedia.org/wiki?curid=278391", "title": "Jorge Larraz", "text": "Jorge Roberto Larraz Camardelli, nado en Buenos Aires o 12 de abril de 1937 e finado nas Palmas de Gran Canaria o 9 de agosto de 2016, foi un futbolista arxentino nacionalizado ecuatoriano. Xogaba como dianteiro e o seu primeiro club foi o Deportivo Armenio.\nTraxectoria.\nComezou a s\u00faa carreira en 1951 xogando para o Deportivo Armenio ata 1953. En 1954 trasladouse ao Gimnasia y Tiro de Salta, onde estivo ata 1956. Nese mesmo ano marchou a Ecuador para xogar no Emelec, club no que vestiu a camisola ata 1957, cando marchou para Espa\u00f1a, onde defendeu a el\u00e1stica da UD Las Palmas. M\u00e1is adiante en 1960 incorporouse ao Granada CF, pero s\u00f3 ata 1961, momento no que volveu \u00e1s Illas Canarias, esta vez para xogar no CD Tenerife. \nEn novembro de 1962 fichou polo Deportivo da Coru\u00f1a, que ocupaba a pen\u00faltima posici\u00f3n da Primeira Divisi\u00f3n. Debutou na xornada 9 contra o Osasuna, e anotoulle a Betancort o terceiro dos goles branquiazuis. Marcou dous goles m\u00e1is, insuficientes para salvar o equipo do descenso a Segunda.\nComezou a tempada 1963/64 sen minutos no equipo adestrado por Roque Olsen, e en xaneiro ofreceuse ao Fabril, que mlitaba en Terceira. Disputou varias xornadas co equipo fabrilista con actuaci\u00f3ns destacadas, ata que foi recuperado por Olsen para o primeiro equipo, co que acabou por lograr o ascenso a Primeira.\nAo ano seguinte fichou polo Racing de Ferrol co que rematou a s\u00faa carreira en 1965.\nFaleceu nas Palmas de Gran Canaria o 9 de agosto de 2016.\nSelecci\u00f3n nacional.\nFoi internacional coa selecci\u00f3n de Ecuador e participou na Copa Am\u00e9rica de 1957."}
{"id": "278397", "revid": "5863", "url": "https://gl.wikipedia.org/wiki?curid=278397", "title": "D\u00f3lar belizense", "text": ""}
{"id": "278398", "revid": "56817", "url": "https://gl.wikipedia.org/wiki?curid=278398", "title": "Podio", "text": "Un podio \u00e9 unha plataforma usada para elevar a unha persoa por riba de quen o rodea. Deriva do grego \"\u03c0\u03cc\u03b4\u03b9\" (p\u00e9). En arquitectura, un edificio pode descansar sobre un gran podio. Os podios tam\u00e9n poden ser usados para destacar persoas, como os directores dunha orquestra ou os oradores.\nNo deporte, unha especie de podio \u00e9 empregado para honrar os tres primeiros competidores en eventos como os Xogos Ol\u00edmpicos. Nos xogos empr\u00e9gase un podio con tres niveis, sendo o m\u00e1is alto para o medalla de ouro, un pouco m\u00e1is baixo pola dereita o medalla de prata, e a terceira para o medalla de bronce. Nalg\u00fans deportes, os tres mellores resultados dunha competici\u00f3n son chamados podios."}
{"id": "278404", "revid": "23204", "url": "https://gl.wikipedia.org/wiki?curid=278404", "title": "Li\u00f1a da pobreza", "text": ""}
{"id": "278429", "revid": "23204", "url": "https://gl.wikipedia.org/wiki?curid=278429", "title": "Guy Debord", "text": "Guy Ernest Debord, nado en Par\u00eds o 28 de decembro de 1931 e finado en Bellevue-la-Montagne o 30 de novembro de 1994, foi un fil\u00f3sofo, escritor e cineasta franc\u00e9s.\nTraxectoria.\nMembro da Internacional Letrista, do grupo radical de posguerra Socialismo ou barbarie e fundador e principal te\u00f3rico da Internacional Situacionista. A s\u00faa obra principal \u00e9 \"La Soci\u00e9t\u00e9 du spectacle\"."}
{"id": "278436", "revid": "23204", "url": "https://gl.wikipedia.org/wiki?curid=278436", "title": "Bibcode", "text": "O bibcode \u00e9 un identificador empregado por numerosas bases de datos astron\u00f3micas para citar referencias bibliogr\u00e1ficas. O bibcode foi desenvolvido para ser empregado no SIMBAD e a Base de datos de obxectos extragal\u00e1cticos NASA/IPAC (NED), pero \u00fasase m\u00e1is amplamente no Sistema de Datos Astrof\u00edsicos, tam\u00e9n da NASA.\nFormato.\nO c\u00f3digo ten unha lonxitude fixa de 19 caracteres e ten a forma:\nYYYYJJJJJVVVVMPPPPA\nonde YYYY son os catro d\u00edxitos do ano de publicaci\u00f3n da referencia, JJJJJ \u00e9 un c\u00f3digo que indica a publicaci\u00f3n de procedencia da referencia, VVVV o n\u00famero do volume, M a secci\u00f3n da publicaci\u00f3n, por exemplo L indica a secci\u00f3n de \"cartas\", PPPP indica a p\u00e1xina de comezo da referencia e A \u00e9 a primeira letra do apelido do primeiro autor. \u00dasanse puntos para encher os campos non empregados ou para completar campos onde a lonxitude do c\u00f3digo sexa m\u00e1is curto que os espazos reservados a el. A ali\u00f1aci\u00f3n faise \u00e1 dereita para o c\u00f3digo de publicaci\u00f3n e \u00e1 esquerda para o n\u00famero de volume e de p\u00e1xina."}
{"id": "278437", "revid": "23204", "url": "https://gl.wikipedia.org/wiki?curid=278437", "title": "Dominio de primeiro nivel xen\u00e9rico", "text": "Un dominio de primeiro nivel xen\u00e9rico (\"generic Top Level Domain\" ou \"gTLD\") \u00e9 unha das categor\u00edas de dominios de nivel superior que mant\u00e9n a Internet Assigned Numbers Authority (IANA) para o seu uso no sistema de nomes de dominio de Internet. \u00c9 visible para os usuarios de Internet como o sufixo \u00f3 final dun nome de dominio (ex: .com).\nEn xeral, IANA actualmente distingue os seguintes grupos de dominios de primeiro nivel:\nOs dominios de primeiro nivel xen\u00e9ricos (gTLD) est\u00e1n formados por un m\u00ednimo de 3 letras, para diferencialos dos dominios xeogr\u00e1ficos (ccTLD), que consisten en c\u00f3digos de d\u00faas letras asignados a cada pa\u00eds ou territorio. Os dominios xen\u00e9ricos as\u00edgnanse segundo o obxectivo para o que foron creados.\nLista de dominios gTLD.\nA lista actualizada pode consultarse na p\u00e1xina da IANA.\nDominios gTLD non restrinxidos.\nEstes dominios non restrinxidos, a\u00ednda que inicialmente estaban destinados para un uso espec\u00edfico, son empregados todos eles de xeito comercial debido \u00e1 saturaci\u00f3n do dominio .com. Por exemplo, o feito de que unha p\u00e1xina utilice o dominio .net ou .org no quere dicir que se trate dun provedor de internet ou dunha organizaci\u00f3n."}
{"id": "278438", "revid": "23204", "url": "https://gl.wikipedia.org/wiki?curid=278438", "title": "Dominio xen\u00e9rico de primeiro nivel", "text": ""}
{"id": "278439", "revid": "23204", "url": "https://gl.wikipedia.org/wiki?curid=278439", "title": "Metuxal\u00e9n", "text": "Metuxal\u00e9n (en ) \u00e9 a persoa m\u00e1is lonxeva que se menciona no Antigo Testamento. Na X\u00e9nese 5:27 af\u00edrmase que acadou a idade de 969 anos: \"Foron, pois, os anos de Metuxal\u00e9n, novecentos sesenta e nove anos; e morreu\".\nTraxectoria.\nNa X\u00e9nese menci\u00f3nase coma fillo de Henoc e pai de L\u00e1mec (\u00e1 s\u00faa vez, pai de No\u00e9), a quen enxendrou con 187 anos. O seu nome converteuse nun sin\u00f3nimo xeral aplicado a calquera criatura de idade avanzada, usado en frases como: \"ter m\u00e1is anos ca Metuxal\u00e9n\" ou \"ser m\u00e1is vello ca Metuxal\u00e9n\". Unha lectura atenta do Antigo Testamento revela que Metuxal\u00e9n debeu finar no ano do Gran Diluvio.\nSegundo o dem\u00f3grafo James Vaupel, a esperanza de vida comezou a aumentar en 1840 coa diminuci\u00f3n da mortandade infantil e mortandade adolescente e continuou impar\u00e1bel, nun aumento medio de dous anos e medio cada d\u00e9cada, co alongamento da vida madura. Para Vaupel a esperanza de vida dos nenos nacidos tralo ano 2000 chegar\u00e1 aos 100 anos no s\u00e9culo XXII.\nOs nosos co\u00f1ecementos actuais sobre a duraci\u00f3n da vida dunha c\u00e9lula l\u00e9vannos a supor que o l\u00edmite natural de lonxevidade no ser humano est\u00e1 por baixo dos 150 anos. O r\u00e9cord Guinness da persoa m\u00e1is vella fica no rango dos 112 a 122 anos, mais o proceso para distinguir os individuos supercentenarios dos mitos de lonxevidades extraordinarias \u00e9 complicado, pois os rexistros de nacemento de finais do s\u00e9culo XIX son moitas veces cuestion\u00e1beis.\nAlgunhas investigaci\u00f3ns soste\u00f1en que as idades extraordinarias dos patriarcas b\u00edblicos son resultado de erros na traduci\u00f3n: os ciclos lunares confund\u00edronse cos solares, e as idades reais son 13,5 veces menores. Logo, en resumidas contas, Metuxal\u00e9n acadou unha idade de: 969/13,5: 72 anos, que \u00e9 unha cifra alta tendo en conta a esperanza de vida daquela. \nNeste sentido, crese que os seres humanos viv\u00edan preto de mil anos, at\u00e9 que, despois do diluvio, Deus acurtou a s\u00faa idade (X\u00e9nese 6:3. \"E dixo Yahweh: \"Non contender\u00e1 o meu esp\u00edrito co home para sempre, porque certamente el \u00e9 carne; mais ser\u00e1n os seus d\u00edas cento vinte anos\").\nSegundo o xuda\u00edsmo a primeira persoa que envelleceu foi Abraham pois naceu ap\u00f3s o diluvio, sendo as persoas anteriores \u00e1s choivas m\u00e1is lonxevas.\nMorte antes do Diluvio.\nSegundo o Antigo Testamento, no Libro da X\u00e9nese 5:21-27, af\u00edrmase:\n\"21Henoc ti\u00f1a setenta e cinco anos cando lle naceu Metuxal\u00e9n. 22Andou o cami\u00f1o con Deus. Despois de lle nacer Metuxal\u00e9n viviu a\u00ednda trescentos anos, e tivo outros fillos e fillas. 23Por xunto viviu trescentos sesenta e cinco anos. 24Andou o cami\u00f1o con Deus e logo desapareceu, porque Deus o levou. 25Metuxal\u00e9n ti\u00f1a cento oitenta e sete anos cando lle naceu L\u00e1mec. 26Despois viviu setecentos oitenta e tres anos, e tivo outros fillos e fillas.27Por xunto viviu novecentos sesenta e nove anos, e logo morreu.\""}
{"id": "278440", "revid": "12452", "url": "https://gl.wikipedia.org/wiki?curid=278440", "title": "Open Directory Project", "text": ""}
{"id": "278441", "revid": "5132", "url": "https://gl.wikipedia.org/wiki?curid=278441", "title": "Indias Occidentais", "text": ""}
{"id": "278449", "revid": "839", "url": "https://gl.wikipedia.org/wiki?curid=278449", "title": "Jacques Le Goff", "text": "Jacques Le Goff, nado en Toulon, Francia, o 1 de febreiro de 1924 e finado en Par\u00eds o 1 de abril de 2014, foi un historiador franc\u00e9s especialista na Idade Media.\nTraxectoria.\nVinculado \u00e1 Escola de Estudos Superiores en Ciencias Sociais de Par\u00eds, foi un destacado representante da \"Nouvelle histoire\", facendo fincap\u00e9 na historia a longo prazo, fuxindo da historia dos grandes homes tan caracter\u00edstica do s\u00e9culo XIX e propugnando unha historia das mentalidades, isto \u00e9, das representaci\u00f3ns colectivas e das estruturas mentais das sociedades. Para Le Goff, a Idade Media formou unha civilizaci\u00f3n propia, distinta da Antig\u00fcidade e da Idade Moderna, coherente na s\u00faa organizaci\u00f3n social e econ\u00f3mica e cuberta por un sistema de representaci\u00f3ns homox\u00e9neo.\nDedicou a s\u00faa atenci\u00f3n tam\u00e9n aos estudos de antropolox\u00eda hist\u00f3rica, no \u00e1mbito medieval da Europa occidental. Receou da denominaci\u00f3n de Idade Media para esta \u00e9poca hist\u00f3rica e da s\u00faa cronolox\u00eda, resaltando os logros acadados neste per\u00edodo e po\u00f1endo \u00e9nfase no que el considerou o rexurdimento do s\u00e9culo XII. Neste contexto, adoptou unha posici\u00f3n equidistante entre os detractores e os entusiastas da Idade Media."}
{"id": "278452", "revid": "22570", "url": "https://gl.wikipedia.org/wiki?curid=278452", "title": "Milagres de Xes\u00fas", "text": "Os milagres de Xes\u00fas son os feitos sobrenaturais que se atrib\u00faen a Xesucristo no curso da s\u00faa vida terreal e que foron recollidos nos Evanxeos can\u00f3nicos. Estes milagres p\u00f3dense clasificar en catro grupos: as curaci\u00f3ns, exorcismos, a resurrecci\u00f3n dos mortos e o control sobre a natureza.\nO n\u00famero exacto dos milagres depende de como se contan os milagres, por exemplo, no milagre da filla de Xairo, onde unha muller se cura e unha nena \u00e9 resucitada, pero os dous acontecementos son narrados nos mesmos par\u00e1grafos dos Evanxeos, e polo xeral de forma conxunta, e o feito de que a nena ti\u00f1a 12 anos e a muller estivera enferma durante 12 anos foi obxecto de diversas interpretaci\u00f3ns.\nEstes milagres causaban a indignaci\u00f3n de escr\u00edbalos e os mestres da lei.\nNeses tempos, escr\u00edbalos, fariseos e outros, atribu\u00edron a unha confabulaci\u00f3n con Belceb\u00fa este poder de expulsar aos demos. Xes\u00fas defendeuse enerxicamente destas acusaci\u00f3ns. Segundo os relatos evanx\u00e9licos, Xes\u00fas non s\u00f3 ti\u00f1a o poder de expulsar demos, sen\u00f3n que transmitiu ese poder aos seus seguidores Ata se menciona o caso dun home que, sen ser seguidor de Xes\u00fas, expulsaba con \u00e9xito demos no seu nome.\nSegundo o escrito en Mateo 11: 20-24, Coraz\u00edn, Betsaida e Cafarna\u00fan -tam\u00e9n chamada Caperna\u00fam-, son a cidades onde Xes\u00fas realizou a maior parte dos seus milagres, debido a que estes a\u00ednda non se arrepent\u00edan dos seus pecados.\nSegundo Xo\u00e1n 14:10-14, Xes\u00fas p\u00eddelles aos ap\u00f3stolos que crean por esas obras porque \u00e9 o Pai (Deus) quen as realiza nel. Tam\u00e9n lles di que todo o que pidan ao Pai no seu nome el o far\u00e1, para que o Pai sexa glorificado no Fillo.\nMilagres nos Evanxeos Can\u00f3nicos.\nVinte e catro milagres sobre curaci\u00f3ns.\nSete curaci\u00f3ns de esp\u00edritos inmundos.\nNestes pasaxes p\u00f3dese observar que ata os demos pr\u00f3stranse ante Xes\u00fas, obed\u00e9ceno e reco\u00f1\u00e9ceno como o Santo Fillo de Deus.\nCuraci\u00f3ns feitas de modo xen\u00e9rico.\nAdemais das xa mencionadas curaci\u00f3ns, hai pasaxes que fan referencia a ocasi\u00f3ns en que Xes\u00fas curou de modo xen\u00e9rico diversas enfermidades. Menci\u00f3nanse cinco a continuaci\u00f3n:\nDez milagres sobre a natureza.\nXes\u00fas obrou tam\u00e9n, segundo os evangelios, dez prodixios de tipo natural, nos que se pon de manifesto a obediencia das forzas naturais \u00e1 s\u00faa autoridade."}
{"id": "278454", "revid": "5863", "url": "https://gl.wikipedia.org/wiki?curid=278454", "title": "Casa Pedro Rom\u00e1n", "text": ""}
{"id": "278459", "revid": "23204", "url": "https://gl.wikipedia.org/wiki?curid=278459", "title": "Prometeo", "text": "Na mitolox\u00eda grega, Prometeo (en grego antigo \u03a0\u03c1\u03bf\u03bc\u03b7\u03b8\u03b5\u03cd\u03c2, \u2018previsi\u00f3n\u2019, \u2018prospeci\u00f3n\u2019) \u00e9 o Tit\u00e1n amigo dos mortais, honrado por roubar o lume dos deuses e d\u00e1rllelo \u00f3s homes. Posteriormente foi castigado por Zeus por mor disto.\nMitos.\nPrometeo era fillo de Xapeto e a oce\u00e1nide Asia, ou da tam\u00e9n oce\u00e1nide Cl\u00edmene. Era irm\u00e1n de Atlas, Epimeteo e Menecio, \u00f3s que superaba en astucia e enganos. Non ti\u00f1a medo \u00f3s deuses, e ridiculizou a Zeus por ser pouco espelido. Por\u00e9n, Esquilo afirmaba no seu \"Prometeo encadeado\" que era fillo de Xea ou Temis. Segundo unha versi\u00f3n minoritaria, o xigante Eurimedonte violou a Hera cando a\u00ednda era unha nena e enxendrou a Prometeo, o que causou a furia de Zeus.\nPrometeo foi un gran benefeitor da humanidade. Urdiu un primeiro engano contra Zeus \u00f3 facer o sacrificio dun gran boi que dividiu a continuaci\u00f3n en d\u00faas partes: nunha delas puxo a pel, a carne e as v\u00edsceras, que agochou no bandullo do boi, e na outra puxo os \u00f3sos cubertos de gorentosa graxa. Deixou ent\u00f3n elixir a Zeus a parte que comer\u00edan os deuses. Zeus elixiu a capa de graxa e encheu de rabia cando viu que en realidade escollera os \u00f3sos. Dende aquela, os homes queiman nos sacrificios os \u00f3sos para llos ofrecer \u00f3s deuses, mais comen a carne.\nAnoxado por este engano, Zeus privou \u00f3s homes do lume. Prometeo decidiu roubarllo, as\u00ed que subiu \u00f3 monte Olimpo e colleuno do carro de Helios ou da forxa de Hefesto, e conseguiu devolverllo \u00f3s homes nun facho. Para vingarse por esta segunda ofensa, Zeus ordenou a Hefesto que fixese unha muller de arxila chamada Pandora. Zeus infundiulle vida e enviouna por medio de Hermes \u00f3 irm\u00e1n de Prometeo, Epimeteo, en cuxa casa se atopaba a caixa de Pandora que conti\u00f1a t\u00f3dalas desgrazas (pragas, dor, pobreza, crime etc\u00e9tera) coas que Zeus quer\u00eda castigar \u00e1 humanidade. Epimeteo casou con ela para acougar a ira de Zeus malia tela rexeitado unha primeira vez por mor das advertencias do seu irm\u00e1n. Pandora acabar\u00eda abrindo a caixa, tal e como Zeus previra.\nTras vingarse as\u00ed da humanidade, Zeus f\u00edxoo tam\u00e9n con Prometeo, a quen mandou levar \u00f3 C\u00e1ucaso para ser encadeado. Zeus envioulle unha aguia para que comese o f\u00edgado de Prometeo. Sendo el inmortal, o seu f\u00edgado volv\u00edalle medrar cada noite, e a aguia volv\u00eda a comerllo cada d\u00eda. Este castigo ti\u00f1a que durar para sempre, mais Heracles pasou preto do lugar de cami\u00f1o \u00f3 xard\u00edn das Hesp\u00e9rides e ceibouno disparando unha frecha \u00e1 aguia. Desta volta, non lle importou a Zeus que Prometeo evitase o seu castigo, xa que a s\u00faa liberaci\u00f3n proporcionoulle m\u00e1is gloria a Heracles, quen era fillo de Zeus."}
{"id": "278460", "revid": "5863", "url": "https://gl.wikipedia.org/wiki?curid=278460", "title": "Jos\u00e9 Mar\u00eda Posada y Pereira", "text": ""}
{"id": "278461", "revid": "51526", "url": "https://gl.wikipedia.org/wiki?curid=278461", "title": "Joaqu\u00edn Y\u00e1\u00f1ez", "text": "Joaqu\u00edn Y\u00e1\u00f1ez Rodr\u00edguez, nado en Vigo o 20 de agosto de 1814 e finado o 5 de setembro de 1892, foi un avogado, xornalista, historiador, empresario e pol\u00edtico galego, alcalde de Vigo e presidente da Deputaci\u00f3n Provincial de Pontevedra.\nTraxectoria.\nPropietario dunha f\u00e1brica de pastas chamada \u201cLas Victorias\u201d, situada en Alcabre, formou parte en 1853 da primeira redacci\u00f3n de \"Faro de Vigo\", xunto con Jos\u00e9 Carvajal Pereira, Vicente Coca, Nicol\u00e1s Taboada Leal, Basilio Besada e Jos\u00e9 Mar\u00eda Posada y Pereira. Ese mesmo ano escribiu un \"An\u00e1lisis hist\u00f3rico de la Reconquista de Vigo\", xunto con Benito Manuel L\u00f3pez, secretario do Concello, que foi editado en 1959 e de novo en 1976.\nNo seu mandato f\u00edxose o peirao de ferro do Porto de Vigo.\nTen unha r\u00faa adicada na zona antiga de Vigo, que antes se chamou Mendiz\u00e1bal e antes Imperial."}
{"id": "278463", "revid": "23204", "url": "https://gl.wikipedia.org/wiki?curid=278463", "title": "Prendemento de Xes\u00fas", "text": "O Prendemento de Xes\u00fas \u00e9 a denominaci\u00f3n habitual dun episodio clave dos Evanxeos Can\u00f3nicos, dentro do ciclo da Paix\u00f3n de Cristo (que se inicia coa \u00daltima Cea e leva, en \u00faltima instancia, \u00e1 s\u00faa crucifixi\u00f3n).\nXes\u00fas, que se atopaba cos seus disc\u00edpulos no horto das oliveiras (Xetseman\u00ed), \u00e9 identificado ao recibir o Bico de Xudas (un sinal convido, e s\u00edmbolo da s\u00faa traiz\u00f3n), e arrestado pola polic\u00eda do Sanedr\u00edn, que lle conducir\u00e1 ante distintas instancias que debater\u00e1n o seu axuizamento.\nRelato b\u00edblico.\nDe acordo cos evanxeos can\u00f3nicos, tras A \u00daltima Cea, Xes\u00fas e os seus ap\u00f3stolos foron ata o Xetseman\u00ed, un xard\u00edn localizado \u00e1s marxes do Val do C\u00e9dron, que os acad\u00e9micos cren un monte de oliveiras. Unha vez al\u00ed, os evanxelistas descr\u00edbeno deixando o grupo para rezar s\u00f3..\nOs evanxeos sin\u00f3pticos afirman que Xes\u00fas pediu a Deus que afastase del o sufrimento que estaba por vir, pedindo para non ter que pasar polos eventos vindeiros, deixando as\u00ed a escolla final para Deus. Lucas afirma que un anxo apareceu e deu forzas a Xes\u00fas, que ent\u00f3n retornou aos seus disc\u00edpulos. Os sin\u00f3pticos afirman a\u00ednda que tres dos disc\u00edpulos que al\u00ed estaban durmiron e que Xes\u00fas os criticou por non conseguiren permanecer acordados por unha hora, suxerindo que eles rezasen para evitar a tentaci\u00f3n.\nNeste punto, Xudas aparece acompa\u00f1ado por unha multitude que incl\u00fae sacerdotes e anci\u00e1ns xudeus e xente armada. Segundo Xo\u00e1n, cando o bando entra no xard\u00edn \u00e1 procura de Xes\u00fas, el avanza e di \"A quen buscades?\". O bando responde \"A Xes\u00fas o Nazareno\" e Xes\u00fas finalmente responde \"Son eu.\" neste punto todos os membros do grupo que vi\u00f1a a arrestalo caeron ao chan.\nEn seguida, Xudas da un bico a Xes\u00fas, un sinal pre-acordado cos que o acompa\u00f1aban para mostrar quen era Xes\u00fas. Sendo identificado, o bando prende Xes\u00fas, mesmo tras un dos disc\u00edpulos tratou de impedirllo cortando a orella dun dos homes coa s\u00faa espada, que Xes\u00fas inmediatamente curou segundo Lucas. Xo\u00e1n di claramente que foi Sim\u00f3n Pedro quen cortou a orella de Malco, un servo de Caif\u00e1s, o sumo-sacerdote. Xo\u00e1n, Mateu e Lucas afirman que Xes\u00fas criticou a violencia e insistiu que non houbese m\u00e1is resistencia. En Mateu, Xes\u00fas ent\u00f3n profire unha das s\u00faas m\u00e1is famosas frases: Garda a t\u00faa espada; pois todos os que toman a espada, morrer\u00e1n \u00e1 espada."}
{"id": "278465", "revid": "5863", "url": "https://gl.wikipedia.org/wiki?curid=278465", "title": "Joaqu\u00edn Y\u00e1\u00f1ez Rodr\u00edguez", "text": ""}
{"id": "278468", "revid": "56817", "url": "https://gl.wikipedia.org/wiki?curid=278468", "title": "Malco (hom\u00f3nimos)", "text": "Malco pode referirse a:"}
{"id": "278469", "revid": "7802", "url": "https://gl.wikipedia.org/wiki?curid=278469", "title": "Arresto de Xes\u00fas", "text": ""}
{"id": "278470", "revid": "27155", "url": "https://gl.wikipedia.org/wiki?curid=278470", "title": "Ficocianina", "text": "A ficocianina (do grego \"phyco\", alga, e \"kyanos\", azul escuro, pero neste composto ref\u00edrese a azul claro) \u00e9 un complexo prote\u00edna-pigmento da familia das ficobiliprote\u00ednas captadoras de luz, xunto coa aloficocianina e a ficoeritrina. Como todas as ficobiliprote\u00ednas est\u00e1 composta por unha parte proteica unida covalentemente a un crom\u00f3foro non proteico chamado ficobilina, que neste caso \u00e9 a ficocianobilina. A ficoeritrina \u00e9 un pigmento accesorio para a clorofila. Todas as ficobiliprote\u00ednas son hidrosolubles, polo que non poden existir dentro da membrana como os carotenoides. En vez diso, as ficobiliprote\u00ednas agr\u00e9ganse para formar grupos ou \"clusters\" que se adhiren \u00e1s membranas e que se chaman ficobilisomas. A ficocianina ten unha cor caracter\u00edstica azul clara, e absorbe as luces laranxas e vermellas, especialmente preto das lonxitudes de onda de 620\u00a0nm (o cal depende do tipo espec\u00edfico de que se trate), e emite fluorescencia a arredor de 650\u00a0nm (tam\u00e9n dependendo do tipo que sexa). A aloficocianina absorbe e emite a lonxitudes de onda maiores que a ficocianina C ou a ficocianina R. As ficocianinas enc\u00f3ntranse nas Cyanobacteria (antes chamadas algas verdes-azuladas). As ficobiliprote\u00ednas te\u00f1en propiedades fluorescentes que se utilizan en probas de inmunoensaio. O produto ficocianina, producido por \"Aphanizomenon flos-aquae\" e \"Spirulina\", util\u00edzase, por exemplo, en alimentaci\u00f3n e bebidas industriais como axente colorante (\"Lina Blue\") e at\u00f3pase en doces e xeados.\nAs ficobiliprote\u00ednas est\u00e1n constitu\u00eddas por d\u00faas subunidades (alfa e beta) que te\u00f1en un esqueleto proteico ao cal est\u00e1n covalentemente unidos 1-2 crom\u00f3foros tetrapirrois li\u00f1ais.\nA ficocianina C at\u00f3pase a mi\u00fado en cianobacterias que viven nas proximidades de fontes termais, xa que pode permanecer estable arredor dos 70\u00a0\u00b0C, con comportamentos espectrosc\u00f3picos (absorci\u00f3n de luz) id\u00e9nticos a 20 e 70\u00a0\u00b0C. Os term\u00f3filos conte\u00f1en secuencias de amino\u00e1cidos lixeiramente diferentes que os fan estables baixo esas duras condici\u00f3ns. \nA estabilidade desta prote\u00edna in vitro a estas temperaturas \u00e9 substancialmente inferior. A an\u00e1lise fotoespectral da prote\u00edna despois de 1 minuto de exposici\u00f3n a condici\u00f3ns de 65\u00a0\u00b0C nun estado purificado demostrou unha perda do 50% da s\u00faa estrutura terciaria.\nNotas.\nBarsanti, L., &amp; et al. (2008). Oddities and Curiosities in the Algal World. Media, 353-391."}
{"id": "278471", "revid": "54336", "url": "https://gl.wikipedia.org/wiki?curid=278471", "title": "Transfiguraci\u00f3n de Xes\u00fas", "text": "A Transfiguraci\u00f3n de Xes\u00fas \u00e9 un episodio do Novo Testamento no cal Xes\u00fas \u00e9 transfigurado (ou \"metamorfoseado\") e se torna \"radiante\" no alto dunha monta\u00f1a. Os evanxeos sin\u00f3pticos e unha ep\u00edstola fan referencia ao evento. Nestes relatos, Xes\u00fas e tres dos seus ap\u00f3stolos, Pedro, Santiago e Xo\u00e1n, van a unha monta\u00f1a (co\u00f1ecida como Monte da Transfiguraci\u00f3n). Al\u00ed, Xes\u00fas comeza a brillar e os profetas Mois\u00e9s e El\u00edas aparecen ao seu lado, conversando con el. Xes\u00fas \u00e9 ent\u00f3n chamado \"Fillo\" por unha voz no ceo - presuntamente Deus Pai - como xa ocorrera antes no seu bautismo.\nA Transfiguraci\u00f3n \u00e9 un dos milagres de Xes\u00fas nos evanxeos, distinto dos demais pois, neste caso, o obxecto do milagre \u00e9 o propio Xes\u00fas. Tom\u00e9 de Aquino consideraba a Transfiguraci\u00f3n como o \"maior dos milagres\", unha vez que el complementou o bautismo e mostrou a perfecci\u00f3n da vida no ceo. A Transfiguraci\u00f3n \u00e9 tam\u00e9n un dos cinco grandes puntos da vida de Xes\u00fas na narrativa dos evanxeos (os outros son o bautismo, a crucifixi\u00f3n, a resurrecci\u00f3n e a ascensi\u00f3n)."}
{"id": "278473", "revid": "98629", "url": "https://gl.wikipedia.org/wiki?curid=278473", "title": "Malco", "text": "No Novo Testamento da Biblia, Malco \u00e9 o nome dun servinte do sumo sacerdote, que colaborou no Arresto de Xes\u00fas. Sim\u00f3n Pedro, un dos disc\u00edpulos de Xesucristo, \u00eda armado cunha espada, e no acto cortoulle a orella dereita. Xes\u00fas lle curou a ferida e el quedou sorprendido ante tal milagre.\nA historia \u00e9 relatada nos catro evanxeos, pero Malco s\u00f3 \u00e9 citado polo seu nome no Evanxeo de Xo\u00e1n."}
{"id": "278476", "revid": "1987", "url": "https://gl.wikipedia.org/wiki?curid=278476", "title": "Deep South", "text": "Deep South \u00e9 unha expresi\u00f3n inglesa que pode ser traducida ao galego como \"Sur Profundo\" ou \"Profundo Sur\". \u00c9 unha rexi\u00f3n cultural e xeogr\u00e1fica dos Estados Unidos de Am\u00e9rica. A expresi\u00f3n apl\u00edcase a diferentes territorios:\nO \"Deep South\" ad\u00f3itase definir por oposici\u00f3n ao Vello Sur, \"Old South\", que incl\u00fae Carolina do Sur, Carolina do Norte, Virxinia, e a mi\u00fado, Xeorxia. Tam\u00e9n diferenciado dos estados interiores de Kentucky, Tennessee, Virxinia Occidental e Arcansas as\u00ed como dos perif\u00e9ricos Florida e Texas."}
{"id": "278478", "revid": "98629", "url": "https://gl.wikipedia.org/wiki?curid=278478", "title": "Tim Kang", "text": "Yila Timothy Kang, nado o 16 de marzo de 1973 en San Francisco \u00e9 un actor estadounidense de ascendencia surcoreana.\nTraxectoria.\nEstudou na Universidade de California, Berkeley, gradu\u00e1ndose en \"Ciencias pol\u00edticas\", tam\u00e9n estudou no A.R.T. Institute da Universidade Harvard e no Moscow Art Theatre School. Comezou a s\u00faa carreira cinematogr\u00e1fica cun breve papel na serie The Sopranos."}
{"id": "278484", "revid": "98629", "url": "https://gl.wikipedia.org/wiki?curid=278484", "title": "Marcelino Astray de Caneda", "text": "Marcelino Astray de Caneda, nado en Santiago de Compostela cara 1824 e finado na mesma cidade a principios de xu\u00f1o de 1899, foi un m\u00e9dico, militar e pol\u00edtico galego.\nTraxectoria.\nM\u00e9dico militar. Foi inspector de sanidade da Armada. Foi xefe de Sanidade do departamento de Ferrol (1883). Foi nomeado alcalde de Vigo en agosto de 1895. Permaneceu no posto at\u00e9 1897.\nVida persoal.\nVi\u00favo, casou en 1898 con Josefa D\u00edaz da Pena."}
{"id": "278485", "revid": "23204", "url": "https://gl.wikipedia.org/wiki?curid=278485", "title": "Sergei Kovaliov", "text": "Sergei Ivanovich Kovaliov, nado en Kuganakovskaya, Rusia, o 13 de setembro de 1886 e finado en San Petersburgo o 12 de novembro de 1960, foi un historiador sovi\u00e9tico especialista na Antig\u00fcidade cl\u00e1sica.\nTraxectoria.\nProfesor na Universidade de Leningrado, estudou a historia social e econ\u00f3mica helen\u00edstica e romana, as\u00ed como as orixes do cristianismo. A s\u00faa obra \"Historia de Roma\" (1948) supuxo toda unha revoluci\u00f3n no eido da historiograf\u00eda antiga, ao analizar a evoluci\u00f3n do Imperio Romano dende a \u00f3ptica marxista da loita de clases, cunha rigorosa cr\u00edtica das fontes e a atenci\u00f3n prestada aos principais acontecementos pol\u00edticos e sociais."}
{"id": "278487", "revid": "98629", "url": "https://gl.wikipedia.org/wiki?curid=278487", "title": "Primitivo Blein Costas", "text": "Primitivo Blein Costas, finado en Vigo en marzo de 1900, foi un comerciante e pol\u00edtico galego, tres veces alcalde de Vigo.\nTraxectoria.\nComerciante en Vigo. Foi alcalde de Vigo na Primeira Rep\u00fablica Espa\u00f1ola. Logo foi concelleiro dende 1881. Foi alcalde novamente en 1890. E volveu tomar posesi\u00f3n como alcalde de Vigo o 1 de xaneiro de 1894. Permaneceu no cargo at\u00e9 xullo de 1895.\nVida persoal.\nFoi pai de Enrique Blein Budi\u00f1o."}
{"id": "278488", "revid": "7802", "url": "https://gl.wikipedia.org/wiki?curid=278488", "title": "Entrada en Xerusal\u00e9n", "text": ""}
{"id": "278489", "revid": "7802", "url": "https://gl.wikipedia.org/wiki?curid=278489", "title": "Ascensi\u00f3n de Xes\u00fas", "text": ""}
{"id": "278490", "revid": "17467", "url": "https://gl.wikipedia.org/wiki?curid=278490", "title": "Descendemento de Xes\u00fas", "text": "O Descendemento da Cruz ou Descendemento de Xes\u00fas \u00e9 a escena, representada na arte, da retirada do corpo xa morto de Xes\u00fas da Cruz por Xos\u00e9 de Arimatea e Nicodemos, relatado en Xo\u00e1n 19,38-42. Na arte bizantina, o tema tornouse moi popular no s\u00e9culo IX e, no occidente, a partir do s\u00e9culo X. O descendemento \u00e9 a d\u00e9cimo terceira das estaci\u00f3ns da Cruz.\nOutras figuras, non mencionadas nos evanxeos can\u00f3nicos e que son xeralmente inclu\u00eddas nas representaci\u00f3ns, son Xo\u00e1n o Evanxelista, que aparece \u00e1s veces axudando a Virxe Mar\u00eda (no tema co\u00f1ecido como Desmaio da Virxe), como \u00e9 o caso na obra de Rogier van der Weyden, e Mar\u00eda Madalena. O Evanxeo de Xo\u00e1n menciona un n\u00famero indefinido de mulleres que asistir\u00edan \u00e1 crucifixi\u00f3n de Xes\u00fas, inclu\u00edndo as chamadas \"Tres Mar\u00edas\". Elas e outras, ademais doutros homes tampouco nomeados, xeralmente aparecen nas representaci\u00f3ns.\nRelato evanx\u00e9lico.\nLogo da morte na cruz de Xes\u00fas de Nazaret, Xos\u00e9 de Arimatea pediu a Pilato o corpo de Xes\u00fas; este preparou o descendemento e posterior sepelio de Xes\u00fas.\nDurante o descendemento, estaban presentes, entre outros, Mar\u00eda e Mar\u00eda Madalena, ademais de Nicodemo e Xos\u00e9 de Arimatea, que descenderon a Xes\u00fas da cruz, puxeron a escaleira primeiro detr\u00e1s e logo diante da Cruz, subindo uns lenzos para axudarse para baixar o corpo.\nLogo de descender totalmente o corpo, envolv\u00e9rono desde os xeonllos ata a cintura e entreg\u00e1rono \u00e1 s\u00faa nai (escena da \"Piedade\").\nNa arte.\nA s\u00faa iconograf\u00eda incl\u00fae o corpo morto de Cristo xunto con certos panos caracter\u00edsticos (a \"sindone\" e o \"perizonium\"), o que d\u00e1 oportunidade aos artistas de demostraren a s\u00faa habilidade no espido parcial masculino (en posturas especialmente forzadas) e nas roupaxes, as\u00ed como na utilizaci\u00f3n da cor branca. Os rostros e adem\u00e1ns do grupo que asistes \u00e1 escena permiten o lucimento na captaci\u00f3n de expresi\u00f3ns. Adoita tam\u00e9n darse importancia \u00e1 propia cruz de Cristo e a certos s\u00edmbolos da Paix\u00f3n denominados \"arma Christi\". A contorna paisax\u00edstica pode inclu\u00edr a vista de Xerusal\u00e9n desde o G\u00f3lgota."}
{"id": "278491", "revid": "23204", "url": "https://gl.wikipedia.org/wiki?curid=278491", "title": "Resurrecci\u00f3n de Xes\u00fas", "text": "A Resurrecci\u00f3n de Xes\u00fas \u00e9 o nome dado \u00e1 fe cristi\u00e1 de que Xes\u00fas de Nazaret retornou \u00e1 vida o domingo seguinte ao venres na cal el foi crucificado. \u00c9 unha doutrina central da fe e da teolox\u00eda cristi\u00e1 e parte do Credo Niceno: \"Resucitou dos mortos ao terceiro d\u00eda, conforme as Escrituras.\"\nSegundo o Novo Testamento, ocorreu ao terceiro d\u00eda de que Xes\u00fas fose crucificado, morto e sepulto nunha tumba. O momento preciso da resurrecci\u00f3n non se describe, nin aparece como presenciado por ningu\u00e9n (nin sequera polos soldados que custodiaban o lugar); si a s\u00faa consecuencia: as mir\u00f3foras (tres Mar\u00edas o santas mulleres) encontran a tumba baleira (nun dos evanxeos, o de Mateu, no medio dun estrondo causado pola chegada dun anxo -nos demais evanxeos tam\u00e9n aparecen anxos, a\u00ednda que noutra actitude-). A partir dese momento menci\u00f3nanse varias aparici\u00f3ns de Xes\u00fas resucitado en diversas ocasi\u00f3ns, tanto a Mar\u00eda Madalena (\"Noli me tangere\") como aos ap\u00f3stolos (Tom\u00e9, que mostrara a s\u00faa incredulidade, \u00e9 invitado polo propio Xesucristo a meter a man na chaga do costado) e a outros disc\u00edpulos (aos disc\u00edpulos de Ema\u00fas e a un grupo de m\u00e1is de cincocentos \"irm\u00e1ns\").\nA resurrecci\u00f3n de Xesucristo cel\u00e9brase no calendario cristi\u00e1n coa festividade do Domingo de Pascua ou de resurrecci\u00f3n. O domingo de resurrecci\u00f3n denom\u00ednase tam\u00e9n nos \u03a3\u03c5\u03bd\u03b1\u03be\u03ac\u03c1\u03b9\u03bf\u03bd \"synaxarion\" e calendarios lit\u00farxicos da igrexa ortodoxa \"domingo das mir\u00f3foras co nobre Xos\u00e9\".\nOs textos evanx\u00e9licos datan o descubrimento da tumba baleira en \"o primeiro d\u00eda\" da semana seguinte \u00e1 celebraci\u00f3n da pascua xud\u00eda (que \u00e9 a festividade que se celebrou na \u00daltima Cea). A expresi\u00f3n \"ao terceiro d\u00eda\", que suscita unha curiosa controversia cronol\u00f3xica (menos de corenta e oito horas c\u00f3ntanse como tres d\u00edas), \u00e9 a m\u00e1is utilizada por recollerse no Credo: \"resucitou ao terceiro d\u00eda, segundo as Escrituras\"; e prov\u00e9n dun fragmento do Evanxeo de Lucas: \"xa van tres d\u00edas que sucederon estas cousas\" (a morte de Xes\u00fas)"}
{"id": "278494", "revid": "7802", "url": "https://gl.wikipedia.org/wiki?curid=278494", "title": "Descendemento da Cruz", "text": ""}
{"id": "278495", "revid": "23204", "url": "https://gl.wikipedia.org/wiki?curid=278495", "title": "Hefesto", "text": "Na mitolox\u00eda grega, Hefesto (en grego \u1f2d\u03c6\u03b1\u03b9\u03c3\u03c4\u03bf\u03c2 \"H\u00eaphaistos\", quizais de \u03c6\u03b1\u03af\u03bd\u03c9 \"phain\u00f4\", \u2018brillar\u2019) \u00e9 o deus do lume e da forxa, as\u00ed como dos ferreiros, os artes\u00e1ns, os escultores, os metais e a metalurxia. Era louvado en t\u00f3dolos centros industriais e manufactureiros de Grecia, especialmente en Atenas. O seu equivalente na mitolox\u00eda romana era Vulcano.\nHefesto era feo e tolleito. Mesmo o mito di que, \u00f3 nacer, Hera -s\u00faa nai- viuno tan feo que o tirou do Monte Olimpo e deixouno eivado. Tanto \u00e9 as\u00ed, que cami\u00f1aba coa axuda dunha vara e, nalgunhas vasillas pintadas, os seus p\u00e9s aparecen do rev\u00e9s. Na arte, \u00e9 representado coxo, suorento, coa barba desali\u00f1ada e o peito descuberto, inclinado sobre a s\u00faa bigornia, a mi\u00fado traballando na s\u00faa forxa. \nA aparencia f\u00edsica de Hefesto indica arsenicose, \u00e9 dicir, envelenamento cr\u00f3nico por ars\u00e9nico que provoca coxeira e cancro de pel. O ars\u00e9nico engad\u00edase \u00f3 bronce para endurecelo e a moitos dos ferreiros da Idade de Bronce padeceron esta enfermidade."}
{"id": "278496", "revid": "27155", "url": "https://gl.wikipedia.org/wiki?curid=278496", "title": "Ficocianobilina", "text": "A ficocianobilina \u00e9 unha ficobilina azul, \u00e9 dicir, un pigmento tetrapirr\u00f3lico crom\u00f3foro captador de luz, que se encontra en cianobacterias e nos cloroplastos das algas vermellas, glauc\u00f3fitas, e algunhas criptom\u00f3nadas. A ficocianobilina est\u00e1 presente s\u00f3 nas ficobiliprote\u00ednas aloficocianina e ficocianina, das cales \u00e9 o aceptor terminal de enerx\u00eda. Est\u00e1 unido covalentemente a estas ficobiliprote\u00ednas por enlaces tio\u00e9ter."}
{"id": "278498", "revid": "5312", "url": "https://gl.wikipedia.org/wiki?curid=278498", "title": "Bigornia", "text": "Unha bigornia \u00e9 unha peza de ferro ou aceiro alongada sobre a que se machuca outro obxecto. A s\u00faa utilidade est\u00e1 determinada polo seu tama\u00f1o, xa que canto m\u00e1is inerte sexa a bigornia, m\u00e1is eficientemente ser\u00e1 transmitida a enerx\u00eda da ferramenta golpeadora \u00e1 peza de traballo. A bigornia empregada como unha ferramenta de forxa co\u00f1\u00e9cese como engra, incre ou zafra. Antes do descubrimento da tecnolox\u00eda moderna de soldadura, foi un instrumento fundamental para os ferreiros.\nA meirande parte das bigornias modernas est\u00e1n feitas de aceiro, de ferro fundido ou dunha mestura de ferro e aceiro. Debido a que o uso das bigornias \u00e9 moi antigo e foron outrora moi coti\u00e1s, te\u00f1en hoxe en d\u00eda un significado simb\u00f3lico por riba do seu uso como obxectos \u00fatiles."}
{"id": "278500", "revid": "27155", "url": "https://gl.wikipedia.org/wiki?curid=278500", "title": "Ficobilinas", "text": ""}
{"id": "278505", "revid": "23204", "url": "https://gl.wikipedia.org/wiki?curid=278505", "title": "Xigante", "text": ""}
{"id": "278507", "revid": "27155", "url": "https://gl.wikipedia.org/wiki?curid=278507", "title": "Ficobilisoma", "text": " \nOs ficobilisomas son complexos proteicos con pigmentos captadores de luz que funcionan como antenas do fotosistema II na fotos\u00edntese das cianobacterias, algas vermellas e glauc\u00f3fitas.\nEstrutura xeral.\nOs ficobilisomas son complexos proteicos (de ata 600 polip\u00e9ptidos) ancorados \u00e1s membranas dos tilacoides. Est\u00e1n feitos de moreas de prote\u00ednas ligadas a un crom\u00f3foro, chamadas ficobiliprote\u00ednas, e os seus polip\u00e9ptidos asociados de enlace. Cada ficoobilisoma consta dun n\u00facleo central feito de aloficocianina, da cal hai varias \"barras\" orientadas cara a f\u00f3ra feitas de discos amoreados de ficocianina e (se \u00e9 o caso) de ficoeritrina(s) ou ficoeritrocianina. As propiedades espectrais das ficobiliprote\u00ednas est\u00e1n ditadas principalmente polos seus grupos prost\u00e9ticos, que son tetrapirroiss li\u00f1ais chamados ficobilinas entre as que est\u00e1n a ficocianobilina, ficoeritrobilina, ficourobilina e ficobiliviolina. As propiedades espectrais dunha ficobilina dada est\u00e1n tam\u00e9n influenciadas polo seu ambiente proteico.\nFunci\u00f3n.\nCada ficobiliprote\u00edna ten un m\u00e1ximo de absorci\u00f3n espec\u00edfico e de emisi\u00f3n de fluorescencia no rango visible da luz. Por tanto, a s\u00faa presenza e o arranxo particular de cada ficobilisoma permite a absorci\u00f3n e transferencia unidireccional de enerx\u00eda luminosa \u00e1 clorofila \"a\" do fotosistema II. Deste modo, as c\u00e9lulas toman vantaxe de poder utilizar as lonxitudes de onda de luz das que poden dispo\u00f1er (no rango de 500-650\u00a0nm), as cales son inaccesibles \u00e1s clorofilas, e utilizar as s\u00faas enerx\u00edas para a fotos\u00edntese. Isto \u00e9 especialmente vantaxoso nas zonas profundas da columna de auga, onde a luz con lonxitudes de ondas m\u00e1is longas penetra menos e, por tanto, est\u00e1 menos dispo\u00f1ible de forma directa para a clorofila.\nA disposici\u00f3n xeom\u00e9trica dun ficobilisoma \u00e9 moi elegante e ten como resultado un 95% de eficiencia na transferencia de enerx\u00eda.\nEvoluci\u00f3n e diversidade.\nHai moitas variaci\u00f3ns na estrutura xeral dos ficobilisomas. A s\u00faa forma pode ser hemidiscoidal (en cianobacterias) ou hemielipsoidal (en algas vermellas). As especies que carecen de ficoeritrina te\u00f1en polo menos dous discos de ficocianina por \"barra\", o que \u00e9 dabondo para unha fotos\u00edntese m\u00e1xima.\nAs ficobiliprote\u00ednas mostran pouca evoluci\u00f3n nas secuencias debido \u00e1 s\u00faa funci\u00f3n tan restrinxida (absorci\u00f3n e transferencia de lonxitudes de onda de luz espec\u00edficas). \nNalgunhas especies de cianobacterias, cando est\u00e1n presentes tanto a ficocianina coma a ficoeritrina, o ficobilisoma pode sufrir unha reestruturaci\u00f3n significativa como resposta \u00e1 cor da luz. Con luz verde as porci\u00f3ns distais das \"barras\" est\u00e1n constitu\u00eddas por ficoeritrina vermella, a cal absorbe a luz verde mellor. Con luz vermella, isto \u00e9 substitu\u00eddo pola ficocianina azul, que absorbe mellor a luz vermella. Este proceso irreversible co\u00f1\u00e9cese como adaptaci\u00f3n crom\u00e1tica complementaria. \u00c9 o compo\u00f1ente do sistema fotosint\u00e9tico das cianobacterias, funcionando como unha part\u00edcula coa cal est\u00e1n ligadas varias estruturas, como o tilacoide, membranas etc.\nAplicaci\u00f3ns.\nOs ficobilisomas poden utilizarse en t\u00e9cnicas de fluorescencia , citometr\u00eda de fluxo, a t\u00e9cnica do Western blot e micromatrices proteicas. Alg\u00fans ficobilisomas te\u00f1en un perfil de absorci\u00f3n e emisi\u00f3n similar a Cy5, e poden utilizarse en moitas das mesmas aplicaci\u00f3ns, pero poden ser ata 200 veces m\u00e1is brillantes, cun grande desprazamento de Stokes, que proporciona un sinal m\u00e1is intenso por cada evento de uni\u00f3n. Esta propiedade permite a detecci\u00f3n de mol\u00e9culas diana de baixo nivel ou eventos raros."}
{"id": "278510", "revid": "23204", "url": "https://gl.wikipedia.org/wiki?curid=278510", "title": "Relixi\u00f3n da Grecia antiga", "text": "A relixi\u00f3n da Grecia antiga, tam\u00e9n co\u00f1ecida como Helenismo, () \u00e9 un conxunto de crenzas e rituais practicados na Grecia antiga en forma de relixi\u00f3n popular e de diversos cultos. Os diversos grupos difer\u00edan dabondo como para falar de relixi\u00f3ns gregas ou \"cultos\" en plural, malia que a maior\u00eda deles compart\u00edan moitas semellanzas.\nA maior\u00eda dos antigos gregos louvaba \u00f3s deuses ol\u00edmpicos: Zeus, Poseid\u00f3n, Hades, Apolo, \u00c1rtemis, Afrodita, Ares, Dioniso, Hefesto, Atenea, Hermes, Dem\u00e9ter, Hestia e Hera. Non era raro que diferentes cidades adorasen \u00e1s mesmas deidaes, \u00e1s veces con ep\u00edtetos que os distingu\u00edan e identificaban a s\u00faa orixe local.\nAs pr\u00e1cticas relixiosas dos gregos comprend\u00edan toda Grecia, as illas e costas Xonia en Asia Menor, a Magna Grecia (Sicilia e sur de Italia), e ata as colonias gregas espalladas polo oeste do Mediterr\u00e1neo."}
{"id": "278511", "revid": "27155", "url": "https://gl.wikipedia.org/wiki?curid=278511", "title": "Ficourobilina", "text": "A ficourobilina \u00e9 un tetrapirrol de cor laranxa que interv\u00e9n na fotos\u00edntese de cianobacterias e algas vermellas como pigmento captador de luz. Este crom\u00f3foro \u00e9 unha ficobilina que est\u00e1 unida a prote\u00ednas formado a ficobiliprote\u00edna ficoeritrina, o compo\u00f1ente distal do sistema captador de luz das cianobacterias e algas vermellas (que forma agrupaci\u00f3ns chamadas ficobilisomas).\nCando se une \u00e1 ficoeritrina, a ficourobilina mostra un m\u00e1ximo de absorci\u00f3n arredor de 495\u00a0nm. Este crom\u00f3foro \u00e9 sempre un crom\u00f3foro doante das ficoeritrinas, xa que o seu aceptor \u00e9 sempre a ficoeritrobilina. Pode estar tam\u00e9n ligado a polip\u00e9ptidos de enlace do ficobilisoma, no cal a s\u00faa misi\u00f3n exacta non est\u00e1 clara.\nA ficourobilina enc\u00f3ntrase en organismos mari\u00f1os que conte\u00f1en ficobilisomas, o que lles permite absorber eficientemente a luz azul-verdosa. \u00c9 a ficobilina m\u00e1is com\u00fan nas augas profundas. Na ubicua cianobacteria mari\u00f1a \"Synechococcus\", a cantidade de ficourobilina nos ficobilisomas est\u00e1 correlacionada co nicho ecol\u00f3xico no que vive a c\u00e9lula: as \"Synechococcus\" de mar aberto son bastante m\u00e1is ricas en ficourobililina, mentres que os \"Synechococcus\" costeiros conte\u00f1en moi pouca ou ningunha ficourobilina. Isto representa unha adaptaci\u00f3n destacada do sistema captador de luz das cianobacterias, xa que as augas oce\u00e1nicas abertas son m\u00e1is ricas en luz azul (nas zonas profundas) que as augas costeiras menos profundas."}
{"id": "278512", "revid": "98629", "url": "https://gl.wikipedia.org/wiki?curid=278512", "title": "Deuses ol\u00edmpicos", "text": "Na mitolox\u00eda grega, os deuses ol\u00edmpicos son as deidades maiores do pant\u00e9on grego, entrando nesta consideraci\u00f3n Zeus, Hera, Poseid\u00f3n, Dem\u00e9ter, Atenea, Apolo, \u00c1rtemis, Ares, Afrodita, Hefesto, Hermes e Hestia e Dioniso. Eventualmente, Hades, Pers\u00e9fone, Heracles ou Asclepio foron considerados como membros dos deuses ol\u00edmpicos (principalmente debido \u00e1 influencia dos Misterios eleusinos), mais Hades foi exclu\u00eddo porque resid\u00eda no inframundo e nunca visitou o Monte Olimpo.\nOs doce ol\u00edmpicos.\nOs doce ol\u00edmpicos, tam\u00e9n co\u00f1ecidos como \"Dodekatheon\" (, d\u014ddeka, \"doce\"+ \u03b8\u03b5\u03bf\u03af, theoi, \"deuses\"), eran as principais deidades que resid\u00edan no m\u00edtico Monte Olimpo. Os ol\u00edmpicos acadaron a vitoria na Titanomaquia, a guerra na que Zeus liderou \u00f3s seus irm\u00e1s cara a vitoria sobre os tit\u00e1ns.\nLista de ol\u00edmpicos.\nOutros ol\u00edmpicos.\nOs seguintes deuses e deusas son \u00e1s veces inclu\u00eddos como un dos doce ol\u00edmpicos."}
{"id": "278513", "revid": "98629", "url": "https://gl.wikipedia.org/wiki?curid=278513", "title": "Terraformaci\u00f3n", "text": "Terraformaci\u00f3n \u00e9 a denominaci\u00f3n dada \u00f3 proceso, ata o de agora te\u00f3rico, de modificar a atmosfera e temperatura dun corpo celeste s\u00f3lido coma un planeta, un sat\u00e9lite etc, ata deixalo en condici\u00f3ns adecuadas para soster un ecosistema confortable para os seres vivos da Terra, malia que o proceso poida chegar a ser moi lento. A posibilidade de crear unha biosfera planetaria semellante \u00e1 da Terra noutro planeta a\u00ednda precisa ser desenvolvida.\nA maior parte do que se sabe sobre a modificaci\u00f3n das condici\u00f3ns para a vida planetaria \u00e9 baseado no que observamos no noso propio mundo. Consecuentemente Marte \u00e9 o candidato m\u00e1is probable para as primeiras experiencias en terraformaci\u00f3n, por ser o planeta m\u00e1is parecido e m\u00e1is pr\u00f3ximo \u00e1 Terra. A NASA estuda maneiras de quecer o planeta e de alterar a s\u00faa atmosfera coa tecnolox\u00eda actualmente dispo\u00f1ible. Outras cuesti\u00f3ns a debater son de \u00edndole \u00e9tica, lox\u00edstica, econ\u00f3mica, pol\u00edtica e o procedemento para alterar o ambiente doutro planeta.\nPrimeiras aparici\u00f3ns do termo.\nO termo \"terraformaci\u00f3n\" foi empregado por primeira vez no ano 1942 nun relato chamado \"\u00d3rbita de Colisi\u00f3n\" (\"Collision Orbit\"), de Jack Williamson a\u00ednda que o concepto p\u00f3dese dicir que \u00e9 anterior, aparecendo varios exemplos na literatura.\nUso do termo no \u00e1mbito cient\u00edfico.\n\u00d3 longo do tempo o termo aparece en diversos libros e filmes de ficci\u00f3n cient\u00edfica, mais foi s\u00f3 a partir da d\u00e9cada de 1980 que o termo pasou realmente a designar un ramo de estudo da enxe\u00f1ar\u00eda planetaria.\nCarl Sagan, astr\u00f3nomo e divulgador cient\u00edfico, suxer\u00eda aplicar a enxe\u00f1ar\u00eda planetaria en Venus nun artigo publicado na revista Science en 1961 titulado \"\"O Planeta Venus\" (\"The Planet Venus\"\"). Consist\u00eda en diseminar na atmosfera de Venus algas que asimilasen o di\u00f3xido de carbono e reducisen o efecto invernadoiro ata obter temperaturas confortables. Posteriores descubrimentos sobre as condici\u00f3ns de Venus descartar\u00edan esta proposta.\nSagan tam\u00e9n albiscou un Marte habitable para a vida humana nun artigo publicado na revista Icarus en 1973 titulado \"\"Enxe\u00f1ar\u00eda Planetaria en Marte\" (\"Planetary Engineering on Mars\"\"). Tres anos despois a NASA oficialmente asumiu o asunto da enxe\u00f1ar\u00eda planetaria nun estudo, usando o termo \"\"ecos\u00edntese planetaria\" (\"planetary ecosynthesis\"). O estudo conclu\u00eda que non hab\u00eda limitaci\u00f3n co\u00f1ecida para alterar Marte, manter vida no planeta e facelo habitable. O mesmo ano, 1976, un dos investigadores, Joel Levine, organizou a primeira conferencia sobre terraformaci\u00f3n que naquel momento foi denominada \"modelaci\u00f3n planetaria\" (\"planetary modeling\").\nEn marzo de 1979, o escritor e enxe\u00f1eiro da NASA James Oberg organizou o \"Primeiro Coloquio sobre Terraformaci\u00f3n\"\", sesi\u00f3n especial celebrada durante a \u201c\"Conferencia Cient\u00edfica Lunar e Planetaria\"\u201d de Houston. Oberg popularizou o concepto de terraformaci\u00f3n, que se discutira nese coloquio, no seu libro \"Novos Mundos\" (\"New Earths\") publicado en 1981.\nEn 1982 a palabra terraformaci\u00f3n usouse para o t\u00edtulo dun artigo; \"Terraformando Marte\" (\"Terraforming Mars\") publicado na revista \"Journal of the British Interplanetary Society\" polo planet\u00f3logo Christopher McKay. O artigo argumentaba a posibilidade dunha biosfera marciana autorregulada. O uso da palabra foi dende ent\u00f3n o termo preferido.\nEn 1984, James Lovelock e Michael Allaby publicaron \"Enverdecendo Marte\" (\"The Greening of Mars\"). no que se describe un novo m\u00e9todo de quecer Marte engadindo clorofluorocarbonos (\"CFCs\") na s\u00faa atmosfera. Motivado polo libro de Lovelock o biof\u00edsico Robert Haynes, traballando na sombra promoveu os estudos sobre terraformaci\u00f3n, e contribu\u00edu coa palabra ecopoiese \u00f3 seu l\u00e9xico.\nRobert Zubrin, fundador da \"Mars Society\" expuxo en 1991 un plan relativamente barato para unha misi\u00f3n marciana chamada \"Mars Direct\", que establecer\u00eda a presenza humana permanente sobre Marte e encami\u00f1ar\u00eda os esforzos a unha eventual terraformaci\u00f3n.\nAlgunhas definici\u00f3ns.\nO principal motivo para levar a cabo a terraformaci\u00f3n \u00e9 a creaci\u00f3n dunha ecolox\u00eda que mante\u00f1a mundos adecuados para seren habitados por humanos.\nSe a investigaci\u00f3n en nanotecnolox\u00eda e en qu\u00edmica avanzada contin\u00faa e progresa coma ata o de agora pode ser factible terraformar planetas en s\u00e9culos no canto de milenios. Por outra parte, pode ser razoable modificar os humanos (pantrop\u00eda) xeneticamente para que sexan menos esixentes canto \u00e1s condici\u00f3ns ambientais, reduc\u00edndose o grao en que haber\u00eda que terraformar novos mundos.\nNon obstante, alg\u00fans investigadores cren que os h\u00e1bitats espaciais ser\u00edan unha forma m\u00e1is econ\u00f3mica de colonizaci\u00f3n espacial.\nMartyn J. Fogg en 1985 comeza a publicar alg\u00fans artigos relativos \u00e1 terraformaci\u00f3n. Tam\u00e9n realiza tarefas como editor en asuntos de terraformaci\u00f3n para \"The Journal of the British Interplanetary Society\" en 1991. No seu libro \"Terraforming: Engineering Planetary Environments\" (1995), Fogg prop\u00f3n as seguintes definici\u00f3ns respecto a distintos aspectos relacionados coa terraformaci\u00f3n:\nFrogg tam\u00e9n contempla definici\u00f3ns para os planetas candidatos en funci\u00f3n do seu grao de compatibilidade para a vida humana:\nMarte era bioloxicamente compatible cando era un planeta xove mais actualmente non entra en ningunha destas tres categor\u00edas no senso de que ser\u00eda preciso empregar grandes recursos para terraformalo.\nRequisitos para a terraformaci\u00f3n.\nHabitabilidade planetaria\nA principal premisa da astrobiolox\u00eda, segundo define a NASA, \u00e9 a busca de auga l\u00edquida. A vida tal e como a co\u00f1ecemos necesita auga l\u00edquida amais de elementos como carbono, nitr\u00f3xeno, f\u00f3sforo e xofre. \u00c9 precisa a presenza de auga l\u00edquida en cantidade suficiente e nas condici\u00f3ns \u00f3ptimas para favorecer o ensamblado das mol\u00e9culas org\u00e1nicas m\u00e1is complexas e unha fonte de enerx\u00eda que mante\u00f1a o metabolismo.\nUn requisito importante para a vida \u00e9 a fonte de enerx\u00eda pero a noci\u00f3n dun planeta habitable implica que outros moitos criterios xeof\u00edsicos, xeoqu\u00edmicos e astrof\u00edsicos deban cumprirse previamente na superficie dun corpo astron\u00f3mico para poder soportar vida. De particular interese \u00e9 o conxunto de factores complexos, animais multicelulares ademais de organismos simples nese planeta. A investigaci\u00f3n e a teorizaci\u00f3n sobre o asunto forma parte da ciencia planetaria e da nova disciplina da astrobiolox\u00eda.\nEtapas adicionais de terraformaci\u00f3n (Ecopoiese)\nUnha vez que as condici\u00f3ns sexan m\u00e1is favorables para a vida, poder\u00eda comezar a importaci\u00f3n das especies ex\u00f3ticas, empezando pola vida microbiana, nun principio de tipo extrem\u00f3fila. Con condici\u00f3ns semellantes \u00e1s da Terra, a vida vexetal tam\u00e9n poder\u00eda ser trasladada. Isto acelerar\u00eda a produci\u00f3n de os\u00edxeno, que na teor\u00eda outorgar\u00eda \u00f3 planeta as condici\u00f3ns necesarias para acoller vida humana e animal.\nCandidatos potenciais para a s\u00faa terraformaci\u00f3n.\nTerraformando Marte.\nCondici\u00f3ns previas.\nSe o ser humano pretende que a especie persista nun futuro vindeiro ser\u00e1 necesario que consiga asentarse noutros planetas ou sat\u00e9lites. Marte \u00e9 o candidato m\u00e1is probable para as primeiras experiencias en terraformaci\u00f3n, por ser o planeta m\u00e1is parecido e m\u00e1is pr\u00f3ximo \u00e1 Terra. De feito p\u00e9nsase que unha vez Marte tivo un ambiente relativamente similar \u00f3 da Terra a principios da s\u00faa historia, cunha densa atmosfera e abundante auga que foi perdendo \u00f3 longo de mill\u00f3ns de anos.\nDeb\u00e1tese entre os cient\u00edficos sobre se tan sequera ser\u00eda posible terraformar Marte, ou o estable que ser\u00eda o clima unha vez terraformado. \u00c9 posible que nunha escala de tempo xeol\u00f3xica \u2014decenas ou centos de mill\u00f3ns de anos\u2014 Marte puidese perder toda a s\u00faa auga e atmosfera de novo, posiblemente debido \u00f3s mesmos mecanismos que o levaron \u00f3 seu estado actual.\nA Terra est\u00e1 protexida do vento solar (fluxo de part\u00edculas enerx\u00e9ticas cargadas que emana do Sol) polo seu campo magn\u00e9tico, que desv\u00eda a maior parte desas part\u00edculas cargadas. Estas part\u00edculas destruir\u00edan a capa de ozono, que protexe a Terra dos dani\u00f1os raios ultravioleta. O c\u00e1lculo da perda de CO2 da atmosfera de Marte \u2014deducido a partir da captura de i\u00f3ns de vento solar\u2014 d\u00e1 como resultado a perda case total da s\u00faa atmosfera, consecuencia da ausencia de campo magn\u00e9tico neste planeta.\nA magnetosfera terrestre non \u00e9 \u00fanica no Sistema Solar e t\u00f3dolos planetas con campo magn\u00e9tico, Mercurio, X\u00fapiter, Saturno, Urano e Neptuno pos\u00faen unha magnetosfera propia. Marte ten unha moi d\u00e9bil magnetizaci\u00f3n superficial sen magnetosfera exterior. A ausencia dun campo magn\u00e9tico mais a inexistencia de actividade xeol\u00f3xica pode deberse \u00f3 tama\u00f1o de Marte, menor c\u00f3 da Terra, derivando no arrefriamento e solidificaci\u00f3n do n\u00facleo e das capas interiores do planeta, a\u00ednda que neste momento non se saben con certeza as raz\u00f3ns.\nCon este tama\u00f1o (o seu di\u00e1metro \u00e9 de 6 794,4\u00a0km) a s\u00faa densidade \u00e9 inferior a da Terra. Un corpo transportado a Marte pesar\u00eda 1/3 do peso na Terra, consecuencia da pouca forza gravitacional.\nMais perante a eventual perda paulatina da atmosfera marciana esta poder\u00eda ser aprovisionada artificialmente mediante os procedementos da enxe\u00f1ar\u00eda planetaria.\nA atmosfera marciana \u00e9 relativamente delgada, o que fai que a presi\u00f3n na superficie sexa moi baixa (0,6 kPa), en comparaci\u00f3n coa da Terra (101,3 kPa).\nTerraformar Marte precisar\u00eda dous grandes cambios interrelacionados: quecer o planeta e constru\u00edr unha atmosfera. Unha atmosfera m\u00e1is densa en di\u00f3xido de carbono e outros gases de efecto invernadoiro atrapar\u00edan a radiaci\u00f3n solar, os dous procesos reforzar\u00edanse mutuamente.\nDebido a que a atmosfera de Marte est\u00e1 formada principalmente por CO2, un co\u00f1ecido gas de efecto invernadoiro, unha vez o planeta comezara a quentarse, derret\u00e9ndose as reservas dos polos e entrando cada vez m\u00e1is cantidade de CO2 na atmosfera, implicar\u00eda que o efecto invernadoiro fose aumentando progresivamente. Cada un destes dous procesos favorecer\u00eda o outro, posibilitando desta maneira a terraformaci\u00f3n.\nEstratexias para a terraformaci\u00f3n de Marte.\nSuxer\u00edronse m\u00faltiples posibilidades para terraformar o \"planeta vermello\", qu\u00e9rese dicir que existen varios m\u00e9todos te\u00f3ricos para levar a cabo a terraformaci\u00f3n. Alg\u00fans destes m\u00e9todos ser\u00edan:\nO di\u00f3xido de carbono presente en forma de xeo no polo sur marciano e mesturado no regolito (solo), se fose sublimado a gas, que se producir\u00eda co incremento da temperatura atmosf\u00e9rica en tan s\u00f3 uns poucos graos, obter\u00edase como consecuencia un incremento da presi\u00f3n atmosf\u00e9rica ata os 30 kPa (0,30 atm) , semellante \u00e1 que hai no cume do monte Everest, onde a presi\u00f3n \u00e9 de 33,7 kPa (0,333 atm). Con todo, non se conseguir\u00eda unha atmosfera respirable, mais situar\u00edamonos por enriba do l\u00edmite de Armstrong polo que non precisariamos de traxes presurizados.\nO fitoplancto tam\u00e9n poder\u00eda transformar o CO2 disolto en os\u00edxeno, cousa importante porque coas baixas temperaturas de Marte gran parte do di\u00f3xido de carbono disolto poder\u00eda ir parar m\u00e1is \u00f3 norte asolagando as fendas, segundo a lei de Henry.\nO amon\u00edaco, un potente gas de efecto invernadoiro, \u00e9 posible que se fose acumulando en grandes cantidades conxelado en obxectos celestes como nos planetoides que orbitan no sistema solar exterior, ser\u00eda posible trasladalo e envialo \u00e1 atmosfera de Marte.\nO amon\u00edaco \u00e9 un composto qu\u00edmico que consiste nunha mol\u00e9cula formada por un \u00e1tomo de nitr\u00f3xeno e tres \u00e1tomos de hidr\u00f3xeno (NH3), podendo actuar coma o gas inerte da atmosfera. Mantendo unha pequena chuvia de impactos sobre Marte conseguiriamos un aumento da temperatura e un incremento da masa atmosf\u00e9rica.\nA necesidade de conseguir un gas inerte \u00e9 un desaf\u00edo que se ter\u00e1 que abordar para constitu\u00edr a atmosfera. Na Terra, o nitr\u00f3xeno \u00e9 o principal compo\u00f1ente atmosf\u00e9rico cun 79% do total. Marte requirir\u00eda un gas inerte similar a\u00ednda que non necesariamente en tanta cantidade.\nOutra maneira de crear unha atmosfera en Marte poder\u00eda ser importando metano ou calquera outro hidrocarburo, que son moi com\u00fans na atmosfera e na superficie de Tit\u00e1n. O metano poder\u00eda ser liberado na atmosfera marciana para producir o efecto invernadoiro.\nO metano (ou outro hidrocarburo calquera) contribuir\u00eda \u00f3 incremento da presi\u00f3n atmosf\u00e9rica. A partir deste tipo de gases tam\u00e9n ser\u00eda posible obter auga e CO2.\nCH4 + 4Fe2O3 \u2192 CO2 + 2H2O + 8FeO\nEsta reacci\u00f3n tam\u00e9n poder\u00eda ser provocada con toda probabilidade mediante calor ou pola radiaci\u00f3n ultravioleta que chega a Marte. Ser\u00edan necesarias inmensas cantidades do produto resultante (CO2 e auga) para a fotos\u00edntese, que ser\u00eda o seguinte paso no proceso de terraformaci\u00f3n.\nO hidr\u00f3xeno poder\u00eda ser achegado \u00e1 atmosfera e \u00e1 hidrosfera mediante enxe\u00f1ar\u00eda. Por exemplo o hidr\u00f3xeno reacciona co \u00f3xido de ferro (III) procedente do solo marciano obt\u00e9ndose auga na reacci\u00f3n.\nH2 + Fe2O3 \u2192 H2O + 2FeO\nDependendo do nivel de di\u00f3xido de carbono na atmosfera, a achega e a posterior reacci\u00f3n co hidr\u00f3xeno dar\u00eda como resultado auga e carbono mediante a reacci\u00f3n Bosch. Por outra banda, na reacci\u00f3n do hidr\u00f3xeno co di\u00f3xido de carbono da atmosfera poder\u00edamos obter metano e auga, mediante a reacci\u00f3n de Sabatier.\nA longo prazo para poder soster a presenza humana, necesitariamos unhas condici\u00f3ns clim\u00e1ticas estables. O uso de gases de efecto invernadoiro, inclusive hexafluoruro de xofre ou halocarbonos como son os clorofluorocarbonos (\"CFCs\") e os perfluorocarbonos (\"PFCs\") foron suxeridos. Estes gases son posiblemente a mellor opci\u00f3n para seren introducidos artificialmente na atmosfera marciana por teren un alto poder como gases de efecto invernadoiro, miles de veces m\u00e1is potentes que o CO2. Este proceso ser\u00eda relativamente pouco custoso de levar a cabo mediante o env\u00edo de foguetes espaciais que impactasen na superficie de Marte liberando a s\u00faa carga na atmosfera. Esta chuvia de foguetes deber\u00eda persistir durante algunhas d\u00e9cadas ata acadar un cambio na composici\u00f3n qu\u00edmica da atmosfera do planeta vermello e que esta se volvese m\u00e1is c\u00e1lida.\nPret\u00e9ndese conseguir que sublime o CO2 dos glaciares no polo sur de Marte. Isto precisa da introduci\u00f3n de aproximadamente 0,3 microbares de \"CFCs\" na atmosfera marciana que equivalen a 39 mill\u00f3ns de m3, esta cantidade \u00e9 tres veces superior \u00e1 cantidade de \"CFCs\" producida na Terra entre 1972 e 1992, ano en que se detivo a s\u00faa produci\u00f3n.\nProspecci\u00f3ns mineral\u00f3xicas estiman a presenza de fl\u00faor elemental en gran proporci\u00f3n na composici\u00f3n de Marte, ata 32 ppm da s\u00faa masa contra as 19,2 ppm na composici\u00f3n da Terra. A opci\u00f3n de extraer minerais fluorados que servisen como fonte para obter \"CFCs\" ou \"PFCs\" est\u00e1 contemplada na medida en que son moito m\u00e1is abundantes que na Terra. Poder\u00eda conseguirse a cantidade suficiente destes compostos como para facer de Marte un planeta cunha temperatura m\u00e1is morna, mais t\u00e9ndose constitu\u00edndo previamente unha atmosfera cunha composici\u00f3n semellante \u00e1 da Terra por outros medios.\nA auga en Marte.\nNon hai probas conclu\u00edntes da existencia de auga en Marte, por\u00e9n un estudo publicado en setembro de 2013 baseado en datos recollidos polo \"Mars Curiosity Rover\" concl\u00fae que na superficie de Marte hai entre o 1,5 e o 3% de auga.\nNas imaxes achegadas polo \"Mars Reconnaissance Orbiter\" detect\u00e1ronse gabias superficiais con tendencia descendente nas dunas do planeta con variaci\u00f3ns estacionais, interpretados como indicios prometedores da presenza de auga no planeta.\nP\u00f3dese observar tam\u00e9n que nas paredes de cr\u00e1teres ou en vales profundos, onde nunca incide a luz solar, certos accidentes xeogr\u00e1ficos que semellan barrancos, formados por torrentes de auga e os dep\u00f3sitos de terra mais as pedras transportadas por ela. S\u00f3 aparece este fen\u00f3meno nas latitudes altas do hemisferio sur.\nA posibilidade de auga en Marte est\u00e1 condicionada por varios aspectos f\u00edsicos. O punto de ebulici\u00f3n da auga depende da presi\u00f3n atmosf\u00e9rica, se a presi\u00f3n \u00e9 moi baixa a auga non pode atoparse en estado l\u00edquido. Agora ben, persiste na atmosfera en estado de vapor mais en \u00ednfimas cantidades (0,01% da composici\u00f3n atmosf\u00e9rica).\nA pesar da escaseza, este vapor de auga participa nun ciclo anual. En Marte, coas condici\u00f3ns de presi\u00f3n existentes, o vapor de auga solidifica no solo, en forma de xeo, a -80\u00a0\u00b0C de temperatura. Cando a temperatura se eleva de novo por riba dese l\u00edmite o xeo sublima, conv\u00e9rtese en vapor sen pasar polo estado l\u00edquido.\nTodo parece indicar que entre os graos do solo hai auga conxelada, fen\u00f3meno que na Terra \u00e9 com\u00fan en rexi\u00f3ns moi fr\u00edas. Derredor de certos cr\u00e1teres p\u00f3dense ver unhas formaci\u00f3ns en forma de l\u00f3bulos que se explican s\u00f3 admitindo que ese solo estea conxelado.\nDe feito a \"Mars Reconnaissance Orbiter\" detectou grandes glaciares enterrados que se prolongan dende os acantilados e dende as ladeiras das monta\u00f1as estend\u00e9ndose en ocasi\u00f3ns \u00f3 longo de varios quil\u00f3metros. Atop\u00e1ndose estes glaciares en latitudes m\u00e1is baixas do que se agardaba nun principio. Esa mesma sonda descubriu tam\u00e9n que estas extensi\u00f3ns de terreo conxelado son m\u00e1is com\u00fans no hemisferio norte.\nTam\u00e9n encontramos auga nos casquetes polares de Marte, que est\u00e1n constitu\u00eddos por inmensas masas de xeo perpetuo.\n\u00d3 longo dos anos f\u00f3ronse detectando numerosos indicios que suxiren a probable presenza de auga no pasado en inmensas cantidades e constatouse a presenza de minerais que poder\u00edan estar asociados coa auga na s\u00faa formaci\u00f3n.\nCriosfera\nOs casquetes polares est\u00e1n formados por unha capa moi fina de xeo de CO2 (xeo seco) e talvez baixo o casquete do polo sur exista unha capa de xeo de auga. Pero en cen anos de observaci\u00f3n este casquete xa desapareceu d\u00faas veces por completo, mentres que o norte persistiu \u00f3 longo dese per\u00edodo.\nOs casquetes polares mostran unha estrutura estratificada en capas que alternan xeo con distintas cantidades de po escuro.\nA masa total de xeo no polo norte equivale \u00e1 metade do xeo de Groenlandia e as\u00e9ntase sobre unha gran depresi\u00f3n de terreo cuberta de xeo seco.\nEn xu\u00f1o de 2008 a NASA afirmou que a sonda \"Phoenix\" posiblemente atopase xeo; realizando unha escavaci\u00f3n preto do polo norte uns anacos de material sublimaron \u00f3 seren descubertos. En xullo dese mesmo ano a NASA confirmou que unha das mostras de solo marciano introducida nun dos fornos \"TEGA\" (\"Thermal and Evolved-Gas Analyzer\") conti\u00f1a auga.\nEntre os anos 1998-99 a \"Mars Global Surveyor\" da NASA detectou manchas escuras nas dunas da capa xeada do polo sur, entre as latitudes 60\u00ba e 80\u00ba. Estas manchas aparecen de forma regular t\u00f3dolos anos na primavera no mesmo sitio que o ano anterior, desaparecendo a principios de inverno. A NASA considera que estas manchas son produto de erupci\u00f3ns fr\u00edas de g\u00e9isers. Cando o Sol quenta o xeo este sublima a unha profundidade m\u00e1xima de 1 metro, creando unha rede de t\u00faneles horizontais alimentados con gas CO2 baixo presi\u00f3n. Eventualmente o gas escapa por algunha fenda no terreo arrastrando canda el part\u00edculas de area bas\u00e1ltica cara \u00e1 superficie.\nAchegando auga a Marte\nPara a creaci\u00f3n dunha atmosfera habitable en Marte \u00e9 necesaria a presenza de auga; engadir calor e auga \u00f3 medio marciano \u00e9 un punto crucial para facer deste planeta fr\u00edo e seco un lugar apto para a vida. Existen no Sistema Solar diversos corpos celestes que poder\u00edan achegar auga a Marte en caso de ser necesario. Podemos obter auga do xeo de asteroides, dalg\u00fan dos sat\u00e9lites de Saturno ou X\u00fapiter ou de Ceres situado no cinto de asteroides, que \u00e9 a fonte de auga m\u00e1is pr\u00f3xima a Marte.\nO transporte de auga cara a Marte dende o planeta anano Ceres ou dende calquera das l\u00faas anteriormente citadas ser\u00eda un gran reto. En canto \u00f3s asteroides, poder\u00edan ser desviados cara a Marte provocando que impactasen contra o planeta.\nTerraformando Venus.\nA terraformaci\u00f3n de Venus precisa dous cambios relevantes: eliminar a maior parte do di\u00f3xido de carbono da atmosfera (que constit\u00fae o 96% da s\u00faa composici\u00f3n) e \u00e1 vez reducir a presi\u00f3n na superficie planetaria duns 9 MPa, porque estas condici\u00f3ns v\u00edrano inhabitable. Tam\u00e9n se necesita reducir a temperatura da superficie que \u00e9 de 737 K (uns 464\u00a0\u00b0C). Estes dous obxectivos est\u00e1n profundamente interrelacionados no senso de que a temperatura extrema de Venus \u00e9 debida \u00f3 efecto invernadoiro causado por unha atmosfera moi densa.\nVenus \u00e9 un planeta en tama\u00f1o e masa similar \u00e1 Terra, adoita ser denominado \"planeta irm\u00e1n\" ou \"xemelgo\" da Terra. O per\u00edodo orbital sideral do planeta \u00e9 de 224,701 d\u00edas e o per\u00edodo de rotaci\u00f3n (d\u00eda venusiano) \u00e9 de 243,0187 d\u00edas. Este \u00faltimo dato implica que ser\u00eda moi complicado para a maior\u00eda dos seres vivos complexos da Terra adaptarse a este ritmo biol\u00f3xico; teriamos que recorrer \u00e1 pantrop\u00eda.\nCarece de campo magn\u00e9tico. P\u00e9nsase que isto puido ter influ\u00eddo nas condici\u00f3ns actuais da atmosfera, o estar exposta \u00e1 erosi\u00f3n do vento solar, provocando a perda de practicamente todo o hidr\u00f3xeno. Por\u00e9n, consid\u00e9rase que en Venus esta cuesti\u00f3n non \u00e9 crucial para acadar a s\u00faa terraformaci\u00f3n, podendo perdurar a atmosfera transformada durante centos de anos.\nPoder\u00edase colocar un \"parasol\" no punto lagranxiano interno (L1) para reducir parcialmente a insolaci\u00f3n total recibida, reduc\u00edndose a incidencia da radiaci\u00f3n solar que afecta \u00f3 planeta venusiano. Conseguir\u00edase arrefriar as\u00ed o planeta.\nOutra proposta consiste na creaci\u00f3n dun sistema de paneis reflectores situados nun anel colocado cerca do punto L1 entre Venus e o Sol. Os paneis solares non se situar\u00edan perpendiculares \u00f3s raios do Sol, sen\u00f3n nun \u00e1ngulo de 30\u00ba reflectindo a luz solar cara \u00f3 seguinte panel, minimizando o efecto dos fot\u00f3ns sobre Venus.\nOs paneis solares poder\u00edan cumprir unha dobre funci\u00f3n empreg\u00e1ndose como xeradores de enerx\u00eda solar.\nA dificultade estriba en que a estrutura ser\u00eda de grandes dimensi\u00f3ns debendo ensamblarse no espazo. Ademais ser\u00eda dificultoso manter no punto L1 unha estrutura tan enorme porque se comportar\u00eda como unha gran vela solar, v\u00e9ndose desprazada da s\u00faa posici\u00f3n. A posibilidade de constru\u00edla \u00e9 simplemente especulativa debido a que est\u00e1 m\u00e1is al\u00f3 das posibilidades tecnol\u00f3xicas actuais.\nTam\u00e9n existe a posibilidade de colocar dispositivos que rexeiten a acci\u00f3n dos raios solares na superficie de Venus ou na atmosfera do planeta.\nEstes sistemas non te\u00f1en nada que ver coas condici\u00f3ns da atmosfera venusiana mais serven como reforzo para poder levar a cabo outros procesos.\nA eliminaci\u00f3n da atmosfera de Venus poder\u00eda facerse empregando diversos m\u00e9todos e posiblemente debendo combinar varios. Ben sexa desviando asteroides cara a Venus, de dimensi\u00f3ns o suficientemente grandes para conseguir expulsar a atmosfera cara \u00f3 espazo exterior. Constru\u00edndo un ascensor espacial que facilite a eliminaci\u00f3n da atmosfera venusiana, complicado debido \u00e1 rotaci\u00f3n planetaria venusiana. Tam\u00e9n poder\u00eda facerse empregando pulsos electromagn\u00e9ticos que evacuasen esa atmosfera.\nEliminar a atmosfera de forma directa cara \u00f3 espazo exterior ser\u00eda moi dificultoso, sendo improbable que esta opci\u00f3n se contemple, polas dificultades t\u00e9cnicas para poder levalo a cabo.\nOutro xeito ser\u00eda transformar a atmosfera de Venus facendo reaccionar o CO2 da atmosfera co magnesio ou calcio achegados externamente para converter o di\u00f3xido de carbono en carbonato magn\u00e9sico ou carbonato c\u00e1lcico respectivamente.\nAchegando artificialmente hidr\u00f3xeno, obtido dalgunha fonte no sistema solar, reaccionar\u00eda co CO2 produc\u00edndose carbono e auga mediante a reacci\u00f3n Bosch. Necesitar\u00edanse \u00f3 redor de 4\u20221019 kg de hidr\u00f3xeno para converter completamente a atmosfera. A auga obtida no proceso cubrir\u00eda o 80% respecto \u00f3 70% que ocupa na Terra. A auga producida corresponder\u00edase co 10% da cantidade de H2O que hai na Terra. Os oc\u00e9anos e sobre todo as nubes de Venus incrementar\u00edan o albedo e reflectir\u00edan maior parte da radiaci\u00f3n solar cara \u00f3 exterior.\nTerraformando Europa.\nEuropa, unha l\u00faa de X\u00fapiter, \u00e9 unha candidata potencial para a s\u00faa terraformaci\u00f3n. Unha das vantaxes de Europa \u00e9 a presenza de auga l\u00edquida que pode ser extremadamente \u00fatil para a introduci\u00f3n dalgunhas formas de vida. Os problemas son numerosos; Europa at\u00f3pase no medio dun gran cinto de radiaci\u00f3n \u00f3 redor de X\u00fapiter e unha persoa morrer\u00eda \u00f3s dez minutos de pisar a superficie. Isto esixir\u00eda a construci\u00f3n de deflectores de radiaci\u00f3n masiva, actualmente inviable. Por outra banda, este sat\u00e9lite est\u00e1 cuberto de xeo e deber\u00eda ser quentado, ademais ser\u00eda necesaria subministraci\u00f3n de os\u00edxeno, a\u00ednda que coa enerx\u00eda necesaria, este poder\u00eda ser xerado mediante a electr\u00f3lise da auga dispo\u00f1ible.\nConsid\u00e9rase a posible existencia de vida extraterrestre no sat\u00e9lite Europa, o que descartar\u00eda calquera intento de terraformaci\u00f3n para non interferir no ambiente e na evoluci\u00f3n destas posibles formas de vida.\nSer\u00eda posible que houbese vida no oc\u00e9ano que se atopa baixo o xeo de Europa talvez sustentada nun contorno similar \u00f3 das chemineas volc\u00e1nicas das dorsais oce\u00e1nicas da Terra ou coma a que existe nas profundidades do lago Vostok ou na Ant\u00e1rtida.\nA misi\u00f3n Galileo da NASA que se enviou para estudar X\u00fapiter e as s\u00faas principais l\u00faas foi destru\u00edda a prop\u00f3sito desintegr\u00e1ndoa na atmosfera xupiteriana para que non contaminase Europa.\nOutros corpos celestes.\nMercurio foi suxerido coma un posible obxectivo para a colonizaci\u00f3n do sistema solar interior xunto con Marte, Venus, tam\u00e9n a L\u00faa ou o cinto de asteroides.\nMercurio ter\u00eda colonias permanentes que con total seguridade se limitar\u00edan \u00e1s rexi\u00f3ns polares, por mor das extremas temperaturas di\u00farnas noutras rexi\u00f3ns do planeta. Expedici\u00f3ns a outras partes do planeta ser\u00eda algo viable coas medidas apropiadas.\nOutros posibles candidatos para a terraformaci\u00f3n (s\u00f3 parcialmente) ser\u00edan Tit\u00e1n, Calisto, Gan\u00edmedes, Europa, Encelado (unha l\u00faa de Saturno) e o planeta anano Ceres. A maior\u00eda, pola contra, ten unha masa e gravidade moi pequenas para soportaren unha atmosfera por un tempo indefinido (a\u00ednda que \u00e9 posible, pero non seguro, que unha atmosfera poder\u00eda permanecer durante decenas de miles de anos ou ser aprovisionada). Ademais, ag\u00e1s a L\u00faa e Mercurio, moitos destes corpos celestes est\u00e1n moi lonxe do Sol, sendo as temperaturas extremadamente baixas.\nTit\u00e1n de Saturno ofrece vantaxes que outros lugares non pos\u00faen, unha presi\u00f3n atmosf\u00e9rica similar \u00e1 da Terra e abundancia de nitr\u00f3xeno e auga conxelada. Europa de X\u00fapiter, Gan\u00edmedes e Calisto tam\u00e9n albergan grandes cantidades de auga conxelada.\nParaterraformaci\u00f3n.\nA \"paraterraformaci\u00f3n\" ou \"pseudoterraformaci\u00f3n\", tam\u00e9n co\u00f1ecida polo concepto de \"\"casamundo\" (\"worldhouse\" en ingl\u00e9s) consiste na construci\u00f3n dun recinto habitable nun planeta que en \u00faltimo termo poder\u00eda crecer ata abarcar a maior\u00eda da superficie \u00fatil do mesmo. O recinto consistir\u00eda nunha cuberta transparente colocada a un ou varios quil\u00f3metros sobre a superficie planetaria, presurizada, cunha atmosfera respirable e fixada mediante torres e cables a intervalos adecuados. Unha \"casamundo\" poder\u00eda constru\u00edrse usando a tecnolox\u00eda actual.\nA paraterraformaci\u00f3n ten moitas vantaxes respecto \u00e1 terraformaci\u00f3n tradicional. Por exemplo, o investimento inicial obt\u00e9n resultados inmediatos; a \"casamundo\" establ\u00e9cese nunha zona delimitada (como pode ser unha cidade baixo c\u00fapula) proporcionando espazo habitable dende o primeiro momento. A paraterraformaci\u00f3n tam\u00e9n permite unha aproximaci\u00f3n modular que pode ser axustada \u00e1s necesidades da poboaci\u00f3n do planeta, medrando s\u00f3 onde sexa preciso e tan rapidamente como sexa necesario. Finalmente, a paraterraformaci\u00f3n reduce inmensamente o espazo atmosf\u00e9rico que ser\u00eda necesario para obter unha presi\u00f3n atmosf\u00e9rica similar \u00e1 terrestre.\nDesta forma, usando unha cuberta s\u00f3lida nalg\u00fans obxectos celestes, coma os asteroides, poder\u00edase manter unha atmosfera e crear ambientes habitables que doutro xeito ser\u00eda imposible. Ademais un ambiente baixo cuberta ser\u00eda m\u00e1is sinxelo de controlar para os humanos.\nTen o inconveniente de necesitar un grande esforzo de construci\u00f3n e mantemento. O custo poder\u00eda ser reducido ata certo punto mediante o uso de mecanismos de produci\u00f3n e reparaci\u00f3n automatizados. Unha \"casamundo\" ser\u00eda m\u00e1is susceptible dun fallo catastr\u00f3fico no caso de rotura da cuberta, a\u00ednda que este risco poder\u00eda ser limitado mediante compartimentaci\u00f3n e outras medidas de seguridade activas. Os impactos de meteoritos son unha preocupaci\u00f3n importante en ausencia de atmosfera externa na que se desintegrar\u00edan antes de alcanzar a superficie.\nAs \"casamundos\" de menor dimensi\u00f3n son co\u00f1ecidas a mi\u00fado como \"c\u00fapulas\"\".\nOutros aspectos relevantes.\nA cuesti\u00f3n \u00e9tica.\nExiste o debate filos\u00f3fico na biolox\u00eda e na ecolox\u00eda relativo a se terraformar outros mundos \u00e9 algo moralmente correcto (\u00e9tica da terraformaci\u00f3n).\nOs cr\u00edticos arg\u00faen que o punto de vista antropoc\u00e9ntrico non s\u00f3 \u00e9 xeoc\u00e9ntrico, sen\u00f3n que ademais \u00e9 unha concepci\u00f3n curta de miras, que tende a favorecer os intereses humanos en detrimento dos ecosistemas, podendo conducir \u00e1 extinci\u00f3n doutras formas de vida extraterrestres.\nEcocentristas como Christopher McKay reco\u00f1ecen o valor intr\u00ednseco da vida e buscan preservar a existencia das formas de vida nativas. O antropocentrismo moderado incorpora a \u00e9tica biocentrista, en reposta \u00e1s obxecci\u00f3ns descritas antes, permitindo varios graos de terraformaci\u00f3n. James Pollack e Carl Sagan poder\u00edanse cualificar como antropocentristas moderados.\nOs cr\u00edticos, considerando que a vida na Terra ser\u00e1 destru\u00edda en \u00faltimo caso (ben por impactos planetarios ou durante a fase de xigante vermella do Sol), argumentan que as especies nativas perecer\u00e1n de non seren trasladas a outros lugares do espazo exterior.\nA contraposici\u00f3n destas d\u00faas posturas est\u00fadase en profundidade no campo da \u00e9tica medioambiental. Alg\u00fans investigadores consideran que \u00e1mbolos dous paradigmas necesitan madurar cara a unha \"\u00e9tica cosmoc\u00e9ntrica\"\" m\u00e1is complexa que incorpore o valor da vida extraterrestre (que a\u00ednda non se puido demostrar) cos valores da humanidade e de t\u00f3dalas cousas no universo.\nViabilidade econ\u00f3mica.\nO custo inicial deste tipo de proxectos, como a terraformaci\u00f3n planetaria, poder\u00eda chegar a ser colosal. As infraestruturas para levar a cabo este tipo de empresa deberanse facer partindo de cero, sen co\u00f1ecementos previos. Apenas se comezou a desenvolver a tecnolox\u00eda necesaria al\u00e9n do que \u00e9 factible co financiamento actual. John Hickman apunta que case ning\u00fan dos proxectos de terraformaci\u00f3n incorpora estratexias econ\u00f3micas e a maior\u00eda dos modelos te\u00f1en expectativas demasiado optimistas. O acceso \u00f3s recursos que existan no espazo poder\u00eda facer viables economicamente alg\u00fans proxectos, contando con que o investimento inicial para acceder a eses recursos ser\u00eda tremendo (minar\u00eda de asteroides, enerx\u00eda solar espacial, utilizaci\u00f3n de recursos in situ, bootstrapping, ascensor espacial etc.).\nViabilidade t\u00e9cnica.\nComo xa indicamos, apenas se comezou a desenvolver a tecnolox\u00eda necesaria m\u00e1is al\u00f3 do que \u00e9 factible co financiamento actual, con todo a\u00ednda se poder\u00eda levar a cabo determinada clase de empresas espaciais coa tecnolox\u00eda que temos no presente.\nSe contin\u00faan os progresos en nanotecnolox\u00eda, en qu\u00edmica avanzada e noutras disciplinas cient\u00edficas os custos para acadar a terraformaci\u00f3n doutros mundos ir\u00edanse reducindo paulatinamente.\nPor outra banda non t\u00f3dolos planetas, sat\u00e9lites ou asteroides ser\u00edan contemplados como factibles por diversos motivos, coma os que est\u00e1n moi lonxe ou moi preto da s\u00faa estrela, onde non dispo\u00f1amos de auga, os que sofren altos graos de radiaci\u00f3n etc., que fagan imposible tecnicamente a s\u00faa colonizaci\u00f3n.\nAspectos pol\u00edticos.\nReferidos \u00e1 relaci\u00f3n entre naci\u00f3ns como son os tratados internacionais e \u00e1 posta en marcha de estratexias com\u00fans (cooperaci\u00f3n entre pa\u00edses, levar a cabo investigaci\u00f3ns conxuntas, compartir informaci\u00f3n, repartimento de cometidos entre determinados pa\u00edses...), promoci\u00f3n das pol\u00edticas espaciais (creaci\u00f3n de instituci\u00f3ns dedicadas \u00f3 estudo o espazo, convenci\u00f3ns e coloquios cient\u00edficos sobre o cosmos...), financiamento por parte dos estados, incentivar o investimento de capital privado etc.\nA terraformaci\u00f3n na ficci\u00f3n.\nLiteratura.\n&lt;onlyinclude&gt;\nCine e televisi\u00f3n.\n\"Ref.\": FA e IMDb "}
{"id": "278514", "revid": "27155", "url": "https://gl.wikipedia.org/wiki?curid=278514", "title": "Ficoeritrobilina", "text": "A ficoeritrobilina \u00e9 un composto tetrapirr\u00f3lico aberto do grupo das ficobilinas, que \u00e9 un crom\u00f3foro vermello que se encontra en cianobacterias e nos cloroplastos das algas vermellas, glauc\u00f3fita e algunhas criptom\u00f3nadas, que interv\u00e9n na captaci\u00f3n de enerx\u00eda da luz para a fotos\u00edntese. A ficoeritrobilina est\u00e1 asociada a prote\u00ednas formando a ficobiliprote\u00edna ficoeritrina, da cal \u00e9 o aceptor terminal de enerx\u00eda. A cantidade de ficoeritrobilina nas ficoeritrinas var\u00eda moito, dependendo do organismo que se considere. Nalgunhas rod\u00f3fitas e bacterias oce\u00e1nicas, a ficoeritrobilina est\u00e1 tam\u00e9n presente na ficocianina, que ent\u00f3n se chama R-ficocianina. Como todas as ficobilinas, a ficoeritrobilina est\u00e1 unida covalentemente \u00e1s ficobiliprote\u00ednas por enlace tio\u00e9ter."}
{"id": "278515", "revid": "5863", "url": "https://gl.wikipedia.org/wiki?curid=278515", "title": "Rafael Lema Mouzo", "text": ""}
{"id": "278519", "revid": "50011", "url": "https://gl.wikipedia.org/wiki?curid=278519", "title": "Deportivo Xuvenil", "text": ""}
{"id": "278522", "revid": "23204", "url": "https://gl.wikipedia.org/wiki?curid=278522", "title": "Jim Broadbent", "text": "James \"Jim\" Broadbent, nado en Lincoln (Lincolnshire) o 24 de maio de 1949 \u00e9 un actor ingl\u00e9s.\nTraxectoria.\nOs seus pais foron actores afeccionados e el estudou na London Academy of Music and Dramatic Art. Traballou no teatro, na televisi\u00f3n e no cinema, ga\u00f1ando o Oscar ao mellor actor secundario en 2001."}
{"id": "278526", "revid": "98629", "url": "https://gl.wikipedia.org/wiki?curid=278526", "title": "Dinast\u00eda Hohenzollern", "text": "A dinast\u00eda Hohenzollern \u00e9 unha familia de gobernantes alem\u00e1ns que tivo a s\u00faa orixe nunha familia de condes de Suabia, nos s\u00e9culos XI ou XII.\nO seu nome deriva de \"Zollern\", un castelo do s\u00e9culo XIII que a familia posu\u00eda cerca de Stuttgart.\nHistoria.\nA dinast\u00eda foi fundada en 1191 por Frederico I, conde de Zollern.\nMembros desta dinast\u00eda formaron parte dos electores do Sacro Imperio Romano Xerm\u00e1nico a partir do s\u00e9culo XV. \nDesde 1700 constru\u00edron unha serie de palacios en Berl\u00edn e os seus arredores, tras alcanzar a s\u00faa consolidaci\u00f3n, encarnada no poder\u00edo de Prusia.\nCon Frederico II o Grande empezou Prusia a aumentar o seu poder\u00edo dentro dos Estados alem\u00e1ns, que se viu consolidado pola figura de Guillerme I de Alema\u00f1a, que foi o art\u00edfice da creaci\u00f3n do Segundo Reich tras a vitoria na Guerra franco-prusiana.\nCo fin da primeira guerra mundial terminou tam\u00e9n o poder da dinast\u00eda ao abdicar o \"k\u00e1iser\" Guillerme II.\nOs \u00faltimos gobernantes da dinast\u00eda foron:\nActualmente Xurxo Frederico, Pr\u00edncipe Real de Prusia, Pr\u00edncipe Imperial de Alema\u00f1a, \u00e9 o Xefe da Casa Real e Imperial de Prusia e de Alema\u00f1a desde 1994, a\u00ednda que non ocupa trono ning\u00fan."}
{"id": "278527", "revid": "22795", "url": "https://gl.wikipedia.org/wiki?curid=278527", "title": "Casa de Hohenzollern", "text": ""}
{"id": "278540", "revid": "4817", "url": "https://gl.wikipedia.org/wiki?curid=278540", "title": "Dem\u00e9ter", "text": "Dem\u00e9ter (en grego antigo \u0394\u03b7\u03bc\u03ae\u03c4\u03b7\u03c1 ou \u0394\u03b7\u03bc\u03b7\u03c4\u03c1\u03b1, \u2018deusa nai\u2019) \u00e9 a deusa grega da agricultura, e protectora do matrimonio e a lei sagrada. Era louvada como a \u00abportadora das estaci\u00f3ns\u00bb nun himno hom\u00e9rico, un sinal de que era adorada moito antes da chegada dos ol\u00edmpicos. O himno hom\u00e9rico a Dem\u00e9ter foi datado sobre o s\u00e9culo -VII. Xunto coa s\u00faa filla Pers\u00e9fone, eran as personaxes centrais dos misterios eleusinos que tam\u00e9n precederon \u00f3 pante\u00f3n ol\u00edmpico.\nNa mitolox\u00eda romana asoci\u00e1base a Dem\u00e9ter con Ceres. Cando se lle deu a Dem\u00e9ter unha xenealox\u00eda, d\u00edxose que era filla dos tit\u00e1ns irm\u00e1ns Cronos e Rea (ambos fillos de Xea e Urano), e polo tanto irm\u00e1 m\u00e1is vella de Zeus. Con este tivo unha filla, Pers\u00e9fone, ra\u00ed\u00f1a do inframundo.\n\u00c9 doado confundir a Dem\u00e9ter con Xea, a s\u00faa avoa, e con Rea, a s\u00faa nai, ou Cibeles. Os ep\u00edtetos da deusa revelan o amplo das s\u00faas funci\u00f3ns na vida grega. Dem\u00e9ter e Core (\u2018a doncela\u2019) adoitaban ser invocadas como \"to theo\" (\u2018as d\u00faas deusas\u2019), e as\u00ed aparecen nas inscrici\u00f3ns en lineal B do Pilos mic\u00e9nico en tempos pre-hel\u00e9nicos. \u00c9 bastante probable que existise unha relaci\u00f3n cos cultos a deusas da Creta minoica."}
{"id": "278541", "revid": "23204", "url": "https://gl.wikipedia.org/wiki?curid=278541", "title": "Amazonas (mitolox\u00eda)", "text": "As amazonas (, \"Amaz\u00f3nes\", singular , \"Amaz\u014dn\"), eran unha naci\u00f3n de mulleres guerreiras na mitolox\u00eda grega e na Antig\u00fcidade cl\u00e1sica. Her\u00f3doto situounas na rexi\u00f3n de Escitia, en Sarmatia (territorio moderno de Ucra\u00edna). Outros historiadores sit\u00faanas en Asia Menor, ou tam\u00e9n en Libia.\nRa\u00ed\u00f1as not\u00e1beis das amazonas foron Pentesilea, que participou na Guerra de Troia, e a s\u00faa irm\u00e1 Hip\u00f3lita, cuxo cinto m\u00e1xico, agasallo do seu pai Ares, foi o obxecto dun dos doce traballos de Heracles. As guerreiras amazonas foron representadas en batallas contra guerreiros gregos en amazonomaquias da arte cl\u00e1sica."}
{"id": "278545", "revid": "23204", "url": "https://gl.wikipedia.org/wiki?curid=278545", "title": "Misterios dionis\u00edacos", "text": "Os misterios dionis\u00edacos foron un ritual da Grecia antiga e de Roma que empregaban psicotr\u00f3picos e outras t\u00e9cnicas para inducir o transo (como a m\u00fasica e o baile) para rachar coas inhibici\u00f3ns e as limitaci\u00f3ns sociais, ceibando o individuo nun estado natural. Isto tam\u00e9n proporcionaba certa liberaci\u00f3n para os marxinados pola sociedade grega: as mulleres, os escravos e os for\u00e1neos. Na fase final do culto, os misterios cambiaron dende o ct\u00f3nico (a orientaci\u00f3n do inframundo) \u00f3 transcendental e \u00f3 m\u00edstico, cambiando tam\u00e9n Dioniso a s\u00faa natureza (semellante \u00f3 cambio no culto de Shiva). Pola s\u00faa orixe como relixi\u00f3n mist\u00e9rica reservada s\u00f3 \u00f3s iniciados, moitos aspectos do culto dionis\u00edaco son desco\u00f1ecidos e perd\u00e9ronse coa desaparici\u00f3n do polite\u00edsmo grecorromano."}
{"id": "278551", "revid": "23204", "url": "https://gl.wikipedia.org/wiki?curid=278551", "title": "Discordianismo", "text": "O discordianismo \u00e9 unha relixi\u00f3n e subsecuente filosof\u00eda baseada na veneraci\u00f3n ou adoraci\u00f3n de Eris (tam\u00e9n co\u00f1ecida como Discordia), a deusa grecorromana do caos, ou arquetipos e ideais asociados con ela. Foi fundada en 1965 despois da publicaci\u00f3n do seu primeiro libro sagrado, o \"Principia Discordia\", escrito por d\u00faas persoas baixo os pseud\u00f3nimos Malaclypse the Younger e Omar Khayyam Ravenhurst.\nA relixi\u00f3n foi relacionada co Zen, baseado nas semellanzas coas interpretaci\u00f3ns absurdistas da escola Rinzai, as\u00ed como na filosof\u00eda tao\u00edsta. O discordianismo c\u00e9ntrase na idea de que tanto a orde coma a desorde son ilusi\u00f3ns impostas no universo polo sistema nervioso humano, e que ningunha desas ilusi\u00f3ns de aparente orde ou desorde \u00e9 m\u00e1is acertada, obxectiva ou verdadeira que a outra."}
{"id": "278552", "revid": "23204", "url": "https://gl.wikipedia.org/wiki?curid=278552", "title": "Misterios eleusinos", "text": "Os misterios eleusinos ou misterios de Eleusis eran ritos de iniciaci\u00f3n anuais \u00f3 culto das deusas Dem\u00e9ter e Pers\u00e9fone, que se celebraban en Eleusis (preto de Atenas), na Grecia antiga. De t\u00f3dolos ritos celebrados na antig\u00fcidade, estes eran considerados os de maior importancia. Estes mitos e misterios espall\u00e1ronse posteriormente \u00f3 Imperio romano. Os ritos, as\u00ed como as adoraci\u00f3ns e crenzas do culto, eran gardados en segredo, e os ritos de iniciaci\u00f3n un\u00edan \u00f3 adorador co deus, inclu\u00edndo promesas de poder divino e recompensas na outra vida."}
{"id": "278553", "revid": "56817", "url": "https://gl.wikipedia.org/wiki?curid=278553", "title": "Ribadeo (hom\u00f3nimos)", "text": ""}
{"id": "278554", "revid": "98629", "url": "https://gl.wikipedia.org/wiki?curid=278554", "title": "Jos\u00e9 Antonio Garc\u00eda", "text": ""}
{"id": "278557", "revid": "27155", "url": "https://gl.wikipedia.org/wiki?curid=278557", "title": "Aloficocianina", "text": "A aloficocianina (do grego: \"\u1f04\u03bb\u03bb\u03bf\u03c2 (allos)\" \"outro\", \"\u03c6\u03cd\u03ba\u03bf\u03c2 (phykos)\", \u201calga\u201d, e \"\u03ba\u03c5\u03b1\u03bd\u03cc\u03c2 (kyanos)\", \"azul\") \u00e9 unha prote\u00edna que cont\u00e9n pigmentos captadores de luz chamados ficocianobilinas, que forma parte da familia das ficobiliprote\u00ednas (xunto coa ficocianina, ficoeritrina e ficoeritrocianina), que interve\u00f1en na fotos\u00edntese de certas bacterias e algas. \u00c9 un pigmento accesorio para a clorofila. Todas as ficobiliprote\u00ednas son hidrosolubles e, por tanto, non poden situarse nas membranas, como far\u00edan os carotenoides, pero agr\u00e9ganse formando unhas agrupaci\u00f3ns que se adhiren \u00e1 membrana chamadas ficobilisomas. A aloficocianina absorbe e emite luz vermella (cuns m\u00e1ximos de 650 &amp; 660\u00a0nm, respectivamente), e at\u00f3pase nas cianobacterias (tam\u00e9n chamadas algas verde-azuladas) e nas algas vermellas. Os pigmentos ficobilinas, asociados \u00e1s ficobiliprote\u00ednas te\u00f1en propiedades fluorescentes que se utilizan en probas de inmunoensaios. Na citometr\u00eda de fluxo, a aloficocianina xeralmente abr\u00e9viase como APC. Para ser usadas efectivamente en aplicaci\u00f3ns como FACS, cribado de alto rendemento (HTS) e microscop\u00eda, as APC deben ser preparadas quimicamente con enlaces cruzados.\nCaracter\u00edsticas estruturais.\nA aloficocianina pode illarse de varias especies de algas vermellas ou de cianobacterias, cada unha das cales produce formas lixeiramente distintas da mol\u00e9cula. A aloficocianina est\u00e1 composta por d\u00faas subunidades diferentes (\u03b1 e \u03b2) nas cales cada subunidade ten un crom\u00f3foro ficocianobilina (PCB). A estrutura da subunidade para as aloficocianinas determinouse como (\u03b1\u03b2)3. O peso molecular da aloficocianina \u00e9 de 105.000 Da.\nAplicaci\u00f3ns.\nComo xa se mencionou, para que as APC sexan \u00fatiles en inmunoensaios deben primeiro ser tratadas quimicamente para que formen enlaces cruzados para impedir que se disocien nas s\u00faas subunidades compo\u00f1entes cando est\u00e1n inmersos en tamp\u00f3ns fisiol\u00f3xicos com\u00fans. O m\u00e9todo convencional para realizar isto \u00e9 por medio dun proceso destrutivo no que o tr\u00edmero APC tratado \u00e9 quimicamente alterado cunha disoluci\u00f3n de urea 8M e despois d\u00e9ixase que se reasocie nun tamp\u00f3n fisiol\u00f3xico. Pode utilizarse un m\u00e9todo alternativo que preserva a integridade estrutural do tr\u00edmero APC e permite formar un produto final m\u00e1is brillante e estable."}
{"id": "278562", "revid": "23204", "url": "https://gl.wikipedia.org/wiki?curid=278562", "title": "Ct\u00f3nico", "text": "Ct\u00f3nico (do grego \"\u03c7\u03b8\u03cc\u03bd\u03b9\u03bf\u03c2\" \u2013 \"chthonios\", \"en, baixo, al\u00e9n da terra\", de \"\u03c7\u03b8\u03ce\u03bd\" \u2013 \"chth\u014dn\" \"terra\"), ademais da s\u00faa traduci\u00f3n literal que significa 'subterr\u00e1neo', a s\u00faa defici\u00f3on hist\u00f3rica ou interpretativa desgina a deidades ou esp\u00edritos do inframundo, estreitamente relacionados coa antiga relixi\u00f3n grega. A palabra grega \"khthon\" \u00e9 unha das moitas para \"terra\", e tipicamente ref\u00edrese \u00f3 interior da mesma, en contraposici\u00f3n cos que viven na superficie (como Gaia) ou a terra como territorio (como \"khora\" (\u03c7\u03ce\u03c1\u03b1)). Evoca \u00f3 mesmo tempo a abundancia e a tumba.\nO gran santuario de Samotracia acolleu unha relixi\u00f3n mist\u00e9rica que dedica un pante\u00f3n \u00f3s deuses ct\u00f2nicos dos que o m\u00e1is importante era a Gran Nai. En Acragas (Agrigento) hai un templo adicado \u00f3s deuses ct\u00f3nicos. Alg\u00fans cultos ct\u00f3nicos practicaban o sacrificio ritual, que adoitaba facerse pola noite. As ofrendas eran normalmente queimadas ou soterradas, no canto de ser coci\u00f1adas e repartidas entre os devotos."}
{"id": "278566", "revid": "27155", "url": "https://gl.wikipedia.org/wiki?curid=278566", "title": "Ficoeritrocianina", "text": "A ficoeritrocianina \u00e9 un tipo de ficobiliprote\u00edna, unha cromoprote\u00edna captadora de luz de cor maxenta que interv\u00e9n na fotos\u00edntese dalgunhas cianobacterias. Esta cromoprote\u00edna consta de d\u00faas subunidades alfa e beta, xeralmente agregadas formando un hex\u00e1mero, que cont\u00e9n pigmentos de tipo ficobilina, que poden ser ficoviolobilina violeta (na alfa-ficoeritrocianina unida covalentemente ao residuo Cys-84), ou d\u00faas ficocianobilinas azuis (na beta-ficoeritrocianina, que est\u00e1n unidas covalentemente a Cys-84 e Cys-155). A ficoeritrocianina \u00e9 similar \u00e1 ficocianina, un importante compo\u00f1ente do complexo captador de luz (ficobilisoma) das cianobacterias e algas vermellas.\nMentres que a prote\u00edna ficocianina leva unido covalentemente o pigmento ficocianobilina, producindo un m\u00e1ximo de absorci\u00f3n de arredor de 620\u00a0nm, a prote\u00edna ficoeritrocianina cont\u00e9n tanto o crom\u00f3foro ficoviolobilina coma dous crom\u00f3foros de ficococianobilina, o que fai que o seu m\u00e1ximo de absorci\u00f3n sexa de arredor de 575\u00a0nm. Como tanto a ficoeritrocianina coma a ficocianina te\u00f1en unha ficocianobilina que act\u00faa como aceptor terminal da transferencia de enerx\u00eda, presentan fluorescencia arredor de 635\u00a0nm, que \u00e9 absorbida polas aloficocianinas que te\u00f1en unha absorci\u00f3n m\u00e1xima de arredor de 650\u00a0nm e unha fluorescencia m\u00e1xima de arredor de 670\u00a0nm. Finalmente, a enerx\u00eda da luz absorbida pola ficoerotrocianina transf\u00edrese ao centro de reacci\u00f3n fotosint\u00e9tico.\nNun estudo realizado con 240 cepas de cianobacterias atopouse que ningunha das cepas sintetizaba \u00e1 vez ficoeritocianina e ficoeritrina e que a ficoeritrocianina estaba fundamentalmente restrinxida \u00e1s cepas que formaban heterocistes, o cal pode ter utilidade taxon\u00f3mica. Noutro experimento estudouse a s\u00edntese da subunidade alfa da ficoeritrocianina, introducindo o seu xene en pl\u00e1smidos de \"Escherichia coli\"."}
{"id": "278569", "revid": "23204", "url": "https://gl.wikipedia.org/wiki?curid=278569", "title": "Ventos (mitolox\u00eda)", "text": "Na antiga relixi\u00f3n e na mitolox\u00eda gregas, os Anemoi (grego: , \"Ventos\") foron deuses dos ventos que tam\u00e9n estaban adscritos a un punto cardinal, dende o que provi\u00f1an os seus ventos, e tam\u00e9n foron asociados \u00e1s diferentes estaci\u00f3ns e condici\u00f3ns meteorol\u00f3xicas. Foron representados como meros refachos de vento, personificados como homes con \u00e1s, e tam\u00e9n como cabalos nas cortes da tormenta do deus Eolo, que proveeu a Ulises cos Anemoi durante a \"Odisea\". Os espartanos foron rexistrados sacrificando un cabalo \u00f3s ventos no Monte Taixeto. Eolo e Eos, a deusa do amencer, eran os pais dos Anemoi segundo o poeta Hes\u00edodo.\nDos catro ventos principais, B\u00f3reas (\"Aquil\u00f3n\" en lat\u00edn) era o vento do norte que tra\u00eda o ar fr\u00edo do inverno, Noto era o vento do sur que tra\u00eda as treboadas de ver\u00e1n e outono, C\u00e9firo era o vento do oeste que tra\u00eda o ar da primavera e as brisas de ver\u00e1n; e Euro, o vento do leste, non estaba asociado a ningunha das tres estaci\u00f3ns gregas, e \u00e9 o \u00fanico dos catro que non \u00e9 mencionado na \"Teogon\u00eda\" de Hes\u00edodo ou nos himnos de Orfeo. Ademais, hab\u00eda outros catro ventos menores asociados \u00f3 nordeste, sueste, noroeste, e suroeste.\nAs deidades equivalentes \u00f3s Anemoi na mitolox\u00eda romana eran os Venti. Malia teren nomes diferentes, eran moi semellantes \u00f3s gregos pois manti\u00f1an os seus atributos."}
{"id": "278570", "revid": "23204", "url": "https://gl.wikipedia.org/wiki?curid=278570", "title": "Anemoi", "text": ""}
{"id": "278572", "revid": "5863", "url": "https://gl.wikipedia.org/wiki?curid=278572", "title": "Cecil B. DeMille", "text": "Cecil Blount DeMille, nado en Ashfield (Massachusetts) o 12 de agosto de 1881 e finado nos \u00c1nxeles o 21 de xaneiro de 1959 foi un director de cinema e produtor estadounidense.\nTraxectoria.\nNado en Massachusetts mentres os seus pais estaban al\u00ed de vacaci\u00f3ns, criouse en Washington, Carolina do Norte. O apelido do seu pai, pastor episcopaliano, era de orixe neerlandesa, onde adoita escribirse \"de Mil\".\nDeMille comezou no teatro como actor en 1900. Tam\u00e9n dirixiu e produciu algunhas obras. O seu maior \u00e9xito nesa \u00e9poca foi \"Reckless Age\" de Lee Wilson en 1913. O ano seguinte estreouse o seu primeiro filme, \"The Squaw Man\", codirixido por Oscar Apfel.\nNas d\u00e9cadas de 1910 e 1920 a s\u00faa sona e \u00e9xito aumentou. Moitos dos seus filmes foron \u00e9picos nos que participa unha gran cantidade de extras. Foi tam\u00e9n o primeiro en empregar o Technicolor en \"Northwest Mounted Police\".\nDeMille foi un dos primeiros directores de Hollywood en converterse nunha estrela. En 1950 interpretouse a si mesmo no filme de Billy Wilder \"Sunset Boulevard\", no que Gloria Swanson pronuncia a c\u00e9lebre frase \"All right, Mr. DeMille, I'm ready for my close-up\" (\u201cDe acordo, se\u00f1or DeMille, estou preparada para o meu primeiro plano\u201d).\nTras sufrir un ataque ao coraz\u00f3n mentres filmaba \"Os dez mandamentos\" a s\u00faa sa\u00fade viuse resentida e finou en 1959."}
{"id": "278573", "revid": "47401", "url": "https://gl.wikipedia.org/wiki?curid=278573", "title": "Erich Von Stroheim", "text": " #REDIRECCI\u00d3N Erich von Stroheim"}
{"id": "278574", "revid": "23204", "url": "https://gl.wikipedia.org/wiki?curid=278574", "title": "Erich von Stroheim", "text": "Erich Oswald Stroheim, nado en Viena o 22 de setembro de 1885 e finado en Maurepas (Francia) o 12 de maio de 1957 foi un director, produtor e actor austr\u00edaco.\nTraxectoria.\nFillo dun sombreireiro de clase media, Stroheim emigrou aos Estados Unidos a finais de 1909. Na Illa Ellis afirmou ser o conde Erich Oswald Hans Carl Maria von Stroheim und Nordenwall, fillo dun nobre austr\u00edaco, como as personaxes que adoitaba interpretar. Por\u00e9n, Billy Wilder e o axente de Stroheim, Paul Kohner, dic\u00edan que falaba alem\u00e1n de clase baixa e Jean Renoir escribiu nas s\u00faas memorias que apenas falaba alem\u00e1n. Cando Stroheim volveu vivir a Europa indicou que \u201cesquecera\u201d a s\u00faa lingua materna. No filme de Renoir \"La Grande Illusion\" fala alem\u00e1n cun forte acento estadounidense.\nA s\u00faa relaci\u00f3n co cinema comezou como conselleiro de cultura e moda alem\u00e1s, participando por primeira vez como actor en filmes de 1915. Despois da primeira guerra mundial converteuse en guionista, dirixindo a s\u00faa historia \"Blind Husbands\" en 1919, que tam\u00e9n protagonizou\nCo\u00f1ecido polo seu car\u00e1cter ditatorial, \u00e9 reco\u00f1ecido como un dos grandes directores do cinema mudo, sendo o seu traballo m\u00e1is lembrado \"Greed\", no que creou unha primeira versi\u00f3n de dez horas que foi recortada.\nDespois de ser despedido da rodaxe de \"Queen Kelly\" por desacordos coa estrela Gloria Swanson dedicouse principalmente \u00e1 interpretaci\u00f3n. En 1950 interpretou o mordomo Max von Mayerling en \"Sunset Boulevard\", de Billy Wilder, no que a s\u00faa personaxe afirma que foi un dos grandes directores do cinema mudo, con D.W. Griffith e Cecil B. DeMille, frase na que se observa a base autobiogr\u00e1fica da personaxe.\nA \u00faltima parte da s\u00faa vida pasouna en Francia, onde os seus filmes eran admirados."}
{"id": "278575", "revid": "89787", "url": "https://gl.wikipedia.org/wiki?curid=278575", "title": "Nicholas Ray", "text": "Raymond Nicholas Kienzle, nado en Galesville (Wisconsin) o 7 de agosto de 1911 e finado en Nova York o 16 de xu\u00f1o de 1979 foi un director de cinema estadounidense, co\u00f1ecido como Nicholas Ray.\nTraxectoria.\nEstudante err\u00e1tico con tendencia \u00e1 delicuencia e ao alcoholismo, pasou parte da s\u00faa adolescencia coa s\u00faa irm\u00e1 m\u00e1is vella en Chicago. No instituto amosou a s\u00faa capacidade de oratoria, conseguindo tam\u00e9n boas notas en ingl\u00e9s, pero fracasando noutras materias, o que o levou a graduarse no posto 152 dunha promoci\u00f3n de 153 alumnos. Comezou a estudar na University of Chicago en 1931, pero s\u00f3 estivo un semestre polas malas notas e o exceso da bebida. Por\u00e9n, fixo amizade con Frank Lloyd Wright e Thornton Wilder.\nEn 1946 dirixiu a s\u00faa primeira e \u00fanica obra de Broadway, \"Beggar's Holiday\", musical de Duke Ellington. O ano seguinte dirixiu o seu primeiro filme, que non obstante tardou dous anos en ser estreado polas ca\u00f3ticas condici\u00f3ns de Howard Hughes.\nA s\u00faa etapa m\u00e1is produtiva e triunfal foi na d\u00e9cada de 1950, na que dirixiu as s\u00faas obras m\u00e1is reco\u00f1ecidas, \"Johnny Guitar\" e \"Rebelde sen causa\". Por\u00e9n, os seus problemas coas drogas e o alcohol acabaron por apartalo de Hollywood. Tras desmaiarse durante a rodaxe de\n\"55 d\u00edas en Pequ\u00edn\" en 1963 foi despedido e non volveu dirixir ata mediados da d\u00e9cada de 1970.\nPouco tempo antes da s\u00faa morte colaborou con Wim Wenders en \"Lightning Over Water\", obra semidocumental sobre o propio Ray."}
{"id": "278576", "revid": "23204", "url": "https://gl.wikipedia.org/wiki?curid=278576", "title": "Auguste Villiers de L'Isle-Adam", "text": "Jean-Marie-Mathias-Philippe-Auguste de Villiers de L'Isle-Adam, nado en Saint-Brieuc o 7 de novembro de 1838 e finado en Par\u00eds o 18 de agosto de 1889, foi un escritor franc\u00e9s. Destacou como relatista e novelista, sempre dende unha perspetiva literaria marcadamente simbolista, non en van foi amigo \u00edntimo de Mallarm\u00e9. Adotia ser considerado un dos referentes do decadentismo nas letras francesas."}
{"id": "278578", "revid": "27155", "url": "https://gl.wikipedia.org/wiki?curid=278578", "title": "Ficoeritrina", "text": "A ficoeritrina (PE) \u00e9 un complexo prote\u00edna-pigmento vermello da familia das ficobiliprote\u00ednas captadoras de luz, presente nas algas vermellas e cript\u00f3fitas, que funciona como un pigmento accesorio para a clorofila durante a fotos\u00edntese.\nComo todas as ficobiliprote\u00ednas, est\u00e1 composta por unha parte proteica que est\u00e1 covalentemente unida a uns crom\u00f3foros chamados ficobilinas. Na familia da ficooeritrina, as ficobilinas m\u00e1is com\u00fans son: ficoeritrobilina, que \u00e9 o crom\u00f3foro aceptor m\u00e1is t\u00edpico na ficoeritrina, e m\u00e1is raramente a ficourobilina. As ficoeritrinas est\u00e1n compostas por mon\u00f3meros (\u03b1\u03b2), que xeralmente se dispo\u00f1en formando un tr\u00edmero con forma de disco (\u03b1\u03b2)3 ou un hex\u00e1mero (\u03b1\u03b2)6 (o segundo \u00e9 a unidade funcional das \"barras\" antena). Estes complexo t\u00edpicos conte\u00f1en tam\u00e9n un terceiro tipo de subunidade, a cadea \u03b3.\nSon as ficobiliprote\u00ednas que se unen ao maior n\u00famero de ficobilinas (ata dez por mon\u00f3mero \u03b1\u03b2).\nFicobilisomas.\nAs ficobiliprote\u00ednas son parte de enormes complexos proteicos antena captadores de luz chamados ficobilisomas. Nas algas vermellas est\u00e1n ancorados no lado estromal das membrana dos tilacoides dos cloroplastos, mentres que nas cript\u00f3fitas os ficobilisomas son reducidos (aqu\u00ed son mol\u00e9culas de ficobiliprote\u00edna 545 PE545) e est\u00e1n densamente empaquetadas dentro do lume dos tilacoides.\nA ficoeritrina \u00e9 un pigmento accesorio para o principal pigmento responsable da fotos\u00edntese, que \u00e9 a clorofila. A enerx\u00eda da luz \u00e9 captada pola ficoeritrina e despois \u00e9 cedida ao par de clorofilas do centro de reacci\u00f3n, a maior parte das veces por medio das ficobiliprote\u00ednas ficocianina e aloficocianina.\nCaracter\u00edsticas estruturais.\nAs ficoeritrinas ag\u00e1s a ficoeritrina 545 (PE545) est\u00e1n compostas por mon\u00f3meros (\u03b1\u03b2) ensamblados en hex\u00e1meros con forma de disco (\u03b1\u03b2)6 ou tr\u00edmeros (\u03b1\u03b2)3 con simetr\u00eda 32 ou 3, que encerran un canal central. Nos ficobilisomas (PBS) cada tr\u00edmero ou hex\u00e1mero cont\u00e9n como m\u00ednimo unha prote\u00edna de enlace localizada no canal central. A B-ficoeritrina (B-PE) e a R-ficoeritrina (R-PE) das algas vermellas ademais das cadeas \u03b1 e \u03b2 te\u00f1en unha terceira cadea chamada subunidade \u03b3 que \u00e9 unha cadea que combina as funci\u00f3ns de enlace e de captaci\u00f3n de luz, xa que leva crom\u00f3foros.\nA R-ficoeritrina (R-PE) \u00e9 producida predominantemente polas algas vermellas. A prote\u00edna consta polo menos de tres subunidades diferentes e var\u00eda segundo a especie. A estrutura da subunidade da R-ficoeritrina m\u00e1is com\u00fan \u00e9 (\u03b1\u03b2)6\u03b3. A subunidade \u03b1 ten d\u00faas ficoeritrobilinas (PEB), a subunidade \u03b2 ten 2 ou 3 ficoeritrobilinas e unha ficourobilina (PUB), mentres que as subunidades gamma te\u00f1en 3 ficoeritrobilinas e d\u00faas ficourobilinas (\u03b31) ou 1 ou 2 ficoeritrobilinas e 1 ficourobilina (\u03b32). O peso molecular da R-ficoeritrina \u00e9 de 250.000 Da.\nAs estruturas cristalinas dispo\u00f1ibles no Protein Data Bank conte\u00f1en unha unidade asim\u00e9trica (\u03b1\u03b2)2 ou (\u03b1\u03b2\u03b3)2 de diferentes ficoeritrinas:\nA mol\u00e9cula biol\u00f3xica asumida de ficoeritrina 545 (PE545) \u00e9 (\u03b1\u03b2)2 ou m\u00e1is ben . Os n\u00fameros 3 e 2 despois de \u03b1 na segunda f\u00f3rmula son parte dos nomes da cadea aqu\u00ed, non as s\u00faas cantidades. O nome sin\u00f3nimo nas cript\u00f3fitas da cadea \u03b13 \u00e9 cadea \u03b11.\nA ensamblaxe m\u00e1is grande de B-ficoeritrina (B-PE) \u00e9 o tr\u00edmero (\u03b1\u03b2)3 , pero en preparaci\u00f3ns de algas vermellas obt\u00edvose tam\u00e9n o hex\u00e1mero (\u03b1\u03b2)6 . No caso da R-ficoeritrina (R-PE) a mol\u00e9cula m\u00e1is grande asumida aqu\u00ed \u00e9 (\u03b1\u03b2\u03b3)6, ou (\u03b1\u03b2)6 dependendo da publicaci\u00f3n, para outros tipos de ficoeritrina (\u03b1\u03b2)6. Estas cadeas \u03b3 de Protein Data Bank son moi pequenas e constan s\u00f3 de 6 ou 3 amino\u00e1cidos reco\u00f1ecibles (), mentres que a cadea de enlace \u03b3 descrita ao inicio desta secci\u00f3n \u00e9 grande (por exemplo de 277 amino\u00e1cidos e 33 kDa no caso da \u03b333 da alga vermella \"Aglaothamnion neglectum\") . Isto d\u00e9bese a que por problemas cristalogr\u00e1ficos s\u00f3 poden modelarse uns poucos amino\u00e1cidos ( ).\nPara (\u03b1\u03b2\u03b3)6, (\u03b1\u03b2)6 ou os valores da t\u00e1boa deber\u00edan simplemente multiplicarse por 3, (\u03b1\u03b2)3 cont\u00e9n n\u00fameros intermedios de mol\u00e9culas non proteicas.\nNas ficoeritrinas PE545 de arriba, unha cadea \u03b1 (-2 ou -3) \u00fanese a 1 mol\u00e9cula de bilina, noutros exemplos 2 mol\u00e9culas de cadea \u03b2 sempre 3 mol\u00e9culas, que a pequena cadea \u03b3 ningunha.\nD\u00faas mol\u00e9culas de N-metil asparaxina \u00fanense \u00e1 cadea \u03b2, unha 5-hidroxilisina \u00e1 \u03b1 (-3 ou -2), un Mg2+ \u00e1 \u03b1-3 e \u03b2, un Cl- \u00e1 \u03b2, 1-2 mol\u00e9culas de SO42- \u00e1 \u03b1 ou \u03b2.\nDebaixo a estrutura cristalina da R-ficoeritrina de Protein Data Bank:\nCaracter\u00edsticas espectrais.\nOs picos de absorci\u00f3n no espectro da luz visible aparecen a 495 e 545/566\u00a0nm, dependendo dos crom\u00f3foros que leven unidos e o organismo considerado. Hai un forte pico de emisi\u00f3n a 575 \u00b1 10\u00a0nm. (\u00e9 dicir, a ficoeritrina absorbe luz azul-verdosa/amarelenta e emite luz laranxa-amarela).\nAs bilinas PEB e DBV en PE545 absorben na rexi\u00f3n do espectro verde tam\u00e9n, cuns m\u00e1ximos a 545 e 569\u00a0nm respectivamente. O m\u00e1ximo de emisi\u00f3n de fluorescencia \u00e9 a 580\u00a0nm.\nVariaci\u00f3ns da R-ficoeritrina.\nComo se mencionou anteriormente, a ficoeritrina pode encontrarse en diversas especies de algas. Hai variaci\u00f3ns na eficiencia da absorbancia e emisi\u00f3n de luz requirida para a facilitaci\u00f3n da fotos\u00edntese. Este poder\u00eda ser o resultado do lugar da columna de auga onde vive unha determinada especie de alga e como consecuencia da necesidade dunha maior ou menor eficiencia dos pigmentos accesorios.\nCos avances nas tecnolox\u00edas de detecci\u00f3n e da imaxe que poden evitar o fotobranqueamento r\u00e1pido, os fluor\u00f3foros de prote\u00ednas convert\u00e9ronse nunha ferramenta potente e viable para os investigadores en campos como a microscop\u00eda, an\u00e1lise de micromatrices e aplicaci\u00f3n da t\u00e9cnica do western blot. Tendo en conta isto, pode ser \u00fatil para os investigadores cribar estas R-ficoeritrinas variables para determinar cal \u00e9 a m\u00e1is apropiada para a s\u00faa aplicaci\u00f3n particular. Mesmo un pequeno incremento na eficiencia da fluorescencia poder\u00eda reducir o ru\u00eddo de fondo e rebaixar o grao de resultados de falso negativo.\nAplicaci\u00f3ns.\nA R-ficoeritrina \u00e9 \u00fatil no laboratorio como un indicador baseado na fluorescencia da presenza de cianobacterias e para etiquetar anticorpos na inmunofluorescencia, entre outras aplicaci\u00f3ns. Hai tam\u00e9n outros tipos de ficoeritrinas, como a B-ficoeritrina, que ten propiedades espectrais lixeiramente diferentes. A B-ficoeritrina absorbe fortemente nos 545\u00a0nm (cor verde amarelenta) e emite fortemente a 572\u00a0nm (amarelo) o que poder\u00eda ser mellor para alg\u00fans instrumentos. A B-ficoeritrina pode tam\u00e9n ser menos \"pega\u00f1enta\" que a R-ficoeritrina e contrib\u00fae menos ao sinal de fondo debido a uni\u00f3ns non espec\u00edficas en certas aplicaci\u00f3ns.\nA R-ficoeritrina e a B-ficoeritrina est\u00e1n entre as tinguiduras fluorescentes m\u00e1is brillantes que foron identificadas."}
{"id": "278579", "revid": "23204", "url": "https://gl.wikipedia.org/wiki?curid=278579", "title": "Referencias hist\u00f3ricas non cristi\u00e1s sobre Xes\u00fas de Nazaret", "text": "As referencias hist\u00f3ricas non cristi\u00e1s sobre Xes\u00fas de Nazaret complementan \u00e1s xud\u00edas, aos evanxeos, e ao resto dos libros do Novo Testamento e dos escritos cristi\u00e1ns ap\u00f3crifos. A alusi\u00f3n directa m\u00e1is antiga non cristi\u00e1 a Xes\u00fas de Nazaret at\u00f3pase na obra de Flavio Xosefo \"Antig\u00fcidades xud\u00edas\" (escrita cara aos anos 93-94), m\u00e1is de medio s\u00e9culo logo da morte de Xes\u00fas (ao redor de 30). A\u00ednda no s\u00e9culo II menci\u00f3nelas son poucas. Ningunha delas aporta informaci\u00f3n substancial para co\u00f1ecer a vida ou a mensaxe de Xes\u00fas de Nazaret, pero si serven para documentar a s\u00faa existencia hist\u00f3rica. Moita informaci\u00f3n perdeuse durante a prohibici\u00f3n do cristianismo primitivo e o incendio de Xerusal\u00e9n.\nXes\u00fas aparece en repetidas ocasi\u00f3ns en obras de escritores romanos como Publio Cornelio T\u00e1cito, Suetonio, Flavio Xosefo e Plinio o Mozo.\nThe New Encyclopaedia Britannica (1995) afirma: \u00abEstes relatos independentes demostran que na antig\u00fcidade nin sequera os opositores do cristianismo dubidaron da historicidade de Xes\u00fas, que comezou a po\u00f1erse en cuesti\u00f3n, sen base algunha, a finais do s\u00e9culo XVIII, ao longo do XIX e a principios do XX\u00bb.\nFlavio Xosefo.\nAs \"Antig\u00fcidades xud\u00edas\" son unha cr\u00f3nica do historiador xudeorromano Flavio Xosefo que narra a historia do pobo xudeu dun xeito razoablemente completa. Os intereses de Flavio Xosefo -entre eles, ga\u00f1ar a simpat\u00eda de Roma cara aos xudeus- l\u00e9vano, con todo, a minimizar as noticias que puidesen resultar conflitivas.\nXosefo non menciona aos l\u00edderes do pequeno grupo de cristi\u00e1ns (Pedro e Paulo) nin a Mar\u00eda, nai de Xes\u00fas. Por\u00e9n, dous par\u00e1grafos tratan directamente de Xes\u00fas:\nA autenticidade do fragmento foi cuestionada filoloxicamente e historiogr\u00e1ficamente. A\u00ednda que non faltan quen defenden a autenticidade deste texto, a maior\u00eda dos historiadores e fil\u00f3logos non consideran que sexa aut\u00e9ntico, ao estar cheo de interpolaci\u00f3ns cristi\u00e1s.\nEsta cita axuda a datar a morte de Santiago, irm\u00e1n de Xes\u00fas, no ano 62. O texto do cap\u00edtulo 20 \u00e9 filol\u00f3xica e historiogr\u00e1ficamente m\u00e1is consistente que o testemu\u00f1o flaviano. Coincide formalmente co estilo de Xosefo, e parece pouco probable unha interpolaci\u00f3n cristi\u00e1 pola falta de \u00e9nfase hagiogr\u00e1fico.\nDeste segundo texto disc\u00fatese se \u00e9 unha interpolaci\u00f3n o texto entre corchetes, a\u00ednda que, seguindo de novo ao profesor Antonio Pi\u00f1ero, a maior\u00eda dos historiadores e fil\u00f3logos incl\u00ednanse polo seu autenticidade porque Xosefo cita no seu libro a moitos personaxes de nome Xes\u00fas e non parece estra\u00f1o que engadise algo ao nome para distinguilo.\nNoutro pasaxe (\"Antig\u00fcidades xud\u00edas\" 18:5:2) faise referencia \u00e1 morte de Xo\u00e1n o Bautista a mans de Herodes, pero sen mencionar a s\u00faa relaci\u00f3n con Xes\u00fas.\nSuponse que este par\u00e1grafo foi interpolado, probablemente por un lector cristi\u00e1n que engadiu ao manuscrito orixinal unha nota marxinal, incorporada logo no texto. A suposici\u00f3n bas\u00e9ase sobre todo na observaci\u00f3n de que a pasaxe interrompe o relato, que prosegue no par\u00e1grafo seguinte, e que a caracterizaci\u00f3n de Xes\u00fas est\u00e1 redactada en termos que s\u00f3 puido empregar un cristi\u00e1n (especialmente pola afirmaci\u00f3n de que Xes\u00fas era o Mes\u00edas, algo que non puido dicir nunca Xosefo, quen sempre se mantivo na fe xud\u00eda). Pero en 1972 o profesor Schlomo Pines, da Universidade Hebrea en Xerusal\u00e9n, anunciou o seu descubrimento dun manuscrito \u00e1rabe do historiador melquita Agapio, do s\u00e9culo d\u00e9cimo, no que a pasaxe de Xosefo queda expresado dun xeito apropiado para un xudeu, e que se corresponde dunha forma tan estreita \u00e1s anteriores proxecci\u00f3ns feitas por eruditos acerca do que Xosefo escribir\u00eda orixinalmente. O texto de Agapio \u00e9 o seguinte:\n\"Neste tempo existiu un home de nome Xes\u00fas. A s\u00faa conduta era boa e era considerado virtuoso. Moitos xudeus e xente doutras naci\u00f3ns convert\u00e9ronse en disc\u00edpulos seus. Os convertidos nos seus disc\u00edpulos non o abandonaron. Relataron que se lles apareceu tres d\u00edas despois da s\u00faa crucifixi\u00f3n e que estaba vivo. Segundo isto foi quiz\u00e1 o mes\u00edas de quen os profetas contaran marabillas.\"\nPlinio o Mozo.\nPlinio o Mozo, entre os anos 100 e 112 escribiu unha carta ao emperador Traxano pregunt\u00e1ndolle acerca de como deb\u00eda dirixirse aos cristi\u00e1ns, e as medidas que como gobernador tomou contra eles:\nEste testemu\u00f1o deixa claro que se transmite literalmente das declaraci\u00f3ns, reafirmaci\u00f3ns ou retractaci\u00f3ns dos propios imputados de cristianismo, e nel un maxistrado romano faise eco tres veces de Cristo como persoa real e obxecto de culto dunha seita.\nT\u00e1cito.\nPublio Cornelio T\u00e1cito aporta outra referencia hist\u00f3rica no ano 116 ou 117:\nA\u00ednda que a autenticidade do texto de T\u00e1cito non foi cuestionada, numerosos autores indicaron que se desco\u00f1ecen as s\u00faas fontes. Barallouse a posibilidade de que se basease en Plinio o Mozo ou nas confesi\u00f3ns dos propios cristi\u00e1ns fronte \u00e1 persecuci\u00f3n policial. O fragmento aparece no contexto dunha longa diatriba contra os males do goberno de Ner\u00f3n, e indicouse que o interese de T\u00e1cito non estaba no fen\u00f3meno cristi\u00e1n en si mesmo, sen\u00f3n na cr\u00edtica ao emperador. \"Aos disc\u00edpulos cham\u00f3uselles cristi\u00e1ns por primeira vez en Antioqu\u00eda\" (Hch 11:26.) \u00c9 probable que o termo xa fose utilizado cando se escribiu o libro de Feitos dos Ap\u00f3stolos, xa que o seu autor pono en beizos do rei Agripa II: \"Por pouco me convences de facerme cristi\u00e1n\". (Hch 26:28)\nSuetonio.\nGaio Suetonio Tranquilo (75-160), escribiu ao redor do 120 que o emperador Claudio expulsou de Roma a xudeus instigados por un tal 'Chrestus':\nAlg\u00fans estudosos deron por sentado que o nome 'Chrestus' equivale a 'Cristo' e que a diferenza reside simplemente nun problema ortogr\u00e1fico; con todo, tr\u00e1tase apenas dunha presunci\u00f3n. Chrestus \u00e9 un nome com\u00fan na Roma imperial, testemu\u00f1ado en l\u00e1pidas e inscrici\u00f3ns; en lat\u00edn significa \u00abbo home\u00bb, \u00ab\u00edntegro\u00bb, \u00ab\u00fatil\u00bb, pero tam\u00e9n se pod\u00eda usar no sentido pexorativo de \u00absimple\u00bb, \u00abinxenuo\u00bb, \u00abbobo\u00bb, e os mesmos que defenden esta hip\u00f3tese arriscan que era un apelativo aplicado aos escravos (entre os que a doutrina cristi\u00e1 presuntamente ti\u00f1a m\u00e1is \u00e9xito).\nPero Suetonio di que o emperador expulsou a xudeus, non a cristi\u00e1ns, e Chrestus no texto aparece como un revoltoso en Roma de ao redor dos anos 50 e non un predicador dos anos 30 en Israel. M\u00e1is al\u00f3 do nome, non parece haber relaci\u00f3n entre 'Chrestus' e 'Cristo'.\nAnos m\u00e1is tarde Suetonio escribiu, nunha lista das actividades realizadas por Ner\u00f3n:\nA carta de Mara Bar-Serapion.\nNun manuscrito sir\u00edaco do s\u00e9culo VII, que se atopa actualmente no Museo Brit\u00e1nico de Londres, rec\u00f3llese unha carta dun tal Mara Bar-Serapion. Escr\u00edbea desde o c\u00e1rcere ao seu fillo, exhort\u00e1ndolle a buscar a sabedor\u00eda. Non hai acordo sobre a antig\u00fcidade da carta, pero a maior\u00eda dos estudosos a datan na primeira metade do s\u00e9culo II ou ata no \u00faltimo cuarto do s\u00e9culo I. Outros estudosos afirman que foi escrita no s\u00e9culo III. Na carta hai unha referencia a un \u00abrei sabio\u00bb, que foi interpretada por varios autores como unha alusi\u00f3n a Xes\u00fas de Nazaret:\nAlg\u00fans autores interpretaron que a abolici\u00f3n do reino dos xudeus a que se fai referencia \u00e9 a destruci\u00f3n do Templo de Xerusal\u00e9n no ano 70, e o \u00abrei sabio\u00bb por cuxa morte os xudeus foron castigados, Xes\u00fas de Nazaret.\nNon se atoparon m\u00e1is referencias hist\u00f3ricas relevantes de procedencia non cristi\u00e1 acerca de Xes\u00fas do s\u00e9culo I ou principios do s\u00e9culo II, \u00e1 marxe do Novo Testamento, pese a que numerosos historiadores e pensadores documentaron bastante exhaustivamente a \u00e9poca (entre eles Fil\u00f3n de Alexandr\u00eda, S\u00e9neca, Plutarco de Queronea, Aulo Gelio, e Valerio Fraco)."}
{"id": "278580", "revid": "98629", "url": "https://gl.wikipedia.org/wiki?curid=278580", "title": "Silent Running", "text": "Silent Running \u00e9 un filme estadounidense dirixido por Douglas Trumbull. Est\u00e1 protagonizado por Bruce Dern.\nSinopse.\nNunha estaci\u00f3n espacial, un cient\u00edfico (Bruce Dern) \u00e9 o responsable de manter con vida as derradeiras especies bot\u00e1nicas da Terra, mais un d\u00eda recibe a orde de destru\u00edlas."}
{"id": "278585", "revid": "92340", "url": "https://gl.wikipedia.org/wiki?curid=278585", "title": "Vicente M\u00e9ndez Quir\u00f3s", "text": "Vicente M\u00e9ndez de Quir\u00f3s, foi un avogado e pol\u00edtico galego.\nTraxectoria.\nFillo de Pedro M\u00e9ndez de Sotomayor. Foi alcalde de Vigo de 1857 a 1862. Recibiu a orde de Isabel la Cat\u00f3lica."}
{"id": "278586", "revid": "89787", "url": "https://gl.wikipedia.org/wiki?curid=278586", "title": "Democracia Participativa", "text": "Democracia Participativa, abreviado \"PARTICIPA\", \u00e9 un partido pol\u00edtico espa\u00f1ol creado en 2011. De acordo cos seus promotores, o seu fin \u00e9 a promoci\u00f3n e defensa da participaci\u00f3n cidad\u00e1 nas instituci\u00f3ns democr\u00e1ticas. Presentouse \u00e1s Elecci\u00f3ns municipais de 2011 en diferentes localidades de Espa\u00f1a e \u00e1s Elecci\u00f3ns ao Parlamento Europeo de 2014 en coalici\u00f3n con outros partidos.\nNo seu debut, as Elecci\u00f3ns municipais de 2011, PARTICIPA presentouse como ferramenta aglutinadora de diferentes partidos pol\u00edticos con m\u00e1is de 60 candidaturas en todo o estado espa\u00f1ol, repartidos en varios municipios: M\u00e1laga, Granada, Porto de Santa Mar\u00eda, Fuengirola, Huetor Vega, X\u00e0tiva e Badalona, cun total de 2.018 votos.\nVaise presentar \u00e1s Elecci\u00f3ns ao Parlamento Europeo de 2014 en coalici\u00f3n con Comprom\u00eds e EQUO entre outros partidos, co nome Primavera Europea. O seu posto m\u00e1is alto na lista electoral \u00e9 o quinto."}
{"id": "278587", "revid": "5863", "url": "https://gl.wikipedia.org/wiki?curid=278587", "title": "Paix\u00f3n de Cristo", "text": "Paix\u00f3n de Cristo ou de Xes\u00fas \u00e9 a denominaci\u00f3n convencional utilizada para englobar os episodios evanx\u00e9licos que narran os sucesos protagonizados por Xesucristo entre a \u00daltima Cea e a s\u00faa crucifixi\u00f3n e morte (o ciclo narrativo pode deterse a\u00ed -comprendendo aproximadamente unha noite e o d\u00eda seguinte- ou continuarse con o seu enterro e resurrecci\u00f3n, ao terceiro d\u00eda -o c\u00f3mputo cronol\u00f3xico foi historicamente obxecto de debate-). Tam\u00e9n \u00e9 o tema m\u00e1is utilizado na arte cristi\u00e1.\nA palabra galega \"paix\u00f3n\" prov\u00e9n da latina \"pass\u012do, -\u014dnis\", sendo esta un calco da grega \u03c0\u03ac\u03b8\u03bf\u03c2 (\"pathos\"). Fai referencia aos sufrimentos de Cristo, entre os que se incl\u00faen: a traiz\u00f3n dun dos seus disc\u00edpulos (Xudas Iscariote) e a negaci\u00f3n doutro (san Pedro), a oraci\u00f3n do horto (aceptaci\u00f3n tr\u00e1xica do seu destino mentres os ap\u00f3stolos, durmidos, deix\u00e1banlle s\u00f3 no Horto das Oliveiras -\"Xetseman\u00ed\"-), o seu prendemento (tras ser sinalado co \"bico de Xudas\" e renunciar a que os seus disc\u00edpulos defend\u00e9senlle), o seu periplo xudicial entre An\u00e1s, Caif\u00e1s, Pilatos e Herodes (o xu\u00edzo de Cristo, cos seus interrogatorios e enigm\u00e1ticas respostas), no transcurso do cal prod\u00facense diversos episodios de burlas e torturas a cargo dos sai\u00f3ns (Cristo na columna, coroaci\u00f3n de espi\u00f1as, os chamados \"improperios\"), a presentaci\u00f3n \u00e1 multitude (\"Ecce Homo\"), a alternativa presentada a elecci\u00f3n popular (salvar a Cristo ou a Barrab\u00e1s), a s\u00faa condena a matar co \"lavado de mans\" de Pilatos, o \"Via Crucis\" (o cami\u00f1o, cargado coa cruz, atravesando Xerusal\u00e9n -pola actualmente chamada \"V\u00eda Dolorosa\"- ata o monte Calvario -\"G\u00f3lgota\"-, con varias ca\u00eddas -debe ser axudado por Sim\u00f3n de Cirene- e encontros -con Ver\u00f3nica, que lle seca o rostro, con a s\u00faa nai, coas mulleres de Xerusal\u00e9n-), o expolio (ser desposu\u00eddo das s\u00faas roupas), e a crucifixi\u00f3n entre dous ladr\u00f3ns (Dimas e Xestas).\nLiturxia e devoci\u00f3ns.\nA liturxia da Semana Santa conmemora todo o ciclo da Paix\u00f3n. O s\u00edmbolo cristi\u00e1n m\u00e1is estendido: a cruz, \u00e9 precisamente o da morte de Xes\u00fas (ou m\u00e1is ben, tal como interpr\u00e9tase teol\u00f3xicamente, o do seu triunfo sobre a morte). Hai moi numerosas devoci\u00f3ns vinculadas \u00e1 Paix\u00f3n, como o \"V\u00eda Crucis\" (que recorda en catorce \"estaciones\" cada escena da Paix\u00f3n, det\u00e9ndose fronte a unha imaxe ou unha cruz e rezando), os \"misterios dolorosos\" do rosario ou as representaci\u00f3ns dramatizadas da Paix\u00f3n (A Paix\u00f3n de Olesa de Montserrat, A Paix\u00f3n de Callosa de Segura etc.)"}
{"id": "278588", "revid": "7802", "url": "https://gl.wikipedia.org/wiki?curid=278588", "title": "Paix\u00f3n de Xes\u00fas", "text": ""}
{"id": "278591", "revid": "5863", "url": "https://gl.wikipedia.org/wiki?curid=278591", "title": "Vicente M\u00e9ndez de Quir\u00f3s", "text": ""}
{"id": "278593", "revid": "6939", "url": "https://gl.wikipedia.org/wiki?curid=278593", "title": "Villiers de L'Isle-Adam", "text": ""}
{"id": "278594", "revid": "6939", "url": "https://gl.wikipedia.org/wiki?curid=278594", "title": "Auguste Villiers", "text": ""}
{"id": "278595", "revid": "6939", "url": "https://gl.wikipedia.org/wiki?curid=278595", "title": "Auguste Villiers de l'Isle-Adam", "text": ""}
{"id": "278597", "revid": "27155", "url": "https://gl.wikipedia.org/wiki?curid=278597", "title": "Ficobiliprote\u00edna", "text": "As ficobiliprote\u00ednas son complexos de prote\u00ednas hidrosolubles presentes en cianobacterias e certas algas (rod\u00f3fitas, criptom\u00f3nadas, glauc\u00f3fitas) que interve\u00f1en na captaci\u00f3n de enerx\u00eda da luz, a cal despois pasan \u00e1s clorofilas durante a fotos\u00edntese. As ficobiliprote\u00ednas son un complexo entre prote\u00ednas e outras mol\u00e9culas non proteicas unidas covalentemente chamadas ficobilinas que act\u00faan como crom\u00f3foros (a parte da mol\u00e9cula que capta a luz). A parte proteica son d\u00faas subunidades de globulina chamadas alfa e beta, e unha terceira subunidade gamma, que se poden combinar con distintas xeometr\u00edas e cantidades. As ficobilinas poden ser: ficoeritrobilina, ficocianobilina, ficourobilina e ficoviolobilina. As ficobiliprote\u00ednas son o constitu\u00ednte principal dos ficobilisomas.\nPrincipais ficobiliprote\u00ednas.\nNa t\u00e1boa res\u00famense as principais caracter\u00edsticas das ficobiliprote\u00ednas (FluoProbes PhycoBiliProteins data\nCaracter\u00edsticas e aplicaci\u00f3ns en biotecnolox\u00eda.\nAs ficobiliprote\u00ednas mostran grandes propiedades fluorescentes comparadas cos pequenos fluor\u00f3foros org\u00e1nicos, especialmente cando c\u00f3mpre para o experimento unha alta sensibilidade ou detecci\u00f3n multicor. As s\u00faas propiedades m\u00e1is salientables son:\nComo resultado, as ficobiliprote\u00ednas permiten unha sensibilidade de detecci\u00f3n moi alta, e poden usarse en varias t\u00e9cnicas baseadas na fluorescencia , citometr\u00eda de fluxo,FISH e detecci\u00f3n multicor."}
{"id": "278598", "revid": "98629", "url": "https://gl.wikipedia.org/wiki?curid=278598", "title": "Medusa (mitolox\u00eda)", "text": "Na mitolox\u00eda grega, Medusa (\"gardi\u00e1, protectora\") era un monstro, unha das tres gorgonas, fillas de Forcis e Ceto mais Hixino escribe que eran fillas de Tif\u00f3n e Equidna (filla de Forcis e Ceto) \nMedusa, como as irm\u00e1s Esteno e Eur\u00edala, ti\u00f1a serpes en lugar de cabelos, grandes cairos semellantas \u00f3s do porco bravo, mans de bronce e \u00e1s de ouro, coas que pod\u00eda voar; Pseudo-Apolodoro engade que ti\u00f1an a cabeza cuberta por escamas de drag\u00f3n. Os ollos botaban fa\u00edscas e eran quen de converter \u00e1 xente en pedra con s\u00f3 mirala, as\u00ed como \u00f3s animais (e Medusa manti\u00f1a este poder unha vez morta). Con semellante aspecto \u00e9 f\u00e1cil imaxinar o horror que provocaba a homes e mesmo deuses, a\u00ednda que non foi impedimento para que Poseid\u00f3n se deitara con ela e a deixara pre\u00f1ada de Pegado e Crisaor.\nOvidio, non obstante, di que ela era moi bela pero foi violada por Poseid\u00f3n no templo de Hera que, como castigo, converteuna no ser horroroso que \u00e9 agora.\nPerseo.\nAcrisio botou \u00f3 mar \u00e1 s\u00faa filla D\u00e1nae e illa de [mailo fillo que tivera esta con Zeus, Perseo. A arca na que \u00edan foi varar na illa de S\u00e9rifos, e foron recollidos polo rei Polidectes. Polidectes namorouse de D\u00e1nae e consideraba a Perseo un obst\u00e1culo para seducila, polo que aproveitou unha bravata do rapaz, que dixo que pod\u00eda traer como presente da voda de Hipodam\u00eda incluso a cabeza da Gorgona. Polidectes colleulle a palabra esixiu que llela trouxera.\nPor consello de Atenea e Hermes, Perseo foi antes onda as F\u00f3rcidas, tres vellas, Enio, Pefredo e Dino, irm\u00e1s das gorgonas, para saber o cami\u00f1o \u00f3 lugar onde viv\u00edan as gorgonas. Eran vellas desde o seu nacemento e ti\u00f1an, entre as tres, un s\u00f3 ollo e un s\u00f3 dente, que \u00edan turnando dunha a outra. Perseo colleulles o ollo e o dente e negouse a devolvelo se non lle indicaban o cami\u00f1o, o que aceptaron. Ademais ti\u00f1an unhas sandalias aladas, o casco da invisibilidade de Hades e un zurr\u00f3n onde poder transportar sen perigo a cabeza de Medusa; Hermes tam\u00e9n lle deu unha fouce de aceiro.\nCon estes obxectos e co\u00f1ecido o itinerario, Perseo chegou \u00e1 beira do Oc\u00e9ano e sorprendeu \u00e1s gorgonas a dormir. Coa axuda de Atenea e mirando polo reflexo do seu escudo de bronce, para evitar que o puidesen mirar directamente, achegouse a Medusa e cortoulle a cabeza. Nese momento, do sangue que brotaba naceron o cabalo alado Pegaso e Crisaor, que foran enxendrados por Poseid\u00f3n. Gardou a cabeza de Medusa no zurr\u00f3n e fuxiu coas s\u00faas sandalias aladas, e a\u00ednda que as outras d\u00faas gorgonas acordaron, non puideron perseguilo porque \u00eda protexido polo caso de invisibilidade .\nPerseo utilizar\u00eda posteriormente esta cabeza como unha arma. As\u00ed, cando Perseo regresou a S\u00e9rifos puido ver que a s\u00faa nai tivera que refuxiarse no templo para fuxir da violencia de Polidectes. Ent\u00f3n, foi \u00f3 palacio e sacou a cabeza de Medusa do zurr\u00f3n, quedando petrificados Polidectes e o resto da corte. Logo restitu\u00edu o trono de S\u00e9rifos a Dictis, irm\u00e1n de Polidectes.\nFinalmente deulla \u00e1 deusa Atenea para que a puxese no centro do seu escudo (ou na s\u00faa coiraza), e entregou as sandalias e o casco a Hermes, quen o devolveu \u00e1s ninfas. Algunhas fontes din que Atenea separou o sangue de Medusa e que llo deu \u00f3 m\u00e9dico Asclepio, posto que o sangue que brotaba do lado esquerdo era un veleno mortal, mentres que o que manaba do lado dereito ti\u00f1a o poder de revivecer \u00f3s mortos.\nHeracles tivo que descender \u00f3 Hades nun dos seus doce traballos, co encargo de capturar a C\u00e9rbero. Cando as almas dos mortos o viron chegar todas fuxiron, excepto as de Meleagro e a da gorgona Medusa. Heracles sacou a espada para defenderse pero Hermes explicoulle que tan s\u00f3 era unha forma baleira .\nAtenea deulle a Heracles un guecho da Medusa, que este utilizou na guerra contra os lacedemonios, para a que solicitou o apoio de Cefeo (rei de Texea) e os seus fillos. Pero Cefeo estaba reticente por temos a que, se marchaba da cidade, esta fora atacada polos soldados de Argos. Heracles tranquilizouno d\u00e1ndolle a Est\u00e9rope, a filla de Cefeo, ese guecho de Medusa, coa indicaci\u00f3n de que, de ser atacados, abondar\u00eda con erguelo tres veces desde o alto da muralla para que os inimigos fuxiran. Deste xeito, Cefeo accedeu a ir \u00e1 guerra, na que logo resultar\u00eda morto, o mesmo que os fillos .\nIconograf\u00eda.\nNa antig\u00fcidade cl\u00e1sica, a imaxe da cabeza de Medusa aparec\u00eda no obxecto protector do mal co\u00f1ecido como \"Gorgoneion\". Comb\u00ednase a propiedade apotropaica, protectora, para quen a pos\u00fae; coa capacidade letal, mort\u00edfera para quen se enfronta \u00f3 portador.\nNas representaci\u00f3ns art\u00edsticas cl\u00e1sicas (escultura e cer\u00e1mica) e en t\u00f3dalas posteriores rep\u00edtese a imaxe arquet\u00edpica de Medusa, adoito reducida a unha cabeza representada siempre en visi\u00f3n frontal, fea, monstruosa, mostrando os dentes e coa lingua de f\u00f3ra, e coas caracter\u00edsticas serpes en lugar de cabelos; pode aparecer, sobre todo nos primeiros tempos, baixo a forma de centauro que d\u00e1 paso pronto a un corpo de muller. A Medusa col\u00f3case en moitos templos e edificios monumentais que, desta forma, gozaban dunha protecci\u00f3n m\u00e1xica.\nAs primeiras representaci\u00f3ns poden datarse a principios do s\u00e9culo VII a.C., destacando a Medusa da m\u00e9topa do Templo C de Selinunte, xa no 550 a.C. As formas poden cambiar pero xa se comezan a fixar os grandes ollos e os dentes sa\u00edntes. Pronto adquire unha postura de \"carreira de xeonllos\", con t\u00fanica curta, boca aberta, ollos abertos, lingua colgante, dentes afiados e incluso (s\u00f3 en representaci\u00f3ns antigas) barba; no s\u00e9culo VI aC aparecen as serpes nos cabelos e, posteriormente, d\u00faas serpes anoadas a modo de colar. A figura adoita ter \u00e1s, \u00e1s veces colocadas nas tempas.\nNa Idade Media dimin\u00fae claramente a presenza das Gorgonas, pero sen desaparecer. San Isidoro de Sevilla descr\u00edbeas como unhas \"meretrices con cabelos de serpes e que transformaban en pedra a quen as miraban; estraban dotadas dun \u00fanico ollos, com\u00fan a todas elas\" , pero no Renacemento e Barroco recuperaranse (Caravaggio, Rubens e mesmo Leonardo da Vinci, nunha obra desaparecida). Na arte contempor\u00e1nea segue represent\u00e1ndose von frecuencia (F\u00fcssli, Burne-Jones, Bourdelle, Dal\u00ed).\nSendo absolutamente maioritaria a representaci\u00f3n da figura illada de Medusa, e como dicimos moitas veces reducida s\u00f3 \u00e1 cabeza, tam\u00e9n existen representaci\u00f3ns de Medusa coas s\u00faas irm\u00e1s no momento en que Perseo decapita \u00e1 primeira, no momento no que xorden Pegaso e Crisaor ou cando Perseo comeza a fuxida, perseguida polas irm\u00e1s."}
{"id": "278599", "revid": "23204", "url": "https://gl.wikipedia.org/wiki?curid=278599", "title": "Dodecate\u00edsmo", "text": "O dodecate\u00edsmo, tam\u00e9n co\u00f1ecido como neohelenismo ou neopaganismo hel\u00e9nico \u00e9 unha modalidade de neopaganismo centrada nos deuses, crenzas e pr\u00e1cticas da relixi\u00f3n da Grecia antiga, as\u00ed como na recuperaci\u00f3n das antigas tradici\u00f3ns e filosof\u00eda precristi\u00e1s.\nEn 2017, o helenismo foi legalmente reco\u00f1ecida como \"relixi\u00f3n co\u00f1ecida\" en Grecia.\nRelixi\u00f3 hel\u00e9nica antiga.\nA relixi\u00f3n na Grecia antiga era unha pr\u00e1ctica polite\u00edsta que se desenvolveu \u00f3 redor do mar Exeo, a partir do per\u00edodo mic\u00e9nico no -1200 e que contin\u00faa ata o per\u00edodo hel\u00e9nico entre os s\u00e9culos -II e IV, e durante os primeiros s\u00e9culos da dominaci\u00f3n do Imperio romano. Esta ampla pr\u00e1ctica do polite\u00edsmo remata coa pol\u00edtica establecida polo emperador romano Teodosio a finais do s\u00e9culo IV.\nDodecate\u00edsmo moderno ou neohelenismo.\nO neohelenismo \u00e9 un movemento cultural posmoderno e poscristi\u00e1n activo en Grecia e noutras zonas do mundo, particularmente nos Estados Unidos. O fen\u00f3meno neohel\u00e9nico presenta recuperaci\u00f3ns moi variadas, en particular antropol\u00f3xicas, sociol\u00f3xicas e relixiosas. O movemento neohel\u00e9nico leva canda si determinadas ideas sociol\u00f3xicas e antropol\u00f3xicas que cobren varios campos da visi\u00f3n humana do mundo, da valoraci\u00f3n da figura feminina na sociedade, e unha idea de pol\u00edtica moi semellante \u00e1 da Grecia antiga.\nOs grupos dodecateicos neohel\u00e9nicos caracter\u00edzanse por unha s\u00f3lida base com\u00fan. En Grecia, a organizaci\u00f3n \"\u038e\u03c0\u03b1\u03c4\u03bf \u03a3\u03c5\u03bc\u03b2\u03bf\u03cd\u03bb\u03b9\u03bf \u03c4\u03c9\u03bd \u0395\u03bb\u03bb\u03ae\u03bd\u03c9\u03bd \u0395\u03b8\u03bd\u03b9\u03ba\u03ce\u03bd\" (Consello Supremo de Gregos Xent\u00eds), ref\u00edrense a esta relixi\u00f3n como \"\u0395\u03bb\u03bb\u03b7\u03bd\u03b9\u03ba\u03ae \u0395\u03b8\u03bd\u03b9\u03ba\u03ae \u0398\u03c1\u03b7\u03c3\u03ba\u03b5\u03af\u03b1\" (Relixi\u00f3n Nacional Grega). As principais organizaci\u00f3ns de neohelenistas son: o Concello Supremo de Gregos Xent\u00eds e a Sociedade de Amigos de \u00c1ticos, que aseguran ter entre ambos uns 40.000 membros.\nPersecuci\u00f3n.\nEn Grecia, a relixi\u00f3n oficial do Estado \u00e9 a Igrexa Ortodoxa Grega. A lei grega establece unha multa elevada por predicar calquera relixi\u00f3n sen permiso, a\u00ednda que no 2004, a Corte Suprema deulle \u00f3 xuda\u00edsmo e \u00f3 islam o status de relixi\u00f3ns aceptadas, pero non as\u00ed \u00f3 neopaganismo hel\u00e9nico. Por\u00e9n, a Corte estableceu no 2006 que o paganismo heleno deb\u00eda deixar de estar prohibido, o cal permitiulles \u00f3s neopag\u00e1ns gregos deixar de ser unha relixi\u00f3n ilegal. O presidente da Comunidade de Sacerdotes Gregos, Eustathios Kollas declarou que: \"Son un feixe de miserables resucitadores dunha dexenerada relixi\u00f3n morta que desexan regresar \u00e1s alucinaci\u00f3ns do escuro pasado\"."}
{"id": "278600", "revid": "5863", "url": "https://gl.wikipedia.org/wiki?curid=278600", "title": "Diversidade biol\u00f3xica", "text": ""}
{"id": "278601", "revid": "23204", "url": "https://gl.wikipedia.org/wiki?curid=278601", "title": "Neohelenismo", "text": ""}
{"id": "278602", "revid": "23204", "url": "https://gl.wikipedia.org/wiki?curid=278602", "title": "Neopaganismo hel\u00e9nico", "text": ""}
{"id": "278603", "revid": "23204", "url": "https://gl.wikipedia.org/wiki?curid=278603", "title": "Neopaganismo grego", "text": ""}
{"id": "278604", "revid": "23204", "url": "https://gl.wikipedia.org/wiki?curid=278604", "title": "Acento agudo dobre", "text": "O acento agudo dobre ( \u02dd ) \u00e9 un signo diacr\u00edtico dos alfabetos latino e cir\u00edlico consistente en d\u00faas pequenas raias que baixan de dereita a esquerda e que se coloca sobre unha vogal ou unha consoante.\nUsos.\nDuraci\u00f3n voc\u00e1lica.\nH\u00fangaro.\nNo h\u00fangaro util\u00edzase o acento agudo dobre sobre as letras o e u para representar as formas longas das vogais \u00f6 e \u00fc, a diferenza das outras vogais longas, que levan o acento agudo simple. Estas graf\u00edas son consideradas como letras independentes no alfabeto desta lingua.\nNo s\u00e9culo XVIII, antes de que se fixase a ortograf\u00eda h\u00fangara, nalg\u00fans documentos impresos o \"u\" e o \"o\" longos aparecen representados coa combinaci\u00f3n da di\u00e9rese e do acento agudo (). Os tip\u00f3grafos do s\u00e9culo XIX, procurando unha soluci\u00f3n m\u00e1is est\u00e9tica, introduciron no seu lugar o acento agudo dobre.\nEslovaco.\nNo eslovaco, desde comezos do s\u00e9culo XX, o acento agudo dobre tense empregado, con todo de modo limitado, en combinaci\u00f3n coa letra a para representar a variante longa ( a\u030b ) da vogal breve \u00e4, existente nalg\u00fan dialecto e en empr\u00e9stitos de orixe estranxeira. As outras vogais longas escr\u00edbense, polo contrario, con acento agudo simple.\nUmlaut.\nFero\u00e9s.\nNalg\u00fans casos no fero\u00e9s empr\u00e9gase a letra \"o\" con acento agudo dobre ( \u0151 ) en vez de \"\u00f8\". Para tal fin o dan\u00e9s fai uso do \"o\" con acento agudo simple ( \u00f3 ), o que resulta problem\u00e1tico para o fero\u00e9s xa que dita graf\u00eda \u00e9 xa unha letra espec\u00edfica do seu alfabeto.\nChuvaxo.\nO chuvaxo, escrito en alfabeto cir\u00edlico, usa a letra con acento agudo dobre \u04f2, \u04f3 para representar o fonema . Noutras linguas minoritarias de Rusia (khakas, mari, altai, e khanty), empr\u00e9gase para dito fonema a forma con di\u00e9rese \"\u04f0\".\nTonalidade.\nNo sistema con diacr\u00edticos empregado para sinalar a tonalidade polo Alfabeto Fon\u00e9tico Internacional o acento agudo dobre representa un ton extra alto. A seguir m\u00f3strase o sistema usando a letra \"e\" como modelo.\nO acento agudo dobre \u00e9 usado como signo de tonalidade nas ortograf\u00edas derivadas do IPA dalgunhas linguas minoritarias como o tanacross, nas que indica un ton extra alto."}
{"id": "278605", "revid": "23204", "url": "https://gl.wikipedia.org/wiki?curid=278605", "title": "Gaianismo", "text": "O gaianismo \u00e9 unha filosof\u00eda aberta e inclusiva e xurdiu da espiritualidade e de diversas expresi\u00f3ns relixiosas. O termo describe unha filosof\u00eda e visi\u00f3n \u00e9tica do mundo, o cal implica unha devoci\u00f3n transracional do Planeta Terra como un superorganismo. Bas\u00e9ase no co\u00f1ecemento intuitivo da humanidade, produto da conexi\u00f3n intr\u00ednseca coa Terra, tam\u00e9n chamada Gaia. Gaia era orixinalmente un dos tit\u00e1ns gregos, que simbolizaba \u00e1 Terra. T\u00f3dolos tit\u00e1ns, deuses e criaturas da mitolox\u00eda grega foron creados por ela.\nO gaianismo bas\u00e9ase na creza de que a Terra pos\u00fae unha personalidade como organismo vivo que pasou un proceso de bill\u00f3ns de anos de evoluci\u00f3n."}
{"id": "278606", "revid": "27155", "url": "https://gl.wikipedia.org/wiki?curid=278606", "title": "Rod\u00f3fita", "text": ""}
{"id": "278610", "revid": "89787", "url": "https://gl.wikipedia.org/wiki?curid=278610", "title": "Mercedes McCambridge", "text": "Carlotta Mercedes McCambridge, nada en Joliet (Illinois) o 16 de marzo de 1916 e finada en La Jolla (California) o 2 de marzo de 2004 foi unha actriz estadounidense.\nTraxectoria.\nComezou a s\u00faa carreira como actriz na d\u00e9cada de 1930 na radio, mentres tam\u00e9n actuaba en Broadway. Debutou no cinema en 1949 con \"All the King's Men\", polo que ga\u00f1ou o Oscar \u00e1 mellor actriz secundaria.\nSeguiu actuando en papeis secundarios e na televisi\u00f3n e en 1973 puxo voz ao demo Pazuzu que posu\u00eda a nena interpretada por Linda Blair no filme \"O exorcista\".\nA mediados da d\u00e9cada de 1970 dirixiu un centro de rehabilitaci\u00f3n para alcoh\u00f3licos en Pensilvania."}
{"id": "278611", "revid": "23204", "url": "https://gl.wikipedia.org/wiki?curid=278611", "title": "Gloria Grahame", "text": "Gloria Hallward, nada nos \u00c1nxeles o 28 de novembro de 1923 e finada en Nova York o 5 de outubro de 1981 foi unha actriz estadounidense, co\u00f1ecida como Gloria Grahame.\nTraxectoria.\nEra filla dun arquitecto e escritor e dunha actriz brit\u00e1nica, Jeanne McDougall, que usaba como nome art\u00edstico Jean Grahame. A s\u00faa irm\u00e1 Joy Hallward tam\u00e9n foi actriz.\nFoi contratada pola Metro-Goldwyn-Mayer cando Louis B. Mayer a viu nunha obra de Broadway, debutando en 1944. Por\u00e9n, a MGM non viu o seu potencial e vendeu o contrato \u00e1 RKO Studios en 1947.\nAsociada habitualmente a filmes de cinema negro, ga\u00f1ou o Oscar \u00e1 mellor actriz secundaria en 1952 por \"The Bad and the Beautiful\". Traballou tam\u00e9n na televisi\u00f3n, en series como \"The Outer Limits\" ou \"The Fugitive\".\nGrahame encadeou varias relaci\u00f3ns e matrimonios fracasados, entre eles, co director Nicholas Ray. Anos despois do divorcio casou con Anthony, fillo do director, co que tivera un romance cando a\u00ednda estaba casado co seu pai.\nEn 1974 diagnostic\u00e1ronlle cancro de mama, que remitiu nun ano. En 1980 volveu a enfermidade, pero ela seguiu traballando no teatro nos Estados Unidos e o Reino Unido. Durante unha operaci\u00f3n en Londres os m\u00e9dicos caus\u00e1ronlle unha ferida que acabou convertida en peritonite. Trasladada polos seus fillos ao seu pa\u00eds, finou unhas semanas despois."}
{"id": "278612", "revid": "23204", "url": "https://gl.wikipedia.org/wiki?curid=278612", "title": "Orfismo (relixi\u00f3n)", "text": "O orfismo (grego antigo: \u1f48\u03c1\u03c6\u03b9\u03ba\u03ac) \u00e9 o nome dunhas pr\u00e1cticas e crenzas relixiosas xurdidas na Grecia antiga e no mundo helenista, as\u00ed como polos tracios, asociada \u00e1 literatura do m\u00edtico poeta Orfeo, que foi quen de descender a Hades e volver. Os orfistas tam\u00e9n adoraban a Pers\u00e9fone (que anualmente descend\u00eda a Hades por unha tempada e despois regresaba) e a Dioniso (que tam\u00e9n descendeu a Hades e volveu). Orfeo foi o creador dos Misterios dionis\u00edacos. A poes\u00eda que cont\u00e9n as crenzas \u00f3rficas rem\u00f3ntase \u00f3 s\u00e9culo -VI ou V.\nAs fontes cl\u00e1sicas, como Plat\u00f3n, falan \"Iniciadores de Orfeo\" (\u1f48\u03c1\u03c6\u03b5\u03bf\u03c4\u03b5\u03bb\u03b5\u03c3\u03c4\u03b1\u03af), e ritos asociados, malia que a literatura \"\u00f3rfica\" relacionada cos ritos non est\u00e1 clara. \u00d3 igual que nos misterios eleusinos, a iniciaci\u00f3n nos misterios do orfismo promet\u00eda vantaxes despois da vida."}
{"id": "278621", "revid": "22570", "url": "https://gl.wikipedia.org/wiki?curid=278621", "title": "Creampie", "text": "O Creampie \u00e9 unha modalidade do cinema pornogr\u00e1fico na que logo de exacular un home dentro da vaxina ou ano da s\u00faa ou do seu compa\u00f1eiro sexual, retira o pene e obs\u00e9rvase o escorregamento do seme a trav\u00e9s dos mesmos orificios.\n\u00c9 un recurso utilizado no cinema pornogr\u00e1fico duro como alternativa \u00e1 visualizaci\u00f3n polo espectador da exaculaci\u00f3n externa cl\u00e1sica. Nestes casos o momento da exaculaci\u00f3n non se pode gravar pola c\u00e1mera ao producirse internamente, pero en cambio o espectador pode posteriormente ver como o esperma \u00e9 expulsado lentamente \u00f3 exterior a trav\u00e9s de contracci\u00f3ns dos m\u00fasculos vaxinais ou do esf\u00ednter anal. Para gravar estas pr\u00e1cticas util\u00edzase xeralmente o zoom, xa que as imaxes finais son enfocadas en primeir\u00edsimo plano.\nUnha pr\u00e1ctica asociada \u00f3 creampie \u00e9 o felching, que se produce cando o esperma evacuado \u00e9 lambido ou inxerido por outra persoa.\nAo ser unha pr\u00e1ctica sexual que non utiliza protecci\u00f3n pode resultar en riscos para a sa\u00fade ante as enfermidades de transmisi\u00f3n sexual."}
{"id": "278638", "revid": "98629", "url": "https://gl.wikipedia.org/wiki?curid=278638", "title": "American Hustle", "text": "American Hustle \u00e9 un filme estadounidense dirixido por David O. Russell que se estreou no 2013. O gui\u00f3n, escrito por Eric Warren Singer e Russell, est\u00e1 vagamente baseado nunha operaci\u00f3n do FBI de finais dos anos 1970 e comezos dos 1980. Est\u00e1 protagonizado por Christian Bale e Amy Adams como dous timadores que son forzados por un axente do FBI (Bradley Cooper) a colaborar nunha operaci\u00f3n que ten como obxectivo descubrir pol\u00edticos corruptos, inclu\u00eddo o alcalde de Camden, Nova Jersey, (Jeremy Renner). Jennifer Lawrence interpreta a impredecible muller do personaxe de Bale.\nSinopse.\nEstado de Nova York, anos setenta. Irving Rosenfeld (Christian Bale), un espelido estafador, e a s\u00faa intelixente e sedutora compa\u00f1eira Sydney Prosser (Amy Adams) vense na obriga de traballar para un axente do FBI, Richie DiMaso (Bradley Cooper), que sen querelo os arrastra \u00f3 perigoso mundo da pol\u00edtica e da mafia de Nova Jersey."}
{"id": "278641", "revid": "6279", "url": "https://gl.wikipedia.org/wiki?curid=278641", "title": "Praia (hom\u00f3nimos)", "text": "Praia, unha forma xeol\u00f3xica consistente na acumulaci\u00f3n de sedimentos, por efecto da din\u00e1mica local das ondadas."}
{"id": "278642", "revid": "25871", "url": "https://gl.wikipedia.org/wiki?curid=278642", "title": "Cabo Verde (hom\u00f3nimos)", "text": ""}
{"id": "278643", "revid": "56817", "url": "https://gl.wikipedia.org/wiki?curid=278643", "title": "Emirates", "text": "Emirates (\u00e1rabe: \u0637\u064e\u064a\u064e\u0631\u0627\u0646 \u0627\u0644\u0625\u0645\u0627\u0631\u0627\u062a) \u00e9 unha aeroli\u00f1a baseada en Dubai, Emiratos \u00c1rabes Unidos. \u00c9 unha subsidiaria de The Emirates Group, que \u00e9 propiedade da Investment Corporation of Dubai, organismo pertencente ao goberno. \u00c9 a aeroli\u00f1a m\u00e1is grande de Oriente Medio, operando ao redor dos 3.400 voos semanais dende o seu centro de operaci\u00f3ns no Aeroporto Internacional de Dubai, cara 133 cidades de 74 pa\u00edses. Das s\u00faas actividades de carga enc\u00e1rgase a divisi\u00f3n Emirates SkyCargo.\nFrota.\nPasaxeiros.\nEn novembro de 2016 a frota de Emirates estaba formada polos seguintes avi\u00f3ns:"}
{"id": "278644", "revid": "23204", "url": "https://gl.wikipedia.org/wiki?curid=278644", "title": "Top\u00f3nimos c\u00e9lticos en Galicia", "text": "A toponimia c\u00e9ltica de Galicia \u00e9 a totalidade de top\u00f3nimos de lugares antigos e actuais, r\u00edos (hidr\u00f3nimos) ou monta\u00f1as que se crearon coa lingua c\u00e9ltica e polo tanto te\u00f1en etimolox\u00eda c\u00e9ltica, e que est\u00e1n ou estaban situados dentro dos l\u00edmites da Galicia actual.\nAntigos top\u00f3nimos c\u00e9lticos.\nEn Galicia, aproximadamente a metade dos top\u00f3nimos non latinos transmitidos dende a antig\u00fcidade nas obras dos autores e xe\u00f3grafos cl\u00e1sicos (Pomponio Mela, Plinio o Vello, Tolomeo etc.), ou en inscrici\u00f3ns epigr\u00e1ficas romanas, resultaron ser de orixe c\u00e9ltica, sendo a outra metade maioritariamente indoeuropeas, en todo caso sendo incontestablemente non c\u00e9lticas ou carecendo dunha s\u00f3lida etimolox\u00eda c\u00e9ltica.\nDeseguido pres\u00e9ntase unha lista non exhaustiva de top\u00f3nimos cuxa orixe \u00e9, o m\u00e1is seguro, c\u00e9ltica. A caracter\u00edstica m\u00e1is elemental \u00e9 -bri(s), do proto-c\u00e9ltico *brigs, coa s\u00faa derivaci\u00f3n *brig\u0101, ambas as d\u00faas co significado de \u201couteiro\u201d e por tanto \u201ccastro\u201d e \u201cpoboado\u201d. Os asentamentos co\u00f1ecidos en Galicia durante a Idade de ferro eran os castros e poboados fortificados situados en outeiros e pen\u00ednsulas. Moitos deles foron abandonados logo da conquista romana.\nBritonia.\nNo s\u00e9culo V ou VI unha colonia de brit\u00f3ns asentouse no norte de Galicia, e os seus bispos acudiron a numerosos concilios, primeiro do Reino suevo, e despois dos visigodos en Toledo, at\u00e9 o s\u00e9culo VIII. Atrib\u00faenselle unha serie de top\u00f3nimos:\nExistiu tam\u00e9n unha vila \"Bretonos\" preto da cidade de Lugo, na Idade Media.\nTop\u00f3nimos medievais e modernos.\nA\u00ednda que os top\u00f3nimos c\u00e9lticos poden atoparse por todo o territorio galego, a meirande parte dos top\u00f3nimos c\u00e9lticos e prelatinos at\u00f3panse nas \u00e1reas costeiras, m\u00e1is notablemente nas R\u00edas Altas, nos arredores da Coru\u00f1a e no val do r\u00edo Ulla.\nComarcas, monta\u00f1as e illas.\nAlgunhas comarcas cando se espallan por varios concellos mante\u00f1en os nomes directamente herdados das tribos e sub-tribos prerromanas ou con orixe prerromana:\nParroquias e vilas.\nA maior\u00eda das 3.794 parroquias de Galicia son a continuaci\u00f3n das \"vilas\" romanas e medievais, con frecuencia fundadas preto, ou \u00e1s veces, sobre vellos castros da Idade de Ferro. Moitas destas parroquias conservan antigos nomes prelatinos.\nTop\u00f3nimos que conte\u00f1en o elemento c\u00e9ltico *-brig- 'outeiro'.\nO elemento m\u00e1is frecuente entre os top\u00f3nimos c\u00e9lticos de Galicia \u00e9 *brigs, que significa \"outeiro, sitio alto\", e por extensi\u00f3n \"castro, fortificaci\u00f3n no alto\". Normalmente este \u00e9 o segundo elemento en top\u00f3nimos compostos que rematan en -bre, -be ou -ve, est\u00e1n relacionados co ga\u00e9lico irland\u00e9s \"br\u00ed\" \"outeiro\", coa mesma orixe: proto-c\u00e9ltico *-brigs &gt; -brixs &gt; -bris. Uns poucos top\u00f3nimos rematados en -bra proceden dun derivado -brig\u0101 \"castro, fortificaci\u00f3n nun outeiro\", que deu lugar no bret\u00f3n e no gal\u00e9s a \"bre\" \"outeiro\". Alg\u00fans destes top\u00f3nimos son:\nTop\u00f3nimos baseados nun superlativo.\nOutro tipo de top\u00f3nimo c\u00e9ltico frecuente en Galicia son os que est\u00e1n formados por un superlativo, tanto os formados co sufixo -mmo- como coa composici\u00f3n -is-mmo-:\nOutros top\u00f3nimos prelatinos.\nOutros lugares e parroquias te\u00f1en nomes con orixe pre-Latinos, probablemente c\u00e9ltico, especialmente nas \u00e1reas costeiras das provincias da Coru\u00f1a e Pontevedra, e todo \u00f3 longo do val do Ulla. Por exemplo:"}
{"id": "278645", "revid": "736", "url": "https://gl.wikipedia.org/wiki?curid=278645", "title": "Top\u00f3nimos celtas en Galicia", "text": ""}
{"id": "278655", "revid": "89787", "url": "https://gl.wikipedia.org/wiki?curid=278655", "title": "Kartini", "text": "Raden Ayu Kartini, nada en Jepara o 21 de abril de 1879 e finada en Rembang o 17 de setembro de 1904, tam\u00e9n co\u00f1ecida como Raden Ajeng Kartini, foi unha nobre xavanesa considerada hero\u00edna nacional indonesia polo seu labor pioneiro no campo dos dereitos da muller.\nTraxectoria.\nKartini naceu nunha familia de \"priyayi\" -unha especie de nobreza formada por funcionarios- nas Indias Orientais Neerlandesas. O seu pai, Raden Mas Aria Adipati Sosroningrat, era \"bupati\" (gobernador) de Jepara e a s\u00faa nai, Ngasirah, era a s\u00faa primeira esposa pero non a dona principal. As leis coloniais da \u00e9poca establec\u00edan que un gobernador ti\u00f1a que casar cunha nobre e como a nai de Kartini non era o suficientemente nobre e a poligamia era habitual na nobreza, Sosroningrat casou con Raden Ajeng Woerjan, descendente directa do rax\u00e1 de Madura.\nKartini era o quinto fillo e a filla m\u00e1is vella, inclu\u00edndo os medios irm\u00e1ns. A s\u00faa era unha familia cunha importante tradici\u00f3n dentro do alto funcionariado colonial: o seu av\u00f3, Pangeran Ario Tjondronegoro IV, fora gobernador aos vinte e cinco anos, e intelectual, o irm\u00e1n m\u00e1is vello de Kartini, era ling\u00fcista. Kartini puido ir \u00e1 escola ata os doce anos, al\u00ed aprendeu a falar e escribir neerland\u00e9s, algo infrecuente nas mulleres xavanesas na \u00e9poca. Pero tras cumprir os doce anos, como era habitual na nobreza xavanesa, quedou reclu\u00edda na casa para se preparar para o matrimonio, pero a diferenza doutras familias o seu pai permitiulle tomar lecci\u00f3ns de bordado e aparecer en p\u00fablico con ocasi\u00f3n dalg\u00fans acontecementos especiais. Durante a s\u00faa reclusi\u00f3n continuou a se instru\u00edr por medio de lecturas e fixo amigos por correspondencia nos Pa\u00edses Baixos, salientando a amizade que mantivo con Rosa Abendanon; os libros, xornais e revistas europeos fixeron que se interesase polo feminismo europeo e polas condici\u00f3ns das mulleres do seu pa\u00eds. Entre as lecturas desa \u00e9poca est\u00e1 o xornal \"De Locomotief\" de Semarang, as\u00ed como \"leestrommel\", un paquete con revistas neerlandesas que as librer\u00edas enviaban a subscritores, o que inclu\u00eda revistas culturais, cienf\u00edticas e a revista feminina \"De Hollandsche Lelie\", \u00e1 que enviou colaboraci\u00f3ns que lle publicaron. Antes dos vinte anos xa lera \"Max Havelaar\" e \"Geloofsbelydenis\" de Multatuli, mais tam\u00e9n \"De Stille Kracht\" de Louis Couperus, as obras de Frederik van Eeden, Augusta de Witt, a autora rom\u00e1ntico-feminista Goekoop de-Jong Van Eek ou a novela antib\u00e9lica de Berta von Suttner, \"Die Waffen Nieder!\".\nOs pais de Kartini arranxaron o seu matrimonio, contra a s\u00faa vontade, con Joyodiningrat, gobernador de Rembang, quen xa ti\u00f1a tres mulleres, casou o 12 de novembro de 1903. O seu home permitiulle abrir unha escola para mulleres no p\u00f3rtico oriental da s\u00faa residencia. O 13 de setembro de 1904 deu a luz ao seu fillo morrendo poucos d\u00edas despois, o 17 de setembro.\nHerdanza.\nInspir\u00e1ndose no exemplo de Kartini, o pol\u00edtico neerland\u00e9s Conrad Theodor van Deventer estableceu en 1913 a Fundaci\u00f3n Kartini para a construci\u00f3n de escolas para mulleres ( as \"Kartinischolen\"). Con motivo do cincuenta aniversario da s\u00faa morte celebrouse un reco\u00f1ecemento nalgunha das escolas da fundaci\u00f3n e o creador do himno nacional Wage Rudolf Supratman escribiu unha canci\u00f3n dedicada a ela que se espallou entre o movemento nacionalista. Ao longo da d\u00e9cada de 1930 celebr\u00e1base o d\u00eda de Kartini en varias cidades do centro de Xava organizado por asociaci\u00f3ns de mulleres, a secci\u00f3n feminina xavanesa da organizaci\u00f3n xuvenil nacionalista Indonesia Moeda comezando a se espallar a celebraci\u00f3n por outras partes das Indias Neerlandesas e tirando algunhas publicaci\u00f3ns nacionalistas edici\u00f3ns especiais dedicadas a Kartini. Coa independencia institu\u00eduse oficialmente o D\u00eda de Kartini o 21 de abril . En 1964 o presidente Sukarno inclu\u00eduna no pante\u00f3n de heroes nacionais.\nObra epistolar.\nDespois da morte de Kartini, Jacques Henrij Abendanon, antigo ministro de cultura das Indias Neerlandesas recolleu e publicou as cartas que ela intercambiaba cos seus amigos en Europa, o libro publicouse como \"Door Duisternis tot Licht\" en 1912 nos Pa\u00edses Baixos e nos anos sucesivos viu cinco edici\u00f3ns, engad\u00edndose na \u00faltima m\u00e1is cartas. O libro escrito por unha muller nativa atraeu grande interese nos Pa\u00edses Baixos e axudou a cambiar o xeito en que os neerlandeses v\u00edan as mulleres xavanesas e tam\u00e9n inspirou \u00e1 \"intelligentsia\" indonesia e ao movemento polos dereitos da muller. En 1920 traduciuse ao ingl\u00e9s como \"Letters of a Javanese princess\" e en 1922 ao malaio, lingua franca das Indias Orientais Neerlandesas, como \"Habis gelap terbitlah terang\". \u00c1 lingua materna de Kartini, o xavan\u00e9s, traduciuse en 1938 co t\u00edtulo de \"Mboekak Pepeteng\".\nPensamento.\nCondici\u00f3n da muller.\nNas s\u00faas cartas, Kartini escribiu particularmente das condici\u00f3ns sociais da s\u00faa \u00e9poca e en especial das da muller xavanesa. Reb\u00e9lase contra a tendencia que ti\u00f1a a cultura tradicional xavanesa para p\u00f3rlle pexas ao desenvolvemento da muller; pola contra, ela quer\u00eda que tivesen liberdade para aprenderen e estudaren. Kartini escribiu das s\u00faas ideas e ambici\u00f3ns que inclu\u00edan segundo as s\u00faas propias palabras o \"Zelf-ontwikkeling, Zelf-onderricht, Zelf-vertrouwen, Zelf-werkzaamheid\" e \"Solidariteit\", traducido como autodesenvolvemento, autoaprendizaxe, autoconfianza, autosuficiencia e solidariedade, ideas todas baseadas no lema \"Religieusiteit, Wijsheid en Schoonheid\", isto \u00e9 relixiosidade, sabedor\u00eda e beleza, aos que haber\u00eda que engadir o humanitarismo e o nacionalismo.\nAs s\u00faas cartas tam\u00e9n expresaban as s\u00faas esperanzas no apoio do exterior e na correspondencia con Estell \"Stella\" Zeehandelaar expresaba o seu desexo de ser como unha moza europea, describindo os padecementos das mulleres xavanesas baixo o peso da tradici\u00f3n, sen poderen estudar, reclusas, obrigadas a prepararse para parcipipar en matrimonios pol\u00edgamos cun home que non co\u00f1ecen.\nRelixi\u00f3n.\nA\u00ednda que muller piadosa non oculta as s\u00faas cr\u00edticas \u00e1 relixiosidade tradicional, non entende a raz\u00f3n pola que o Cor\u00e1n hab\u00eda ser memorizado e recitado sen a obriga de comprendelo; cr\u00eda que a relixi\u00f3n non deb\u00eda suscitar problemas, desacordos e ofensas, escribindo que \"a relixi\u00f3n deb\u00eda protexer contra o pecado mais con moita frecuencia os pecados comet\u00edanse no nome da relixi\u00f3n\" e que esta non deb\u00eda servir aos homes para perpetuar a poligamia."}
{"id": "278660", "revid": "27155", "url": "https://gl.wikipedia.org/wiki?curid=278660", "title": "Criptom\u00f3nadas", "text": ""}
{"id": "278665", "revid": "98629", "url": "https://gl.wikipedia.org/wiki?curid=278665", "title": "Toxina bot\u00falica", "text": "A toxina bot\u00falica, toxina botul\u00ednica (BoNT, BTX) ou botulina \u00e9 unha prote\u00edna e neurotoxina producida pola bacteria \"Clostridium botulinum\". \u00c9 a toxina m\u00e1is agudamente mortal que se co\u00f1ece, cunha dose letal media en humanos (LD-50) de 1,3\u20132,1 ng/kg por v\u00eda intravenosa ou intramuscular e 10\u201313\u00a0ng/kg inhalada. A toxina botul\u00ednica pode causar botulismo, unha grave enfermidade que pode ser mortal para homes e animais. Disponse comercialmente de tres formas da toxina botul\u00ednica tipo A, que se venden cos nomes \"Botox\", \"Dysport\" e \"Xeomin\", e unha forma da toxina botul\u00ednica tipo B comercializada como \"Neurobloc\" (ou \"MyoBloc\") , que se usan en tratamentos est\u00e9ticos e m\u00e9dicos. O nome comercial que se fixo m\u00e1is popular foi \"Botox\" \u00ae.\nHistoria.\nJustinus Kerner describiu a toxina botul\u00ednica como un \"veleno da salchicha\" e \"veleno graxo\", porque a bacteria que produc\u00eda a toxina causaba con frecuencia envelenamentos ao crecer en carne manipulada incorrectamente ou en produtos c\u00e1rnicos preparados, como as salchichas. Foi Kerner, que era m\u00e9dico, o primeiro que pensou nun posible uso terap\u00e9utico da toxina botul\u00ednica e acu\u00f1ou o nome botulismo para a doenza (do lat\u00edn \"botulus\" que significa \"salchicha\"). En 1897, Emile van Ermengem descubriu que o produtor da toxina botul\u00ednica era unha bacteria, \u00e1 cal chamou \"Clostridium botulinum.\" En 1928, P. Tessmer Snipe e Hermann Sommer purificaron por primeira vez a toxina. En 1949, o grupo de Arnold Burgen descubriu que a toxina botul\u00ednica bloquea a transmisi\u00f3n neuromuscular por medio dunha diminuci\u00f3n da liberaci\u00f3n de acetilcolina.\nEstrutura qu\u00edmica.\nCo\u00f1\u00e9cense oito tipos seroloxicamente distintos da toxina formados por distintas cepas da bacteria, denominados do A ao H. Ademais, seis dos oito tipos de toxina te\u00f1en subtipos, e foron descritos cinco subtipos da BoNT A. Os tipos m\u00e1is frecuentes de toxina botul\u00ednica causantes de botulismo humano son os A, B e E. En animais os tipos m\u00e1is frecuentes causantes de botulismo son o C e D. Os tipos utilizados para aplicaci\u00f3ns m\u00e9dicas ou est\u00e9ticas son o A e o B.\nA toxina \u00e9 un polip\u00e9ptido de d\u00faas cadeas, cunha cadea pesada de 100 kDa unida por unha ponte disulfuro a unha cadea lixeira de 50 kDa. Esta cadea lixeira \u00e9 un encima protease que ataca unha das prote\u00ednas de fusi\u00f3n (SNAP-25, sintaxina ou sinaptobrevina) da uni\u00f3n neuromuscular, o que impide que as ves\u00edculas sin\u00e1pticas se ancoren \u00e1 membrana plasm\u00e1tica para liberar acetilcolina. Ao inhibir a liberaci\u00f3n de acetilcolina, a toxina interfire cos impulsos nervioso e causa a par\u00e1lise fl\u00e1ccida dos m\u00fasculos no botulismo, o que \u00e9 diferente da par\u00e1lise esp\u00e1stica observada no t\u00e9tano.\nA toxina botul\u00ednica desnatural\u00edzase a temperaturas superiores a 80\u00a0\u00b0C.\nA toxina sintet\u00edzase en forma de mon\u00f3mero de 150 kDa, estado no que \u00e9 inactiva. O mon\u00f3mero est\u00e1 composto de tres dominios. Un dominio con actividade protease (endopeptidase de cinc), outro dominio de translocaci\u00f3n e outro de ligaz\u00f3n. O dominio de translocaci\u00f3n \u00e9 responsable da translocaci\u00f3n da cadea lixeira que pos\u00fae actividade de protease no citoplasma da zona sin\u00e1ptica da neurona diana. O dominio de ligaz\u00f3n est\u00e1 composto por dous subdominios de tama\u00f1o equivalente. O subdominio HC-N ten unha estrutura similar \u00e1 das prote\u00ednas que se unen a azucres. O subdominio HC-C est\u00e1 repregado de xeito similar \u00e1s prote\u00ednas implicadas en funci\u00f3ns de ligaz\u00f3n prote\u00edna-prote\u00edna. Este motivo cont\u00e9n unha estrutura de \u03b2-trevo que est\u00e1 presente en varias prote\u00ednas que reco\u00f1ecen e se ligan a prote\u00ednas como IL-1, factores de crecemento ou inhibidores da tripsina. Este tipo de estrutura permite ligarse coa membrana presin\u00e1ptica por intermediaci\u00f3n dunha dobre interacci\u00f3n entre d\u00faas mol\u00e9culas.\nA cadea inactiva de 150 kDa da neurotoxina \u00e9 activada ao sufrir unha prote\u00f3lise espec\u00edfica do bucle exposto que cont\u00e9n a ponte disulfuro que un\u00eda a cadea lixeira e a pesada. Varias proteinases end\u00f3xenas bacterianas ou ex\u00f3xenas dos tecidos do h\u00f3spede poden activar as\u00ed a toxina. A cadea pesada e a lixeira quedan asociadas por d\u00faas ligaz\u00f3ns non covalentes e por unha ponte disulfuro situada no bucle de clivaxe. Pero para que o sitio activo situado na cadea lixeira sexa operacional, ser\u00e1 necesario romper a ponte disulfuro, o cal se realiza no momento da translocaci\u00f3n cara ao interior da neurona.\nA toxina botul\u00ednica \u00e9 unha endonuclease de cinc. Presenta unha secuencia moi conservada de 20 amino\u00e1cidos localizada na parte media da cadea lixeira, co motivo His-Glu-Xaa-Xaa-His, propio das encdopeptidases de cinc. Cont\u00e9n unha soa unidade de cinc por toxina (ag\u00e1s a BoNT/C que cont\u00e9n d\u00faas) que se une \u00e1 cadea lixeira en dous residuos histidina e un de glutamato. Un cuarto ligando \u00e9 unha mol\u00e9cula de auga, que permite a hidr\u00f3lise do enlace pept\u00eddico do substrato. Tam\u00e9n te\u00f1en un papel na actividade da toxina as mol\u00e9culas de calcio.\nO dominio catal\u00edtico \u00e9 un gl\u00f3bulo compacto composto por unha mestura de h\u00e9lices alfa e de follas beta. O \u00e1tomo de cinc est\u00e1 situado no interior dunha grande cavidade aberta que pos\u00fae un potrencial electrost\u00e1tico negativo elevado. Este sitio catal\u00edtico est\u00e1 protexido por d\u00faas rexi\u00f3ns que fan de cinto a cada lado da cavidade. O sitio catal\u00edtico est\u00e1 tam\u00e9n protexido polo dominio de translocaci\u00f3n cando este est\u00e1 unido \u00e1 cadea lixeira.\nFontes.\nAs toxinas botul\u00ednicas prod\u00facenas as bacterias \"Clostridium botulinum\", \"C. butyricum\", \"C. baratii\" e \"C. argentinense.\"\nO botulismo adquirido dos alimentos pode ser transmitido por alimentos que non foron quentados correctamente antes de ser enlatados ou alimentos que non foron coci\u00f1ados suficientemente despois de sacados da lata. A maior\u00eda dos casos de botulismo infantil non se poden previr porque a bacteria que os causa neses casos est\u00e1 no solo e no po. A bacteria pode encontrarse dentro das casas e pisos, alfombras, e mesados mesmo despois de limpos. O mel pode conter a bacteria e pode causar botulismo infantil, polo que \u00e1s veces se aconsella que aos nenos de menos de 12 meses non se lles dea mel. O mel \u00e9 seguro para os nenos de m\u00e1is de 1 ano e persoas maiores.\nA bacteria produce esporas moi resistentes, polo que o botulismo producido por alimentos xeralmente \u00e9 o resultado da inxesti\u00f3n de comida contaminada con esas esporas, que despois xerminan e crecen en ambientes anaer\u00f3bicos (como unha lata perforada). As bacterias en crecemento (vexetativas) son as que producen a toxina. A inxesti\u00f3n da toxina \u00e9 a que causa o botulismo, e non a inxesti\u00f3n das esporas ou as bacterias vexetativas directamente. O botulismo en nenos ou o orixinado en feridas est\u00e1 causado por infecci\u00f3n por esporas, as cales despois xerminan, empezando a producir a toxina e os s\u00edntomas do botulismo.\nUnha axeitada refrixeraci\u00f3n a temperaturas por debaixo de 3\u00a0\u00b0C retarda o crecemento de \"Clostridium botulinum\". O organismo \u00e9 tam\u00e9n susceptible \u00e1s altas concentraci\u00f3ns salinas, alto nivel de ox\u00edxeno, e pH baixo. A toxina \u00e9 rapidamente destru\u00edda por calor, como o xerado ao coci\u00f1ar os alimentos suficientemente. Ao contrario, as esporas son tolerantas \u00e1 calor e sobreviven en auga fervendo durante un longo per\u00edodo de tempo.\nA toxina botul\u00ednica pode ser absorbida polos ollos, membranas mucosas, tracto respiratorio ou pola pel non intacta.\nA toxina botul\u00ednica \u00e9 considerada como unha temible arma bioterrorista ou b\u00e9lica potencial.\nMecanismo bioqu\u00edmico de toxicidade.\nA cadea pesada da toxina \u00e9 especialmente importante para dirixir a toxina a tipos espec\u00edficos de ax\u00f3ns terminais. A toxina debe chegar aos ax\u00f3n terminais para causar par\u00e1lise. Despois da uni\u00f3n da cadea pesada da toxina a prote\u00ednas da superficie dos ax\u00f3ns terminais, a toxina pode ser introducida nas neuronas por endocitose. A cadea lixeira pode clivar as ves\u00edculas endoc\u00edticas e pasar ao citoplasma. A cadea lixeira da toxina ten actividade de protease. A toxina de tipo A degrada proteoliticamente a prote\u00edna SNAP-25, que \u00e9 un tipo de prote\u00edna SNARE. A prote\u00edna SNAP-25 \u00e9 necesaria para a fusi\u00f3n de ves\u00edculas que libera os neurotransmisores nos terminais ax\u00f3nicos (especialmente a acetilcolina). A toxina botul\u00ednica cliva especificamente estes SNAREs, polo que impide que as ves\u00edculas neurosecretoras atraquen/fusionen coa membrana plasm\u00e1tica da zona sin\u00e1ptica do nervio e liberen as\u00ed os seus neurotransmisores.\nToxicidade.\nA toxicidade da toxina botul\u00ednica \u00e9 xeralmente expresada en unidades rato (U), onde unha unidade (U) da toxina botul\u00ednica \u00e9 a dose letal media intraperitoneal (LD 50) en ratos e \u00e9 de aproximadamente 20 unidades / nanogramos (1U = aproximadamente 0,05\u00a0ng). A dose letal en humanos non se co\u00f1ece, pero extrapolada a partir de datos de experimentos en monos, para un humano de 70\u00a0kg de peso, ser\u00eda de 0,09-0,15 picogramos de toxina por v\u00eda intravenosa ou intramuscular, 0,70-0,90 picogramos por inhalaci\u00f3n e 70\u00a0\u00b5g por v\u00eda oral.\nUn s\u00f3 gramo de toxina botul\u00ednica \u00e9 dabondo para matar a un mill\u00f3n de cobaias, e para matar a un rato de laboratorio abonda s\u00f3 un picogramo de botulina (1 picogramo = 1x10\u221212 gramos).\nTratamento do envelenamento por botulismo.\nSe o diagn\u00f3stico dos s\u00edntomas do botulismo adquirido pola inxesti\u00f3n de alimentos \u00e9 r\u00e1pido, o tratamento utilizado \u00e9 administrar antitoxina equina, enemas, e lavado de est\u00f3mago. As infecci\u00f3ns orixinadas en feridas poden ser tratadas cirurxicamente. Son m\u00e9todos de prevenci\u00f3n as informaci\u00f3ns sobre m\u00e9todos de enlatado de alimentos con seguridade, e a educici\u00f3n p\u00fablica sobre a doenza. A probas para detectar o botulismo incl\u00faen esc\u00e1neres cerebrais, probas de conduci\u00f3n nerviosa, e unha proba para a miastenia gravis para diferenciar o botulismo doutras doenzas con s\u00edntomas similares. A electromiograf\u00eda pode utilizarse para diferenciar a miastenia gravis e a s\u00edndrome de Guillain-Barr\u00e9. As probas de toxicidade de mostras de soro, cultivos de tecidos de feridas, e cultivos de mostras de feces son os mellores m\u00e9todos para identificar o botulismo. As probas de laboratorio do soro e feces do paciente son inxectadas en ratos. A forma m\u00e1is r\u00e1pida de detectar o botulismo nas persoas \u00e9 a espectrometr\u00eda de masas, porque reduce o tempo das probas a s\u00f3 tres ou catro horas e ao mesmo tempo pode identificar os sete tipos de toxina.\nTodas estas probas e tratamentos fixeron que os casos de morte por botulismo diminu\u00edran nas \u00faltimas d\u00e9cadas. En pa\u00edses como EUA entre 1950 e 1996 a mortalidade nesta doenza era do 15,5%, o que significa unha reduci\u00f3n do 60% con respecto \u00e1 taxa dos anteriores 50 anos. A morte nestes casos prod\u00facese xeralmente por unha insuficiencia respiratoria debido \u00e1 par\u00e1lise dos m\u00fasculos respiratorios, polo que se administran antitoxinas e se proporciona ventilaci\u00f3n artificial ata que as neurotoxinas son excretadas ou metabolizadas. Se se inician ao seu debido tempo, estes tratamentos son bastante efectivos, a\u00ednda que o antisoro pode non afectar aos polip\u00e9ptidos BoNT que xa entraron nas c\u00e9lulas. Ocasionalmente, a recuperaci\u00f3n funcional total pode tardar semanas ou meses.\nDisponse de dous tipos de antitoxinas para o tratamento do botulismo, que son:\nInvestigaci\u00f3n terap\u00e9utica.\nA finais da d\u00e9cada de 1960, o oftalm\u00f3logo de San Francisco Alan Scott, e Edward Schantz foron os primeiros que traballaron cunha preparaci\u00f3n estandarizada de toxina botul\u00ednica con prop\u00f3sitos terap\u00e9uticos. En 1973, Scott (no Instituto Smith-Kettlewell) utilizou a toxina botul\u00ednica de tipo A (BTX-A) en experimentos con monos, e en 1980, utilizouna oficialmente por primeira vez con humanos para tratar o estrabismo, e o blefaroespasmo (pestanexo incontrolable). En 1993, Pasricha e colegas demostraron que a toxina botul\u00ednica pod\u00eda usarse para o tratamento da acalasia, un espasmo da esf\u00ednter esof\u00e1xico inferior. En 1994, Bushara demostrou que as inxecci\u00f3ns de toxina botul\u00ednica inhib\u00edan a suoraci\u00f3n. Esta foi a primeira demostraci\u00f3n dun uso non muscular para a BTX-A en humanos.\nBlefaroespasmo e estrabismo.\nA inicios da d\u00e9cada de 1980, oftalm\u00f3logos universitarios dos Estados Unidos e do Canad\u00e1 refinaron m\u00e1is o uso da toxina botul\u00ednica como axente terap\u00e9utico. En 1985, determin\u00e1rase empiricamente un protocolo cient\u00edfico de sitios de inxecci\u00f3n e dosificaci\u00f3n para o tratamento do blefaroespasmo e o estrabismo. Os efectos secundarios eran considerados raros, suaves e tratables. Os efectos beneficiosos da inxecci\u00f3n duraban s\u00f3 4\u20136 meses. As\u00ed, os pacientes de blefaroplasma precisaban reinxecci\u00f3ns d\u00faas ou tres veces ao ano.\nEn 1986, o fabricante e distribuidor de Scott de \"Botox\" xa non pod\u00eda subministrar o f\u00e1rmaco debido \u00e1 imposibilidade de obter un seguro de responsabilidade. Os pacientes quedaron gradualmente sen medicaci\u00f3n a medida que as existencias se foron consumindo. Os problemas co seguro de responsabilidade resolv\u00e9ronse catro meses despois.\nEn decembro de 1989, o \"Botox\", fabricado por Allergan, Inc., foi aprobado pola FDA norteamericana para o tratamento do estrabismo, blefaroespasmo, e espasmo hemifacial en pacientes de m\u00e1is de 12 anos de idade.\nA\u00ednda que non foi aprobado para o uso pedi\u00e1trico, o \"Botox\" foi tam\u00e9n usado para o tratamento de pacientes de menos de 12 anos, especialmente os nenos con esotrop\u00eda infantil. Varios estudos sobre estes tratamentos deron resultados variados; as taxas de \u00e9xito eran similares \u00e1s da cirurx\u00eda especialmente para a esotrop\u00eda de \u00e1ngulo medio ou pequeno.\nEst\u00e9tica.\nO efecto cosm\u00e9tico ou est\u00e9tico do BTX-A sobre as engurras da pel documentouno orixinalmente o cirurxi\u00e1n pl\u00e1stico de Sacramento (Estados Unidos), Richard Clark, en 1989. Os oftalm\u00f3logos e dermat\u00f3logos canadenses JD e JA Carruthers foron os primeiros en publicar un estudo sobre o BTX-A para o tratamento das li\u00f1as de engurras da fronte entre os ollos en 1992.\nOutros grupos independentes informaron de efectos similares (Brin, e o grupo da Universidade de Columbia dirixido por Monte Keen ). Despois de faceren ensaios cl\u00ednicos formais, en 2002, a FDA anunciou a aprobaci\u00f3n da toxina botul\u00ednica tipo A (\"Botox Cosmetic\") para mellorar temporalmente a aparencia das engurras da fronte entre os ollos (li\u00f1as glabelares). Despois, o uso cosm\u00e9tico da toxina foi estend\u00e9ndose cada vez m\u00e1is. Os resultados do \"Botox Cosmetic\" poden durar catro meses e poden variar en cada paciente.\n A FDA norteamericana aprobou un m\u00e9todo de proba de seguridade do produto alternativo en resposta \u00e1 preocupaci\u00f3n crecente da xente de que era necesaria unha proba de LD50 para cada lote do produto que se vendese no mercado.\nEst\u00edmase que o mercado global do \"Botox\" mover\u00e1 uns 2.900 mill\u00f3ns de d\u00f3lares en 2018.\nS\u00edndrome das motoneuronas superiores.\nA BTX-A \u00e9 agora un tratamento com\u00fan para os m\u00fasculos afectados pola s\u00edndrome das motoneuronas superiores (UMNS), como a par\u00e1lise cerebral, para m\u00fasculos que te\u00f1en afectada a s\u00faa capacidade de alongarse. Os m\u00fasculos afectados por esta s\u00edndrome est\u00e1n frecuentemente limitados pola s\u00faa debilidade, perda de inhibici\u00f3n rec\u00edproca, diminuci\u00f3n do control do movemento e hipertonicidade (inclu\u00edda a espasticidade). En 2014, a toxina botul\u00ednica foi aprobada no Reino Unido para o tratamento da minusval\u00eda de cadeira debida a espasticidade da perna asociada con accidente cerebrovascular en adultos. Ao inxectar a toxina nun m\u00fasculo sobreactivo para que descenda o seu nivel de contracci\u00f3n, pode facilitarse o movemento rec\u00edproco, o que mellora a capacidade de moverse e exercitarse.\nSuoraci\u00f3n.\nOs primeiros en decatarse de que a toxina inhib\u00eda a suoraci\u00f3n foron Khalaf Bushara e David Park mentres estaban tratando pacientes con espasmo hemifacial en Inglaterra en 1993. Esta foi a primeira demostraci\u00f3n dun uso non muscular para a BTX-A. Bushara posteriormente mostrou a eficacia da toxina botul\u00ednica no tratamento da hiperhidrose (suoraci\u00f3n excesiva). O tratamento con BTX-A foi despois aprobado para a sudaci\u00f3n excesiva axilar (hiperhidroxe axilar primaria grave), que ten unha causa desco\u00f1ecida e non responde aos axentes t\u00f3picos.\nDiston\u00eda cervical.\nA BTX-A util\u00edzase comunmente para tratar a diston\u00eda cervical, pero pode facerse ineficaz pasado un tempo. A toxina botul\u00ednica de tipo B (BTX-B) foi aprobada pola FDA para o tratamento da diston\u00eda cervical en 2000. Os nomes comerciais da BTX-B son \"Myobloc\" nos Estados Unidos e \"Neurobloc\" na Uni\u00f3n Europea.\nMigra\u00f1as cr\u00f3nicas.\nO \"Botox\" foi aprobado pola FDA para o tratamento das migra\u00f1as cr\u00f3nicas en 2010. A toxina inx\u00e9ctase na cabeza e pescozo para tratar estas dores de cabeza cr\u00f3nicas. Despois da aprobaci\u00f3n present\u00e1ronse evidencias obtidas en dous estudos financiados por Allergan Inc. que indicaban unha mellora moi lixeira na incidencia das migra\u00f1as cr\u00f3nicas nos pacientes aos que se lles administrara \"Botox\".\nDesde ent\u00f3n, varios ensaios con controis aleatorios demostraron que a toxina botul\u00ednica tipo A mellora os s\u00edntomas das dores de cabeza e a calidade de vida cando se usan profilacticamente en pacientes con migra\u00f1as cr\u00f3nicas.\nUsos m\u00e9dicos e cosm\u00e9ticos.\nA\u00ednda que a toxina botul\u00ednica \u00e9 unha substancia natural letal, pode utilizarse nas doses e preparaci\u00f3ns axeitadas como un medicamento eficaz e potente. Na d\u00e9cada de 1950 descubriuse que inxectando nos m\u00fasculos sobreactivos diminutas cantidades de toxina botul\u00ednica tipo A a actividade do m\u00fasculo diminu\u00eda. A toxina botul\u00ednica tipo A exerce o seu efecto impedindo que se libere o neurotransmisor acetilcolina das ves\u00edculas onde est\u00e1 almacenado, o que debilita o m\u00fasculo durante un per\u00edodo de tres ou catro meses.\nNas aplicaci\u00f3ns cosm\u00e9ticas pode usarse unha inxecci\u00f3n de \"Botox\", que cont\u00e9n unha pequena dose da toxina botul\u00ednica, para previr o desenvolvemento de engurras ao paralizar os m\u00fasculos faciais. As cualificaci\u00f3ns que te\u00f1en que ter os profesionais que inxectan o \"Botox\" var\u00edan segundo os pa\u00edses, e poden ser dermat\u00f3logos, cirurxi\u00e1ns pl\u00e1sticos, m\u00e9dicos de centros est\u00e9ticos, dentistas, enfermeiras, e axudantes m\u00e9dicos. O efecto preventivo das engurras adoita durar tres ou catro meses, \u00e1s veces seis. Despois do tratamento, os resultados visibles poden observarse aos 3\u20135 d\u00edas, pero \u00e1s veces os resultados completos tardan d\u00faas semanas.\nAdemais das s\u00faas aplicaci\u00f3ns cosm\u00e9ticas, o \"Botox\" util\u00edzase actualmente no tratamento de espasmos e diston\u00edas, ao debilitar os m\u00fasculos implicados, cun per\u00edodo efectivo de 60\u201370 d\u00edas.\nAs principais condici\u00f3ns que poden ser tratadas coa toxina botul\u00ednica son:\nOutros usos da toxina botu\u00ednica tipo A que son ben co\u00f1ecidos pero non foron aprobados pola lexislaci\u00f3n dalg\u00fans pa\u00edses. Exemplos son as seguintes aplicaci\u00f3ns non aprobadas pola FDA:\nO tratamento e prevenci\u00f3n de dores de cabeza cr\u00f3nicos e de dores musculoesquel\u00e9ticos cr\u00f3nicos son usos emerxentes da toxina botul\u00ednica tipo A. Ademais, pode axudar a perder peso ao inrementar o tempo de baleiramento g\u00e1strico.\nRelaci\u00f3n con casos de mortes.\nNalg\u00fans casos o uso do \"Botox\" foi relacionado con casos de mortes, e moitos dos informes sobre estes casos fix\u00e9ronse nos Estados Unidos. En 2005 o \"Journal of American Academy of Dermatology\" publicaba datos da FDA de que o uso do \"Botox\" causara 28 mortes entre 1989 e 2003, a\u00ednda que ningunha delas se atribu\u00eda aos seus usos cosm\u00e9ticos, sen\u00f3n a \u00e1 s\u00faa aplicaci\u00f3n noutras patolox\u00edas.\nEn 2008, a FDA anunciou que o \"Botox\" fora \"asociado con alg\u00fans casos de reacci\u00f3ns adversas, como insuficiencias respiratorias e morte, despois de seguir untratamento de diversas condici\u00f3ns usando un amplo rango de doses\", debido \u00e1 s\u00faa capacidade de estenderse a \u00e1reas afastadas do sitio de inxecci\u00f3n. En 2009, a FDA puxo ao d\u00eda as s\u00faas advertencias sobre que a toxina botul\u00ednica pode estenderse desde o punto de inxecci\u00f3n a outras \u00e1reas do corpo, causando s\u00edntomas similares ao botulismo. En 2009, as autoridades do Canad\u00e1 fixeron advertencias similares.\nEfectos secundarios.\nEn xeral, os efectos secundarios son pouco importantes e temporais, e poden predicirse polo modo de acci\u00f3n (par\u00e1lise muscular) e estrutura qu\u00edmica (prote\u00edna) da mol\u00e9cula, e son de dous tipos: par\u00e1lise dun grupo de m\u00fasculos non desexado e reacci\u00f3ns al\u00e9rxicas. Os negr\u00f3ns no sitio de inxecci\u00f3n non son resultado da toxina sen\u00f3n da forma de administraci\u00f3n. En usos cosm\u00e9ticos, pode producirse unha expresi\u00f3n facial inapropiada, como unha p\u00e1lpebra ca\u00edda, visi\u00f3n dobre, sorriso desigual, ou perda da capacidade de pechar os ollos. Isto desaparece nunhas seis semanas. Cando se inxecta no m\u00fasculo maseter, a perda da funci\u00f3n do m\u00fasculo causa a perda ou reduci\u00f3n da capacidade de mastigar alimentos s\u00f3lidos. Nas doses tan extremadamente baixas nas que se utiliza a toxina medicamente, a toxina ten un grao de toxicidade moi baixo en humanos e animais.\nOutros efectos adversos do uso cosm\u00e9tico son dores de cabeza, disfaxia, s\u00edndromes parecidas a arrefriados, visi\u00f3n borrosa, boca seca, fatiga, reacci\u00f3ns al\u00e9rxicas e inchamento do sitio de inxecci\u00f3n.\nAs mulleres pre\u00f1adas, ou persoas con alerxia ao ovo ou con trastornos neuromusculares diagnosticados deber\u00edan evitar o uso do \"Botox\". Non se observan efectos no meni\u00f1o lactante se a nai que lle d\u00e1 o peito recibiu \"Botox\".\nUnha forma na que o \"Botox\" pode afectar \u00e1s emoci\u00f3ns \u00e9 atenuando o relevo de sinais desde a cara \u00e1 am\u00edgdala cerebral e centros do tronco cerebral para a excitaci\u00f3n aut\u00f3noma.\nOs efectos mentais do \"Botox\" poden estenderse \u00e1 capacidade de entender a linguaxe sobre as emoci\u00f3ns. Un estudo experimental suxire que o uso cosm\u00e9tico da toxina botul\u00ednica para o tratamento das engurras da fronte afecta \u00e1 cognici\u00f3n e a capacidade de percibir as emoci\u00f3ns doutras persoas. Havas e colegas realizaron un estudo no que suxiren que \"o Botox causa un tipo de cegueira cognitiva suave temporal \u00e1 informaci\u00f3n do mundo, informaci\u00f3n social sobre as emoci\u00f3ns doutras persoas.\"\nAplicaci\u00f3ns b\u00e9licas.\nPor ser unha das toxinas m\u00e1is potentes de orixe biol\u00f3xica, a toxina botul\u00ednica foi proposta moitas veces como arma biol\u00f3xica para o seu uso en guerras ou como axente para ataques de bioterrorismo.\nDurante a segunda guerra mundial, os servizos brit\u00e1nicos de intelixencia tiveron co\u00f1ecemento que na Alema\u00f1a Nazi se dese\u00f1ara un sistema para atacar Inglaterra usando a toxina botul\u00ednica utilizando as bombas V1 para espallar o veleno; mais parece que o temor a un contraataque detivo o proxecto.\nOs xaponeses usaron botulina en experimentaci\u00f3n con finalidades b\u00e9licas con prisioneiros chinesess durante a ocupaci\u00f3n de Manchuria ao principio da d\u00e9cada de 1930.\nTam\u00e9n durante a segunda guerra mundial, o Canad\u00e1 e os EUA iniciaron programas\npara estudar o uso como arma da toxina botul\u00ednica.\nEn 1994 a polic\u00eda xaponesa encontrou indicios de que a seita relixiosa apocal\u00edptica Aum Shinriky\u014d, que provocara varias mortes usando gas nervioso no metro de Toquio, planeaba producir e usar grandes cantidades de botulina con iguais prop\u00f3sitos.\nEn Iraq durante o r\u00e9xime de Sadam Hussein chegouse a producir toxina botul\u00ednica en grandes cantidades con intenci\u00f3n de usala con prop\u00f3sitos b\u00e9licos. Tam\u00e9n os sovi\u00e9ticos ti\u00f1an proxectos coa botulina como arma, que se suspenderon ao se disgregar a URSS, e sosp\u00e9itase que Corea do Norte, Ir\u00e1n, Siria e Estados Unidos desenvolveron ou poder\u00edan ter en desenvolvemento proxectos similares.\nEn 2013 revelouse que o goberno do ditador chileno Augusto Pinochet ti\u00f1a unha reserva secreta da toxina, suficiente como para eliminar a miles de persoas e que foi destru\u00edda en 2008, sen co\u00f1ecemento do goberno nin do p\u00fablico.\nActualmente a toxina botul\u00ednica de uso militar co\u00f1\u00e9cese como \u00abaxente X\u00bb ou \u00abXR\u00bb, segundo o seu grao de pureza. O seu uso est\u00e1 prohibido polas Convenci\u00f3ns de Xenebra e a Convenci\u00f3n sobre Armas Qu\u00edmicas.\nUn ataque terrorista con toxina botul\u00ednica \u00e9 indistinguible dun ataque con axentes nerviosos no sentido de que un equipo de detecci\u00f3n nuclear-biol\u00f3xica-qu\u00edmica ou NBQ (como o papel M-8 ou o ICAM) non indicar\u00e1 un \"positivo\" cando se comproba unha mostra do axente. Ademais, os s\u00edntomas de botulismo desenv\u00f3lvense de forma relativamente lenta, ao longo de varios d\u00edas comparados cos efectos de axentes nerviosos, que poden ser instant\u00e1neos.\nFabricantes.\n\"Botox\" \u00e9 fabricado por Allergan, Inc. nos Estados Unidos para usos cosm\u00e9ticos e m\u00e9dicos (en paquetes de 100 unidades). En 2011, Allergan necesitou s\u00f3 un gramo de neurotoxina botul\u00ednica pura para \"fornecer as necesidades mundiais para 25 indicaci\u00f3ns m\u00e9dicas aprobadas polas axencias gobernamentais de todo o mundo\". \"Xeomin\" \u00e9 fabricado en Alema\u00f1a por Merz para uso terap\u00e9utico e cosm\u00e9tico. \" Dysport\" fabr\u00edcase en Irlanda para o tratamento de diston\u00edas focais e certos usos cosm\u00e9ticos en paquetes de 100, 300 e 500 unidades. O \"Lanzhou Institute of Biological Products\" da China fabrica un produto de BTX-A denominado \"Prosigne\" en paquetes de 50 e 100 unidades. \"Neuronox\", \u00e9 un produto de BTX-A introducido por Medy-Tox Inc. en Corea do Sur en 2009. Nos Estados Unidos, \"Neuronox\" co\u00f1\u00e9cese tam\u00e9n como \"Siax\". Por \u00faltimo, Solstice Neurosciences, LLC, filial de US WorldMeds, LLC vende o produto cos nomes \"Myobloc\" ou \"Neurobloc\", pero non cont\u00e9n a toxina tipo A sen\u00f3n a toxina botul\u00ednica tipo B."}
{"id": "278667", "revid": "25871", "url": "https://gl.wikipedia.org/wiki?curid=278667", "title": "BBC Mundo", "text": "BBC Mundo \u00e9 un portal de Internet que ofrece noticias en espa\u00f1ol para os falantes de castel\u00e1n de todo o globo pertencente \u00e1 British Broadcasting Corporation.\nA s\u00faa sede principal at\u00f3pase no quinto piso do edificio Broadcasting House, en Londres, onde est\u00e1n situados os xornalistas de todo o Servizo Mundial da BBC. O servizo en espa\u00f1ol da BBC pos\u00fae tam\u00e9n unha sala de redacci\u00f3n en Miami; oficinas en M\u00e9xico e Buenos Aires; reporteiros en Washington, D.C., Os \u00c1nxeles, Cuba, Caracas e Bogot\u00e1; colaboradores en Santiago de Chile, Quito, Lima e Madrid; e a rede de correspondentes da BBC en Europa, Oriente Medio, \u00c1frica, Asia e Ocean\u00eda.\nBBC Mundo en Internet.\nO portal de noticias naceu en 1999 como un sitio dedicado a promover un debate semanal sobre un tema particular do acontecer mundial, como explica Julia Zapata, primeira editora do portal:\n\"Eramos s\u00f3 dous de n\u00f3s e non podiamos, nin se esperaba de n\u00f3s, informar o que ocorr\u00eda. Recordo que o esc\u00e1ndalo Clinton/Lewinski sorprendeunos a metade da semana coa p\u00e1xina promovendo un debate sobre un tema totalmente diferente, o que mostrou perfectamente o dif\u00edcil que \u00e9 non poder actualizar continuamente un sitio pertencente \u00e1 BBC e seguir conservando credibilidade\".\nA BBC decide ent\u00f3n darlle prioridade o financiamento de sitios de internet que puidesen informar 24 horas, os sete d\u00edas da semana, e comeza con catro dos seus servizos de idiomas: Espa\u00f1ol, Ruso, \u00c1rabe e Chin\u00e9s. BBC Mundo debeu ent\u00f3n contratar m\u00e1is xornalistas e adestralos en xornalismo dixital, captura de fotos e v\u00eddeo, e edici\u00f3n de materiais audiovisuais.\n\"Cos anos consolid\u00e1monos, crecemos editorialmente e aprendemos a experimentar dunha forma creativa. Isto permitiu que os servizos de idiomas da BBC en internet ga\u00f1asen en 2007 o Webby Award, e BBC Mundo lograse ese mesmo ano o prestixioso premio Ortega e Gasset para o mellor xornalismo digital\", opina Julia Zapata.\nMenos dun mes logo de obter ese premio, o servizo latinoamericano da BBC, como outros servizos de idiomas da empresa brit\u00e1nica, enfrontou serios cortes de orzamento que terminar\u00edan coa s\u00faa oferta radial en 2011, 73 anos despois da primeira transmisi\u00f3n en espa\u00f1ol."}
{"id": "278671", "revid": "56817", "url": "https://gl.wikipedia.org/wiki?curid=278671", "title": "Baby Darling Doll Face Honey", "text": "Baby Darling Doll Face Honey \u00e9 o \u00e1lbum de estrea da banda de rock alternativo inglesa Band of Skulls, lanzado o 7 de abril do 2009 en Inglaterra e o 28 de xullo de 2009 en Am\u00e9rica a trav\u00e9s do selo Shangri-La Music, e producido por Ian Davenport."}
{"id": "278679", "revid": "5863", "url": "https://gl.wikipedia.org/wiki?curid=278679", "title": "Santiago de Doncos", "text": ""}
{"id": "278680", "revid": "23204", "url": "https://gl.wikipedia.org/wiki?curid=278680", "title": "Man of Tai Chi", "text": "Man of Tai Chi \u00e9 un filme chin\u00e9s-americano dirixido por Keanu Reeves que se estreou no 2013.\nSinopse.\nHistoria de Tiger Chen (adestrador e amigo de Keanu na vida real), un mensaxeiro que practica a arte do Tai Chi como un sistema de combate, e que adestra t\u00f3dolos d\u00edas cun vello mestre nun templo que est\u00e1 a caer. El devece por ga\u00f1ar fama como loitador, mais o seu mestre trata de facerlle entender que o primeiro \u00e9 a honra e a humildade. Cando as dificultades econ\u00f3micas o obriguen, Tiger entrar\u00e1 en contacto con Donaka Mark (Keanu Reeves), un home de negocios que organiza pelexas entre grandes loitadores para ofrecerlles espect\u00e1culo online a clientes adi\u00f1eirados. A partir dese intre, Tiger entrar\u00e1 nunha espiral de morte e combates da que s\u00f3 poder\u00e1 sa\u00edr dun xeito."}
{"id": "278704", "revid": "92340", "url": "https://gl.wikipedia.org/wiki?curid=278704", "title": "Norberto Vel\u00e1zquez Barrio", "text": "Norberto Vel\u00e1zquez Barrio, foi un empresario e pol\u00edtico galego.\nTraxectoria.\nFillo de Norberto Vel\u00e1zquez Moreno. Empresario en Vigo. Por Real Orde de 2 de xaneiro de 1888 foron anuladas as elecci\u00f3ns municipais de 1885 e Norberto Vel\u00e1zquez foi nomeado concelleiro. En decembro de 1889 volveron celebrarse elecci\u00f3ns, que foron novamente anuladas. Foi alcalde de Vigo en 1890. Foi nomeado comendador da Orde de Carlos III."}
{"id": "278705", "revid": "5863", "url": "https://gl.wikipedia.org/wiki?curid=278705", "title": "European Fisheries Control Agency", "text": ""}
{"id": "278716", "revid": "5863", "url": "https://gl.wikipedia.org/wiki?curid=278716", "title": "Francisco Mol\u00edns Pascual", "text": "Francisco Mol\u00edns Pascual, finado en Vigo en abril de 1920, foi un comerciante e pol\u00edtico galego.\nTraxectoria.\nComerciante en Vigo. Militante do Partido Conservador, foi alcalde de Vigo de 1892 a 1893. Posteriormente foi concelleiro. Tam\u00e9n foi presidente do C\u00edrculo Mercantil. Foi pai do inspector de polic\u00eda Francisco Mol\u00edns Gazmuri."}
{"id": "278717", "revid": "7523", "url": "https://gl.wikipedia.org/wiki?curid=278717", "title": "DeAndre Jordan", "text": "Hyland DeAndre Jordan, Jr., nado o 21 de xullo de 1988 en Houston, Texas, \u00e9 un xogador profesional estadounidense de baloncesto que xoga nos Denver Nuggets da National Basketball Association (NBA). Con 2,11 metros de estatura xoga na posici\u00f3n de pivote.\nTraxectoria profesional.\nJordan foi elixido na 35\u00aa posici\u00f3n do Draft da NBA de 2008 polos Los Angeles Clippers. Xogou o seu primeiro partido coma titular o 19 de xaneiro de 2009 contra os Minnesota Timberwolves, onde fixo 8 puntos, 10 rebotes e 6 tap\u00f3ns en 34 minutos de xogo.\nO 11 de decembro de 2011, Jordan asinou unha oferta dos Golden State Warriors por 4 anos e 43 mill\u00f3ns de d\u00f3lares. Por\u00e9n, os Clippers decidiron igualar a oferta un d\u00eda despois e quedar con Jordan.\nNa tempada 2013-14, foi o m\u00e1ximo reboteador da liga con 13.6 rebotes por encontro, ademais de ser tam\u00e9n o l\u00edder en porcentaxe de tiros de campo, cun 67.6 de tiros anotados.\nO 31 de xaneiro de 2019, Jordan foi traspasado xunto a Wesley Matthews, Dennis Smith Jr. e d\u00faas futuras elecci\u00f3ns da primeira rolda do Draft \u00f3s New York Knicks, a cambio de Kristaps Porzi\u0146\u0123is, Trey Burke, Courtney Lee e Tim Hardaway Jr..\nO 6 de xullo de 2019, Jordan asinou cos Brooklyn Nets. O 3 de setembro de 2021, Jordan foi traspasado \u00f3s Detroit Pistons a cambio de Sekou Doumbouya e Jahlil Okafor, e foi cortado polos Pistons o 7 de setembro de 2021.\nO 9 de setembro de 2021, Jordan asinou cos Los Angeles Lakers."}
{"id": "278721", "revid": "82922", "url": "https://gl.wikipedia.org/wiki?curid=278721", "title": "Marcos Maceira", "text": "Marcos Maceira Eiras, nado en Santiago de Compostela en 1978, \u00e9 un historiador, activista ling\u00fc\u00edstico e exdirixente estudantil galego, que exerce como profesor de xeograf\u00eda e historia.\nTraxectoria.\nLicenciado en Historia pola Universidade de Santiago de Compostela e xestor cultural. Foi representante dos Comit\u00e9s Abertos de Estudantes no Consello Escolar de Galiza (1996-98) e responsable de Organizaci\u00f3n dos CAF (1999-2001). Foi un dos coordinadores do Simposio-Homenaxe a Xos\u00e9 Chao Rego (2004), e do Simposio Internacional Priscilano (2006). Foi secretario (2002-2012) e presidente (2012-2014) da Agrupaci\u00f3n Cultural O Galo e vicepresidente da federaci\u00f3n de asociaci\u00f3ns culturais Galiza Cultura. \u00c9 membro da permanente da Mesa pola Normalizaci\u00f3n Ling\u00fc\u00edstica e da xestora de Queremos Galego!. Desde 2007 \u00e9 o responsable de coordinar a organizaci\u00f3n do Correlingua.\nEn abril de 2014 foi elixido presidente da Mesa pola Normalizaci\u00f3n Ling\u00fc\u00edstica."}
{"id": "278728", "revid": "89787", "url": "https://gl.wikipedia.org/wiki?curid=278728", "title": "Lista de composici\u00f3ns de Krzysztof Penderecki", "text": "A seguinte lista presenta as composici\u00f3ns do compositor polon\u00e9s Krzysztof Penderecki ordenadas por x\u00e9nero e data de composici\u00f3n:"}
{"id": "278729", "revid": "1888", "url": "https://gl.wikipedia.org/wiki?curid=278729", "title": "Marcos Maceira Eiras", "text": ""}
{"id": "278735", "revid": "127505", "url": "https://gl.wikipedia.org/wiki?curid=278735", "title": "Juan Sanmart\u00edn Serna", "text": "Juan Sanmart\u00edn Serna, nado en Santiago de Compostela o 21 de abril de 1830 e finado na mesma cidade o 11 de outubro de 1898, foi un escultor galego.\nTraxectoria.\nDe familia humilde, traballou como aprendiz de carpinteiro nun taller compostel\u00e1n. Un arquitecto levouno para a s\u00faa casa e ensinoulle debuxo. Marchou a Ferrol e Coru\u00f1a para buscar traballo e finalmente retornou a Santiago. Finalmente marchou a Madrid onde logrou sobrevivir grazas a un traballo nun taller de ebanistar\u00eda. Al\u00ed co\u00f1eceu a Diego L\u00f3pez Ballesteros, ministro de Facenda de Fernando VII, que o protexeu e que, antes de morrer, o encomendou \u00f3 seu fillo Nicol\u00e1s, auditor da Rota. Nicol\u00e1s L\u00f3pez matriculouno na Real Academia de Belas Artes de San Fernando e, pola s\u00faa mediaci\u00f3n, Piquer aceptouno como disc\u00edpulo no seu estudio. En 1857, cando levaba tres anos na academia de San Fernando, era un dos dous alumnos que gozaba dunha bolsa de estudos en Roma e, en 1888, esculpiu a estatua do padre Feijoo para a Biblioteca Nacional. Regresou a Compostela, onde realizou a s\u00faa obra m\u00e1is reco\u00f1ecida, a Sagrada Cea, que a corporaci\u00f3n municipal lle encargou para substitu\u00edr a vella Mesa dos ap\u00f3stolos que o Xoves Santo sa\u00eda en procesi\u00f3n baixo os auspicios do Concello.\nEsculpiu tres estatuas de Col\u00f3n, unha para o Ministerio de Ultramar, outra para o Senado e a terceira para o arsenal de Cartaxena. Outra das s\u00faas facetas foi a dos medall\u00f3ns, relevos e bustos; na casa de C\u00e1ndido Varela (na praza da Quintana) hai un relevo de escaiola firmado por Sanmart\u00edn en 1887 e un busto retrato tam\u00e9n da s\u00faa autor\u00eda.\nFoi nomeado membro da Academia de San Lucas e da Academia de Belas Artes de Carrara e fillo adoptivo de Cartaxena e de Noia. Recibiu a Cruz de Isabel a Cat\u00f3lica."}
{"id": "278736", "revid": "56817", "url": "https://gl.wikipedia.org/wiki?curid=278736", "title": "Adosinda", "text": "Adosinda \u00e9 un antrop\u00f3nimo feminino. Pode referirse a:"}
{"id": "278743", "revid": "89787", "url": "https://gl.wikipedia.org/wiki?curid=278743", "title": "Copago", "text": "O copago (\"eufem.\"\" de \"repago\"\"), \u00e9 en xeral, \u00e9 o deducible ou a v\u00eda de financiamento dun servizo de sa\u00fade pola cal o usuario paga unha cantidade cada vez que o utiliza. Denom\u00ednase \u00abcopago\u00bb porque se complementa este pago con outra v\u00eda de financiamento - os impostos (por exemplo, para financiar o sistema p\u00fablico de sa\u00fade) ou unha cota peri\u00f3dica (por exemplo, no caso dun seguro m\u00e9dico privado). Os obxectivos do copago son contribu\u00edr a financiar o sistema e conter o seu uso innecesario. O copago tam\u00e9n pode servir para reducir o custo social das listas de espera.\nUnha desvantaxe potencial dun sistema de copago \u00e9 que, se o seu importe \u00e9 moi alto, c\u00f3rrese o risco de disuadir do uso do servizo a persoas que necesitan usalo pero te\u00f1en poucos ingresos. Para mitigar esta desvantaxe, pode haber niveis maiores de cobertura (e xa que logo un copago menor) en determinados casos. Por exemplo, nun sistema de copago sanitario, pode haber reduci\u00f3ns en grupos m\u00e1is vulnerables, como p\u00edcaros ou anci\u00e1ns, ou para enfermidades cuxo tratamento sexa especialmente custoso."}
{"id": "278744", "revid": "22570", "url": "https://gl.wikipedia.org/wiki?curid=278744", "title": "Pacto fiscal europeo", "text": "O Pacto fiscal europeo, formalmente Tratado de Estabilidade, Coordinaci\u00f3n e Gobernanza na Uni\u00f3n Econ\u00f3mica e Monetaria, \u00e9 un acordo asinado o 2 de marzo de 2012 por 25 estados membros da Uni\u00f3n Europea (UE).\nCont\u00e9n un conxunto de regras, chamadas \"regras de ouro\", que son vinculantes na UE para o principio de equilibrio presupostario. Todos os estados membros da Uni\u00f3n Europea asinaron o tratado o 2 de marzo de 2012 coa excepci\u00f3n do Reino Unido e a Rep\u00fablica Checa. O tratado entrou en vigor o 1 de xaneiro de 2013, por ser ratificado por un n\u00famero de membros da eurozona superior ao m\u00ednimo de 12.\nHistoria.\nA maior\u00eda dos Estados membros da Uni\u00f3n Europea participan na UEM, baseada na moeda \u00fanica, o euro, pero a maior\u00eda das decisi\u00f3ns sobre impostos e gasto p\u00fablico seguen sendo responsabilidade dos gobernos nacionais. O control sobre a pol\u00edtica fiscal foi tradicionalmente considerada como fundamental para a soberan\u00eda nacional, e agora, en esencia, non \u00e9 unha uni\u00f3n fiscal entre estados independentes.\nPoderes obstante, a Uni\u00f3n Europea limitou en materia tributaria relativas \u00e1 determinaci\u00f3n do IVE e os \u00edndices de comercio exterior e o establecemento dun orzamento anual de varios miles de mill\u00f3ns de euros. S\u00f3 para coordinar as pol\u00edticas fiscais dos Estados membros da zona euro est\u00e1 en vigor o Pacto de estabilidade e crecemento. Unha maior integraci\u00f3n en t\u00e9rminos de pol\u00edtica fiscal, polo menos entre os pa\u00edses da zona euro \u00e9 considerado por moitos como o pr\u00f3ximo paso na integraci\u00f3n europea e a soluci\u00f3n necesaria para superar a crise da d\u00e9beda soberana. Xunto coa UEM o imposto dar\u00eda lugar a unha maior integraci\u00f3n econ\u00f3mica.\nNa primavera de 2010 de Alema\u00f1a instou a outros Estados a endurecer as normas sobre o logro dun orzamento equilibrado: isto implica unha rigorosa aplicaci\u00f3n do requisito da relaci\u00f3n d\u00e9ficit / PIB inferior ao 3%. Ao final de 2010 das propostas de emenda adiant\u00e1ronse Pacto de Estabilidade e Crecemento co fin de fortalecer a coordinaci\u00f3n das pol\u00edticas fiscais. En febreiro de 2011, Alema\u00f1a e Francia propuxeron o pacto de competitividade, orientado a fortalecer a coordinaci\u00f3n econ\u00f3mica na zona euro, esta proposta foi aprobada por Espa\u00f1a. A chanceler alem\u00e1, Angela Merkel, varios ministros de Finanzas europeos e o presidente da Banco Central Europeo apoiaron a idea dunha uni\u00f3n fiscal.\nEn marzo de 2011 prop\u00faxose unha nova reforma da Pacto de Estabilidade e Crecemento, orientado a sanci\u00f3ns autom\u00e1ticas para os que violan os par\u00e1metros relativos ao 3% de d\u00e9ficit / PIB ao 60 % na proporci\u00f3n de d\u00e9beda / PIB. Angela Merkel insistiu en que a Comisi\u00f3n Europea e o Tribunal de Xustiza xogan un papel importante no control de garantir o cumprimento das obrigaci\u00f3ns dos pa\u00edses. En 2011 de Alema\u00f1a, o Francia e outros pa\u00edses m\u00e1is pequenos da Uni\u00f3n Europea deron un paso m\u00e1is cara \u00e1 uni\u00f3n fiscal de zona euro coas normas presupostarias moi estritas e sanci\u00f3ns autom\u00e1ticas para aqueles que non respecten estes par\u00e1metros.\nO 9 de decembro de 2011, o Consello Europeo, todos os 17 membros da zona euro puxeron de acordo sobre as li\u00f1as b\u00e1sicas do Tratado da estabilidade fiscal que reforzan os par\u00e1metros relativos ao d\u00e9ficit / PIB e d\u00e9beda / PIB, e a introduci\u00f3n de sanci\u00f3ns autom\u00e1ticas para quen os violen. Logo de solicitar unha opini\u00f3n dos seus respectivos parlamentos, os pa\u00edses que non adoptaron o euro dixeron que estaban dispostos a participar, coa excepci\u00f3n da Reino Unido.\nLogo de varios meses de negociaci\u00f3ns, o 30 de xaneiro de 2012 de Consello Europeo, coa excepci\u00f3n do Reino Unido e Rep\u00fablica Checa, aprobou o novo pacto Asinaron o Tratado sobre a estabilidade, a coordinaci\u00f3n e a gobernanza.\nA finais de febreiro, o xefe de goberno de Irlanda, Enda Kenny, anunciou que o seu pa\u00eds ti\u00f1a intenci\u00f3n convocar un referendo para a ratificaci\u00f3n do Pacto fiscal europeo.\nCada pa\u00eds, logo da ratificaci\u00f3n do Tratado, tivo ata o 1 de xaneiro de 2014 para introducir a regra que esixe un orzamento equilibrado na lexislaci\u00f3n nacional. S\u00f3 os pa\u00edses que introduciron esa norma o 1 de marzo de 2014 foron capaces de obter ning\u00fan pr\u00e9stamo do Mecanismo Europeo de Estabilidade: O Parlamento aproba as modificaci\u00f3ns necesarias no Tratado. O obxectivo, logo da entrada en vigor, \u00e9 incorporar nos cinco anos do novo Tratado da Uni\u00f3n Europea sobre a lexislaci\u00f3n vixente.\nNun prazo de cinco anos trala s\u00faa entrada en vigor, Bruxelas quere que sexa incorporado ao marco legal da Uni\u00f3n Europea.\nContido.\nOs principais puntos contidos nos 16 artigos do tratado son:"}
{"id": "278745", "revid": "1131", "url": "https://gl.wikipedia.org/wiki?curid=278745", "title": "Tratado de Estabilidade, Coordinaci\u00f3n e Gobernanza na Uni\u00f3n Econ\u00f3mica e Monetaria", "text": ""}
{"id": "278748", "revid": "51066", "url": "https://gl.wikipedia.org/wiki?curid=278748", "title": "Presidente da Rep\u00fablica de Chipre", "text": ""}
{"id": "278749", "revid": "98629", "url": "https://gl.wikipedia.org/wiki?curid=278749", "title": "Abel Gance", "text": "Abel Gance, nado en Par\u00eds o 25 de outubro de 1889 e finado na mesma cidade o 10 de novembro de 1981 foi un director de cinema, produtor, guionista e actor franc\u00e9s.\nTraxectoria.\nFillo ilex\u00edtimo do pr\u00f3spero m\u00e9dico Abel Flamant e de Fran\u00e7oise P\u00e9r\u00e9thon, muller de clase obreira, criouse ata os oito anos cos seus av\u00f3s na vila mineira de Commentry. Ent\u00f3n volveu a Par\u00eds coa s\u00faa nai, que casara co mec\u00e1nico Adolphe Gance que o adoptou.\nAbondonou a escola aos catorce anos, a\u00ednda que sempre mantivo un grande amor pola literatura e a arte. O seu primeiro traballo art\u00edstico foi como actor teatral, conseguindo un contrato aos dezaoito anos no Th\u00e9\u00e2tre Royal du Parc de Bruxelas. Nesta cidade escribiu o seu primeiro gui\u00f3n, que vendeu a L\u00e9once Perret. Este director fixo debutar a Gance como actor de cinema en Par\u00eds en 1909.\nNesta \u00e9poca diagnostic\u00e1ronlle tuberculose, enfermidade que finalmente superou. Cuns amigos fundou unha compa\u00f1\u00eda de produci\u00f3n de filmes, Le Film Fran\u00e7ais, e comezou a dirixir.\nTras rexeitado para loitar na primeira guerra mundial por motivos de sa\u00fade, comezou a traballar para outra nova compa\u00f1\u00eda, Film d'Art, causando controversia con \"La Folie du docteur Tube\", fantas\u00eda c\u00f3mica con novidosos efectos visuais.\nEn 1920 comezou a desenvolver o seu proxecto \"La Roue\" en Niza mentres se recuperaba da gripe espa\u00f1ola. O filme ti\u00f1a inicialmente unha duraci\u00f3n de nove horas, recortada logo para a s\u00faa exhibici\u00f3n comercial. En 1921 mentres estaba nos Estados Unidos promovendo o seu filme \"J\u2019accuse\" co\u00f1eceu o seu admirado D.W. Griffith. Durante esta viaxe rexeitou un contrato coa Metro-Goldwyn-Mayer.\nPouco despois Gance embarcouse no seu maior proxecto, rodar a vida de Napole\u00f3n en seis partes. A primeira foi a \u00fanica en ser completada, sendo un filme \u00e9pico con minuciosas recreaci\u00f3ns hist\u00f3ricas e t\u00e9cnicas experimentais. A versi\u00f3n orixinal duraba seis horas.\nCoa chegada dos filmes sonoros continuou dirixindo, volvendo en repetidas ocasi\u00f3ns ao seu filme \"Napol\u00e9on\". Unha nova versi\u00f3n de cinco horas, m\u00e1is completa c\u00e1s vistas na d\u00e9cada de 1920, reconstru\u00edda polo historiador Kevin Brownlow foi presentada en 1979 coa presenza de Gance."}
{"id": "278750", "revid": "51066", "url": "https://gl.wikipedia.org/wiki?curid=278750", "title": "Presidente da Rep\u00fablica de Eslovenia", "text": ""}
{"id": "278752", "revid": "89787", "url": "https://gl.wikipedia.org/wiki?curid=278752", "title": "\u00c9ric Rohmer", "text": "Maurice Henri Joseph Sch\u00e9rer ou Jean Marie Maurice Sch\u00e9rer, nado en Tulle (Corr\u00e8ze) o 4 de abril de 1923 e finado en Par\u00eds o 11 de xaneiro de 2010 foi un director de cinema franc\u00e9s.\nTraxectoria.\nCreou o seu pseud\u00f3nimo coa combinaci\u00f3n dos nome do director Erich von Stroheim e do escritor Sax Rohmer, creador da serie de Fu Manchu. Estudou literatura, filosof\u00eda e teolox\u00eda e acadou un grao avanzado en historia, comezando a s\u00faa vida profesional como profesor.\nA mediados da d\u00e9cada de 1940 marchou a Par\u00eds, onde traballou como xornalista. En 1949 comezou a asistir \u00e1 Cin\u00e9math\u00e8que Fran\u00e7aise, e al\u00ed co\u00f1eceu aos seus amigos Jean-Luc Godard, Fran\u00e7ois Truffaut, Claude Chabrol e Jacques Rivette. A\u00ednda que Rohmer nunca estivera interesado no cinema converteuse en cr\u00edtico de filmes. Tras pasar por varias revistas, en 1951 entrou en \"Cahiers du Cin\u00e9ma\", da que chegar\u00eda a ser editor.\nTras dirixir algunhas curtametraxes, debutou como director con \"Le signe du lion\" en 1959. A s\u00faa carreira tomou pulo coa s\u00faa serie \"Seis contos morais\", que contan a mesma historia inspirada no filme de F. W. Murnau \"\": un home casado \u00e9 tentado por unha segunda muller, pero finalmente volve \u00e1 primeira. O cuarto deles, \"A mi\u00f1a noite con Maud\" foi o primeiro \u00e9xito comercial de Rohmer.\nEn 1980 comezou unha nova serie de filmes, \"Comedias e proverbios\", baseados en refr\u00e1ns. A s\u00faa \u00faltima serie foron os \"Contos das catro estaci\u00f3ns\"."}
{"id": "278762", "revid": "1888", "url": "https://gl.wikipedia.org/wiki?curid=278762", "title": "Juan Sanmart\u00edn de la Serna", "text": ""}
{"id": "278763", "revid": "98629", "url": "https://gl.wikipedia.org/wiki?curid=278763", "title": "Jacobo Dom\u00ednguez Iglesias", "text": "Jacobo Dom\u00ednguez Iglesias, foi un pol\u00edtico galego.\nTraxectoria.\nFormado en Oxford. Foi nomeado alcalde de Vigo en xullo de 1881, e permaneceu no cargo at\u00e9 finais de abril de 1884."}
{"id": "278764", "revid": "1888", "url": "https://gl.wikipedia.org/wiki?curid=278764", "title": "La Concordia", "text": "La Concordia foi o nome de varias publicaci\u00f3ns:"}
{"id": "278769", "revid": "5863", "url": "https://gl.wikipedia.org/wiki?curid=278769", "title": "Xos\u00e9 Casti\u00f1eira Pardo", "text": ""}
{"id": "278771", "revid": "27155", "url": "https://gl.wikipedia.org/wiki?curid=278771", "title": "Botulina", "text": ""}
{"id": "278775", "revid": "1888", "url": "https://gl.wikipedia.org/wiki?curid=278775", "title": "Jos\u00e9 Casal Lois", "text": ""}
{"id": "278780", "revid": "23204", "url": "https://gl.wikipedia.org/wiki?curid=278780", "title": "Kanak", "text": ""}
{"id": "278783", "revid": "23204", "url": "https://gl.wikipedia.org/wiki?curid=278783", "title": "Curdos", "text": ""}
{"id": "278795", "revid": "25871", "url": "https://gl.wikipedia.org/wiki?curid=278795", "title": "Gran Premio de Espa\u00f1a de 2014", "text": "O Gran Premio de Espa\u00f1a de 2014 (oficialmente o Gran Premio de Espa\u00f1a Pirelli 2014) \u00e9 unha carreira de F\u00f3rmula 1 que se celebrou o 11 de maio de 2014 no Circu\u00edto de Barcelona-Catalu\u00f1a, Montmel\u00f3, Espa\u00f1a. Foi a quinta carreira do Campionato Mundial de F\u00f3rmula 1 de 2014."}
{"id": "278799", "revid": "85894", "url": "https://gl.wikipedia.org/wiki?curid=278799", "title": "A Camposa, Malpica de Berganti\u00f1os, Malpica de Berganti\u00f1os", "text": "A Camposa \u00e9 un lugar da parroquia de Malpica de Berganti\u00f1os no concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o IGE, en 2013 estaba despoboado."}
{"id": "278800", "revid": "1131", "url": "https://gl.wikipedia.org/wiki?curid=278800", "title": "Superoito", "text": "Superoito \u00e9 unha banda galega de rock. Formouse a finais do ano 2013 en Ordes, e segue dende aquela unha identidade con influencias do punk e do rock as\u00ed como unha evoluci\u00f3n constante cara a un son cada vez m\u00e1is duro e contundente.\nO grupo editou tres discos e dous sinxelos, deu m\u00e1is de cen concertos entre salas e festivais de Galicia e tres datas a nivel estatal coincidindo coa celebraci\u00f3n do seu terceiro aniversario (Bilbao, Le\u00f3n, Madrid).\nHistoria.\nO seu primeiro disco, \"Non sabes bailar\", gravado nos estudios Rapapoulo, presentouse o 14 de xu\u00f1o de 2013 nun concerto privado na Pontecarreira. Na segunda metade do ano levaron a cabo a xira de presentaci\u00f3n do disco, con m\u00e1is de cen concertos.\nO 15 de decembro de 2013 organizaron o I Festival Solidario de Nadal, en colaboraci\u00f3n co Hospital de Santiago de Compostela, co obxectivo de recadar xoguetes e cartos para as familias obrigadas a pasar as datas de Nadal dentro dos complexos hospitalarios.\nEn xaneiro do 2014 publicaron o segundo disco, \"Todo me d\u00e1 voltas\", composto por 13 canci\u00f3ns e gravado nos estudios Rapapoulo de Merelle por Mou de Dios ke te crew. No 2014 presentaron o disco en concertos, da man da discogr\u00e1fica Madrindie Producciones (Madrid) e Busaco Contratacions (Cangas).\nNo ano 2014 ga\u00f1aron o premio Cantalingua, organizado por Correlingua (A Mesa pola Normalizaci\u00f3n Ling\u00fc\u00edstica, CIG-Ensino e Asociaci\u00f3n Socio-Pedag\u00f3xica Galega).\nVinculados moi fortemente coa defensa da lingua galega, as s\u00faas canci\u00f3ns tratan sobre temas da vida coti\u00e1 tratados con certo apego c\u00f3mico como Galicia, a dignificaci\u00f3n da labor mari\u00f1eira, a liberdade sexual e ideol\u00f3xica, a loita contra a construci\u00f3n da mina de Corcoesto ou a volta da selecci\u00f3n galega de f\u00fatbol.\nA principios do ano 2015 eco do seu \u00e9xito \u00e9 compartir escenario coa banda vasca Berri Txarrak onde comezan a s\u00faa terceira xira coa que alcanzan os 150 concertos en tan s\u00f3 dous anos de traxectoria.\nEn 2016 estrearon o seu segundo disco, cuxos beneficios \u00edan doarse \u00e1s protectoras de animais compostel\u00e1s O Refuxio de Bando e Asociaci\u00f3n Abeiro."}
{"id": "278811", "revid": "55340", "url": "https://gl.wikipedia.org/wiki?curid=278811", "title": "Campionato de Espa\u00f1a de Afeccionados", "text": "O Campionato de Espa\u00f1a de Afeccionados foi unha competici\u00f3n de clubs de f\u00fatbol amador organizada pola Real Federaci\u00f3n Espa\u00f1ola de F\u00fatbol e disputada polos campi\u00f3ns territoriais de afeccionados entre 1929 e 1987.\nDisput\u00e1ronse cincuenta e cinco edici\u00f3ns, sendo o Real Madrid Aficionados \u2014chamado Real Madrid Club de F\u00fatbol C dende 1990\u2014 o equipo m\u00e1is laureado cun total de oito campionatos.\nHistoria.\nO Campionato de Espa\u00f1a de Afeccionados foi impulsado durante os anos vinte pola Real Federaci\u00f3n Espa\u00f1ola de F\u00fatbol, como competici\u00f3n de car\u00e1cter non profesional para promover a competitividade do f\u00fatbol afeccionado, especialmente a dos xogadores novos que a\u00ednda pod\u00edan ter oportunidades de se converter en profesionais.\nA competici\u00f3n iniciouse finalmente na tempada 1929-30 baixo o nome de \"Campeonato de Espa\u00f1a Amateur\". Nel participaban os campi\u00f3ns de afeccionados de cada federaci\u00f3n territorial. Cada federaci\u00f3n territorial organizaba un campionato para afeccionados que daba a clasificaci\u00f3n para o campionato estatal.\nA pesar do car\u00e1cter afeccionado da competici\u00f3n, os equipos profesionais como o Real Madrid Club de F\u00fatbol, F\u00fatbol Club Barcelona, Real Zaragoza, Sevilla F\u00fatbol Club, Valencia Club de F\u00fatbol, Club Deportivo Castell\u00f3n, Club Deportivo Alcoyano ou Athletic Club obtiveron cos seus respectivos filiais un total de vinte e dous campionatos nas trinta e oito finais que disputaron. Mesmo os equipos filiais de Club Atl\u00e9tico Osasuna, Real Murcia, Real Betis Balompi\u00e9, Real Club Deportivo Espanyol ou Real Oviedo acadaron outros tantos subcampionatos, amosando a vantaxe coa que contaban os clubs de Primeira Divisi\u00f3n naquela altura \u00f3 teren estruturas de clubs profesionais e poderen dar todo tipo de apoio \u00f3s seus clubs afeccionados ou filiais, tanto en medios coma en axudas econ\u00f3micas. Pola contra, os equipos afeccionados atop\u00e1banse con moitos problemas, coma os derivados das datas dos encontros ou do custo dos desprazamentos, dificultando a\u00ednda m\u00e1is a s\u00faa participaci\u00f3n, facendo que \u00e1s veces se retirasen do torneo durante o decurso da competici\u00f3n.\nDebido \u00e1s reformas levadas a cabo pola RFEF, a competici\u00f3n deixou de se disputar en 1987."}
{"id": "278812", "revid": "50011", "url": "https://gl.wikipedia.org/wiki?curid=278812", "title": "Campionato Galego de Afeccionados", "text": "O Campionato Galego de Afeccionados foi unha competici\u00f3n de clubs de f\u00fatbol de afeccionados organizada pola Federaci\u00f3n Galega de F\u00fatbol. O torneo daba a clasificaci\u00f3n para o Campionato de Espa\u00f1a de Afeccionados da RFEF.\nHistoria.\nA primeira edici\u00f3n do torneo foi disputada en 1931, baixo a denominaci\u00f3n Campionato Galego Amateur, obtendo o vencedor do torneo unha praza no Campionato de Espa\u00f1a Afeccionado. O ga\u00f1ador do torneo foi o Club Ciosv\u00edn de Vigo, que tam\u00e9n ga\u00f1ar\u00eda o campionato estatal nesa mesma tempada.\nO torneo viuse interrompido durante a Guerra Civil, regresando \u00f3 termo dela co nome de Campionato Galego de Afeccionados.\nHistorial.\nCampionato Galego de Afeccionados.\n(*) "}
{"id": "278813", "revid": "23204", "url": "https://gl.wikipedia.org/wiki?curid=278813", "title": "Motor monof\u00e1sico universal", "text": "O motor monof\u00e1sico universal \u00e9 un tipo de motor el\u00e9ctrico que pode funcionar tanto con corrente continua como con corrente alterna, sen que var\u00eden significativamente as s\u00faas caracter\u00edsticas.\nSon motores en serie, que se caracteriza por dispo\u00f1er dun forte par de arranque e que a velocidade do rotor varia en sentido inverso o da carga, e te\u00f1en unha potencia fraccional. Este tipo de motores mante\u00f1en as mesmas caracter\u00edsticas de velocidade e par tanto en c.c como en c.a.\nCompo\u00f1entes.\nO motor universal ten colector de delgas, escobillas, debandados no estator e o rotor tam\u00e9n debandado. Si pos\u00fae dous bornes mediante os cales se alimentan o circu\u00edto indutor e o circu\u00edto inducido en serie.\nO motor el\u00e9ctrico universal basea o seu funcionamento na lei de Laplace. O bobinado indutor e o bobinado inducido est\u00e1n conectados en serie. Ao ser percorridos por unha corrente, o bobinado indutor forma o campo magn\u00e9tico e o inducido pola lei de Laplace, ao ser percorrido pola corrente e sometido a influencia do campo magn\u00e9tico indutor, se despraza, dando orixe ao xiro do rotor. Se aumenta o campo aumenta a forza, aumenta a velocidade. O campo magn\u00e9tico que produce a bobina inducida, provoca unha deformaci\u00f3n do fluxo indutor chamada reacci\u00f3n do inducido. En Corrente alterna (CA) o en corrente continua (CC) o sentido mantense pola acci\u00f3n moment\u00e1nea de cada alternancia en particular. Na CA produce unha forza contra electromotriz por efecto transformador e por efecto xerador. En CC s\u00f3 por efecto xerador.\nA velocidade est\u00e1 regulada por re\u00f3stato (ao variar a frecha do re\u00f3stato var\u00eda a corrente no motor= ou por conmutaci\u00f3n de resistencias (ao conmutar a conexi\u00f3n entre os bornes numerados, var\u00edase a resistencia e como consecuencia a cantidade de corrente que se entrega ao motor; a maior resistencia menor corrente).\nPrincipio de funcionamento.\nPrincipio de funcionamento en C.C.\n\u00d3 inverter a corrente continua do motor en serie, o sentido de rotaci\u00f3n permanece constante. Se se aplica corrente alterna a un motor en serie, o fluxo de corrente na armadura no campo *inviertese simultaneamente, o motor seguir\u00e1 xirando no mesmo sentido.\nPrincipio de funcionamento en C.A.\nCando o motor universal \u00e9 conectado en C.A, o seu fluxo var\u00eda cada medio ciclo.\nNa primeira metade da onda de corrente alterna \u00e9 denominada positiva, aqu\u00ed a corrente nos debandados da armadura te\u00f1en a direcci\u00f3n igual \u00e1 das agullas do reloxo, \u00e9 dicir de esquerda a dereita, mentres que o fluxo produto do debandado do campo ten un sentido de dereita a esquerda, as\u00ed que o par desenvolvido polo motor \u00e9 contrario o das agullas do reloxo.\nNa segunda metade da onda de corrente alterna, denominada negativa, a voltaxe aplicada inverte a s\u00faa polaridade, as\u00ed mesmo a corrente cambia a s\u00faa direcci\u00f3n e agora est\u00e1 de dereita a esquerda, tam\u00e9n o fluxo produto dos polos est\u00e1 dirixido agora de esquerda a dereita, o par de arranque non cambia a s\u00faa direcci\u00f3n, posto que na metade negativa inv\u00e9rtense tanto a direcci\u00f3n da corrente, como a do fluxo.\nUtilizaci\u00f3n.\nEste tipo de motores p\u00f3dense encontrar tanto para unha m\u00e1quina de afeitar como para unha locomotora, o que d\u00e1 unha idea do marxe de potencia no que poden chegar a ser constru\u00eddos. A velocidade cambia segundo a carga. Cando aumenta o par motor dimin\u00fae a velocidade. Adoitan constru\u00edrse para velocidades de 3000 a 8000 rpm, existindo tam\u00e9n para 12.000 rpm.\nPartes.\nAs partes principais do motor universal con arrolamento indutor concentrado son:\nA carcasa.\nA carcasa adoita ser polo regular de aceiro laminado, de aluminio ou de fundici\u00f3n con dimensi\u00f3ns adecuadas para manter firmes as chapas do estator. Os polos acostuman estar afianzados a carcasa con pernos pasantes. Con frecuencia constr\u00faese a carcasa dunha peza, cos soportes ou pes do motor.\nO estator.\nO estator ou indutor, que se representa xunto con outras partes compo\u00f1entes, consiste nun paquete de chapas de forma adecuada, fortemente prensadas e fixadas mediante remaches ou pernos.\nO inducido.\nO inducido \u00e9 similar \u00f3 dun motor de corrente continua pequeno. Consiste nun paquete de chapas que forma un n\u00facleo compacto con ra\u00f1uras normais ou oblicuas e un colector o cal van conectados os terminais do arrolamento inducido. Tanto n\u00facleo de chapas como o colector, van solidamente asentados sobre o eixe.\nOs escudos.\nOs escudos, como en todos os motores, van montados nos lados frontais da carcasa e asegurados con parafusos. Nos escudos van aloxados os \u201ccojinetes\u201d, que poden ser de esbaramento ou de bolas, nos que descansan os extremos do eixe. En moitos motores universais poden desmontarse s\u00f3 un escudo, pois o outro est\u00e1 fundido coa carcasa. Os portavasoiras van polo regular suxeitos \u00f3 escudo frontal mediante pernos.\nVantaxes e desvantaxes.\nVantaxes.\nQue poden constru\u00edrse para calquera velocidade de xiro e resulta doado conseguir grandes velocidades, cousa que non pode conseguirse con outros motores de c.a.\nFuncionan indistintamente con c.c. e/ou con c.a.\nPos\u00faen un elevado par de arranque.\nA velocidade adaptase a carga.\nPara regular a velocidade de xiro basta con conectar un re\u00f3stato en serie co inducido.\nDesvantaxes.\nQue conte\u00f1en elementos delicados que requiren unha revisi\u00f3n peri\u00f3dica; \u00e9 preciso ent\u00f3n comprobar o desgaste do colector, das vasoiras, o envellecemento dos resortes que as oprimen contra as delgas do colector etc.\nO contacto deslizante entre colector vasoiras produce chispas que poden perturbar o funcionamento dos receptores de radio e de televisi\u00f3n que se atopan en zonas pr\u00f3ximas o motor.\nPor causa da gran velocidade de xiro, estes motores son algo ruidosos.\nO seu inducido \u00e9 de complexa reparaci\u00f3n, case sempre resulta m\u00e1is vantaxoso substitu\u00edlo por outro novo.\nOs motores universais miniatura, como os que se utilizan en m\u00e1quinas de afeitar e en xogueter\u00eda, por exemplo, te\u00f1en o inducido moito m\u00e1is simple; case sempre con tres bobinas enroladas sobre n\u00facleos en estrela. O colector, para que ocupe menos espazo, deixa de ser de tambor para converterse nun colector de disco. Tam\u00e9n o estator \u00e9 moi simple, cunha soa bobina.\nPrecauci\u00f3ns.\nNeste motor, igual que nos motores de corrente continua con excitaci\u00f3n en serie, hai que ter a precauci\u00f3n de non alimentalos sen carga xa que ao funcionar en baleiro, o motor pode acelerarse ata unhas velocidades que produzan unhas intensidades de corrente nas bobinas que queimen os illantes e o motor. Hai que realizar o correcto mantemento das escobillas."}
{"id": "278814", "revid": "85894", "url": "https://gl.wikipedia.org/wiki?curid=278814", "title": "Lu\u00eds Sobrino Rivas", "text": "Lu\u00eds Sobrino Rivas, nado en Pontevedra e finado na mesma cidade o 7 de xu\u00f1o de 1907, foi un m\u00e9dico galego.\nTraxectoria.\nFillo de Lu\u00eds Sobrino Iglesias. M\u00e9dico. Foi fundador e secretario da Sociedade Arqueol\u00f3xica de Pontevedra.\nCasou con Carmen Buhigas e foi pai de Carlos e Ram\u00f3n Sobrino Buhigas e t\u00edo de Enrique Campo Sobrino."}
{"id": "278819", "revid": "83328", "url": "https://gl.wikipedia.org/wiki?curid=278819", "title": "Esteiro de Redondela", "text": "O esteiro de Redondela \u00e9 un pequeno esteiro situado no concello pontevedr\u00e9s de Redondela. Est\u00e1 formado pola desembocadura dos r\u00edos Alvedosa e Pexegueiro, que finalmente tributan \u00e1 enseada de San Sim\u00f3n, na r\u00eda de Vigo. Est\u00e1 delimitado pola Punta da Portela no suroeste e a Punta da Canteira no noroeste.\nO esteiro \u00e9 unha \u00e1rea de importante marisqueo, xa que os r\u00edos que nel desembocan arrastran unha gran cantidade de sedimentos de gran fino que dan lugar a unha chaira intermareal e \u00e1reas de marisma na s\u00faa beira."}
{"id": "278822", "revid": "2520", "url": "https://gl.wikipedia.org/wiki?curid=278822", "title": "Aldeas Infantiles", "text": ""}
{"id": "278823", "revid": "10599", "url": "https://gl.wikipedia.org/wiki?curid=278823", "title": "Sociedad Deportiva \u00c9ibar", "text": ""}
{"id": "278824", "revid": "1131", "url": "https://gl.wikipedia.org/wiki?curid=278824", "title": "Circu\u00edto de Cheste", "text": ""}
{"id": "278826", "revid": "1888", "url": "https://gl.wikipedia.org/wiki?curid=278826", "title": "Ram\u00f3n Lafuente", "text": "Co nome de Ram\u00f3n Lafuente podemos referirnos a:"}
{"id": "278827", "revid": "1888", "url": "https://gl.wikipedia.org/wiki?curid=278827", "title": "Ram\u00f3n Lafuente Leal", "text": ""}
{"id": "278828", "revid": "98629", "url": "https://gl.wikipedia.org/wiki?curid=278828", "title": "Joaqu\u00edn Ezquerra del Bayo", "text": "Joaqu\u00edn Ezquerra del Bayo, nado en Ferrol o 11 de setembro de 1793 e finado en Tudela (Navarra) o 14 de agosto de 1859, foi un enxe\u00f1eiro galego, un dos fundadores da Real Academia de Ciencias Exactas, F\u00edsicas e Naturais.\nTraxectoria.\nEn 1810, logo da Guerra da Independencia Espa\u00f1ola, marchou a Francia ao ser partidario de Napole\u00f3n Bonaparte. Ao regreso a Espa\u00f1a ingresou na Escola de Enxe\u00f1eiros de Cami\u00f1os e Canles. Entre 1830 e 1835 estivo cunha bolsa en Freiberg (Saxonia), e en 1833 asistiu ao Congreso de Breslau.\nFoi Inspector xeral do Corpo de Enxe\u00f1eiros de Minas, professor de Laboreo de Minas e de Mec\u00e1nica Aplicada na Escola Especial do mesmo corpo, amais de membro de diversas sociedades cient\u00edficas e autor de obras e treballos industriais\nInterveu no proxecto de conduci\u00f3n de augas a Madrid desde os r\u00edos Lozoya e Guadalix."}
{"id": "278833", "revid": "5863", "url": "https://gl.wikipedia.org/wiki?curid=278833", "title": "Francisco Ara\u00fajo", "text": "Francisco Fidalgo Ara\u00fajo Chaves, nado en Ver\u00edn en 1580 e finado en Madrid o 19 de marzo de 1664, fue un relixioso, escritor e te\u00f3logo galego. Membro da orde de San Domingos, chegou a ser bispo de Segovia. Foi catedr\u00e1tico na Universidade de Salamanca e mais na Alcal\u00e1 de Henares, e escribiu varios tratados teol\u00f3xicos.\nTraxectoria.\nEra fillo do xeneral Domingo Fidalgo, familiar do Santo Oficio, restaurador da vila de Chaves (Portugal, daquela pertencente ao Reino de Castela) e de Mar\u00eda Francisca de Ara\u00fajo Chaves Teixeira, da casa de Chaves ou A Casa do Per\u00fa, da parroquia de Queiz\u00e1s. Naceu na Praza Maior de Ver\u00edn, na casa dos Fidalgo Chaves, sobre a que pesaba un v\u00ednculo establecido pola s\u00faa avoa, Mar\u00eda D\u00edaz Est\u00e9vez de Vilar e Ram\u00edrez de Vexel, casada con Alonso Fidalgo, correxedor de Ver\u00edn en 1561.\nEstudou no colexio dos xesu\u00edtas de Monterrei e fixo Dereito en Salamanca. En 1600 ingresou no convento de Santo Estevo desa cidade, pertencente \u00e1 orde predicadores, vestindo o h\u00e1bito o 5 de marzo de 1601. Foi nomeado lector de Filosof\u00eda e mestre de estudantes nese convento. Ensinou Teolox\u00eda no convento de San Paulo de Burgos at\u00e9 1617, cando pasou a ser profesor de Teolox\u00eda na Universidade de Alcal\u00e1 e catedr\u00e1tico de prima e teolox\u00eda en Salamanca, chegando a ser prior do convento de Santo Estevo.\nNa reuni\u00f3n do cap\u00edtulo xeral da orde, celebrada en Lisboa o 5 de xu\u00f1o de 1618, foille concedido o grao de presentado ou bacharel en Teolox\u00eda, ratificado no concilio de Toledo en xu\u00f1o de 1621. Na reuni\u00f3n do cap\u00edtulo xeral celebrada en Toro o 25 de abril de 1627 foi nomeado Mestre en Sagrada Teolox\u00eda, e en 1633 en Benavente foi nombrado Provincial, coas actuaci\u00f3ns de Definidor e Prior da Orde.\nFoi catedr\u00e1tico en Salamanca at\u00e9 1644, cando pediu permiso para retirarse ao Convento do Rosario en Madrid. O 3 de xaneiro de 1648 foi nomeado bispo de Segovia, e m\u00e1is tarde foi nomeado bispo de Cartaxena, mais non aceptou o novo cargo e mesmo dimitiu da mitra segoviana, retir\u00e1ndose de novo a Madrid.\nTrala s\u00faa morte, foi soterrado no convento de Santo Estevo de Salamanca."}
{"id": "278834", "revid": "1131", "url": "https://gl.wikipedia.org/wiki?curid=278834", "title": "Francisco Araujo Chaves", "text": ""}
{"id": "278835", "revid": "35560", "url": "https://gl.wikipedia.org/wiki?curid=278835", "title": "Dicasterio das Causas dos Santos", "text": "O Dicasterio das Causas dos Santos ( \"Dicasterium de Causis Sanctorum\") \u00e9 un dos departamentos da Curia Romana.\nO papa Paulo VI creouno o 8 de maio de 1969 como Congregaci\u00f3n das Causas dos Santos (\"Congregatio de Causis Sanctorum\") en substituci\u00f3n da Sagrada Congregaci\u00f3n de Ritos institu\u00edda por Sisto V en 1588.\nTr\u00e1tase do organismo do Vaticano encargado de estudar os milagres, martirios e virtudes heroicas e de propo\u00f1er os diferentes exemplos de santidade para que o Sumo Pont\u00edfice proceda a realizar as canonizaci\u00f3ns e beatificaci\u00f3ns oportunas.\nA Congregaci\u00f3n conta actualmente con 34 membros, e o seu prefecto \u00e9 o cardeal Angelo Amato.\nA congregaci\u00f3n converteuse en dicasterio na reorganizaci\u00f3n da Curia Romana en 2022, segundo a constituci\u00f3n apost\u00f3lica \"Praedicate evangelium\"."}
{"id": "278837", "revid": "23204", "url": "https://gl.wikipedia.org/wiki?curid=278837", "title": "Donal Logue", "text": "Donal Francis Logue, nado o 27 de febreiro de 1966 en Otava (Ontario), \u00e9 un actor canadense de familia irlandesa.\nTraxectoria.\nTen tres irm\u00e1s, Karina (que tam\u00e9n \u00e9 actriz), Deirdre e Eileen."}
{"id": "278838", "revid": "1888", "url": "https://gl.wikipedia.org/wiki?curid=278838", "title": "Fern\u00e1ndez Armesto", "text": "O apelido galego Fern\u00e1ndez Armesto pode referirse a:"}
{"id": "278839", "revid": "98629", "url": "https://gl.wikipedia.org/wiki?curid=278839", "title": "Michael Powell", "text": "Michael Latham Powell, nado en Bekesbourne (Kent) o 30 de setembro de 1905 e finado en Avening (Gloucestershire) o 19 de febreiro de 1990 foi un director de cinema ingl\u00e9s.\nTraxectoria.\nPowell comezou na industria do cinema en 1925, co director Rex Ingram, traballando nos Victorine Studios en Niza, emprego que conseguiu por un contacto do seu pai, que ti\u00f1a un hotel na cidade. De volta a Inglaterra en 1928, seguiu facendo diversos traballos no cinema, participando en filmes de Alfred Hitchcock como \"Champagne\" e \"Blackmail\". Powell e Hitchcock continuaron sendo amigos toda a s\u00faa vida.\nTras escribir varios gui\u00f3ns debutou como director en 1931 con \"Two Crowded Hours\", sendo contratado como director en 1939 por Alexander Korda. A trav\u00e9s de Korda co\u00f1eceu o refuxiado h\u00fangaro Emeric Pressburger, co que formar\u00eda parella art\u00edstica, co nome de \n\"The Archers\", durante dezanove filmes.\nA s\u00faa carreira sufriu un rev\u00e9s co fracaso do suspense psicol\u00f3xico \"Peeping Tom\", que realizou en solitario, controvertido polas s\u00faas imaxes violentas e sexuais."}
{"id": "278840", "revid": "98629", "url": "https://gl.wikipedia.org/wiki?curid=278840", "title": "Emeric Pressburger", "text": "Imre J\u00f3zsef Pressburger, nado en Miskolc o 5 de decembro de 1902 e finado en Saxtead (Suffolk) o 5 de febreiro de 1988 foi un director de cinema, produtor e guionista brit\u00e1nico co\u00f1ecido como Emeric Pressburger. \u00c9 co\u00f1ecido especialmente polos filmes codirixidos con Michael Powell. Os seus netos son o produtor Andrew Macdonald e o director e documentalista Kevin Macdonald.\nTraxectoria.\nNado en Hungr\u00eda de orixe xud\u00eda, estudou en Temesv\u00e1r, onde demostrou capacidades para as matem\u00e1ticas, estudando Matem\u00e1ticas e Enxe\u00f1er\u00eda nas universidades de Praga e Stuttgart antes de ter que abandonar os seus estudos pola morte do seu pai.\nComezou a traballar como xornalista en Hungr\u00eda e Alema\u00f1a, convert\u00e9ndose logo en guionista a finais da d\u00e9cada de 1920, escribindo para a UFA. A chegada dos nazis ao poder obrigouno a marchar a Par\u00eds e logo a Londres, onde chegou en 1935 sen pasaporte. Al\u00ed uniuse \u00e1 comunidade de cineastas h\u00fangaros, liderados por Alexander Korda que lle deron traballo como guionista. Foi nese momento cando co\u00f1eceu a Michael Powell."}
{"id": "278842", "revid": "23204", "url": "https://gl.wikipedia.org/wiki?curid=278842", "title": "Krabat (filme)", "text": "Krabat \u00e9 un filme alem\u00e1n dirixido por Marco Kreuzpaintner que se estreou no 2008. Bas\u00e9ase na novela hom\u00f3nima de Otfried Preussler.\nSinopse.\nHistoria dun mozo que aprende artes escuras dun malvado feiticeiro. Krabat \u00e9 un orfo a quen unha voz nos seus so\u00f1os lle obriga a dirixirse a un vello mu\u00ed\u00f1o, onde o iniciar\u00e1n a el e a outros aprendices na arte da maxia negra. Pero todos os seres demon\u00edacos esixen un alto prezo polo que ofrecen: a alma, a liberdade e mesmo a vida.\nGalard\u00f3ns e nomeamentos.\n\"Krabat\" foi nomeado \u00f3s Deutscher Filmpreis no 2009 nas categor\u00edas \"Mellor dese\u00f1o de produci\u00f3n\", \"Mellor m\u00fasica\" e \"Mellor dese\u00f1o de son\"."}
{"id": "278843", "revid": "92340", "url": "https://gl.wikipedia.org/wiki?curid=278843", "title": "\u011eabdulla Tuqay", "text": "\u011eabdulla M\u00f6x\u00e4mm\u00e4t\u011f\u00e4rif ul\u0131 Tuqay\u0131v, m\u00e1is co\u00f1ecido pola forma abreviada \u011eabdulla Tuqay, nado en Qu\u015flaw\u0131\u00e7 o 26 de abril de 1886 e finado en Kaz\u00e1n o 2 de abril de 1913, foi un poeta, cr\u00edtico e editor t\u00e1rtaro, considerado o poeta nacional t\u00e1rtaro.\nPrimeiros anos.\nTuqay naceu naceu no seo dunha familia de mul\u00e1s da aldea de Qu\u015flaw\u0131\u00e7 preto da moderna cidade de Arsk. O seu pai M\u00f6x\u00e4mm\u00e4t\u011f\u00e4rif M\u00f6x\u00e4mm\u00e4t\u011f\u00e4lim ul\u0131 Tuqay\u0131v fora mul\u00e1 desde 1864. A s\u00faa muller morrera en 1885 deix\u00e1ndolle un fillo e unha filla e M\u00f6x\u00e4mm\u00e4t\u011f\u00e4rif casou de novo, con M\u00e4md\u00fcd\u00e4, filla dun mul\u00e1 dunha aldea pr\u00f3xima, desta uni\u00f3n naceu \u011eabdulla pero aos cinco meses morreu o seu pai e pouco despois o seu av\u00f3 paterno, as\u00ed que logo M\u00e4md\u00fcd\u00e4 volveu a cas do seu pai e casou con outro mul\u00e1 dunha aldea veci\u00f1a. En 1890 a s\u00faa nai tam\u00e9n morreu e \u011eabdulla volveu co seu av\u00f3 materno, pero incapaz de mantelo deixouno ao coidado dun cocheiro para que o levase a Kaz\u00e1n na procura dunha familia en adopci\u00f3n, fac\u00e9ndose cargo del un matrimonio dunha aldea pr\u00f3xima, mais os dous morreron en 1892 e o neno volveu co seu av\u00f3, quen lle buscou unha nova familia adoptiva na aldea de Q\u0131rlay e al\u00ed foi por primeira vez a unha madrasa. En 1895 morreulle o fillo \u00e1 t\u00eda de \u011eabdulla, \u011e\u00e4ziz\u00e4, casada cun comerciante \u011e\u00e4li\u00e4s\u011far \u011eosmanov, e a parella decidiu adoptalo e o rapaz pasou a vivir con eles en Uralsk (actual Casaquist\u00e1n), e al\u00ed estudou na madrasa e asemade na escola rusa, onde entrou en contacto coa literatura e comezou a escribir poes\u00eda. En 1900 morreu o seu t\u00edo e \u011eabdulla pasou a vivir na madrasa, primeiro nun cuarto com\u00fan e logo nunha \"khujra\", unha cela individual.\nTraxectoria literaria.\nPrimeiro per\u00edodo: Uralsk.\nInteresado na poes\u00eda popular e no folclore durante os seus anos na madrasa co\u00f1eceu a poes\u00eda \u00e1rabe, persa e turca as\u00ed como a poes\u00eda en t\u00e1rtaro antigo, unha lingua moi diferente do t\u00e1rtaro falado e chea de palabras \u00e1rabes, persas e turcas. Mot\u00ed\u011f\u00ed, un profesor novo da madrasa organizou un xornal escrito a man e Tuqay publicou as s\u00faas primeiras odas al\u00ed e en 1904 o mesmo profesor fundou a s\u00faa propia compa\u00f1\u00eda editora e Tuqay traballou con el en labores administrativos. Despois do Manifesto de Outubro (1905) permitiuse a publicaci\u00f3n de xornais en t\u00e1rtaro, antes totalmente prohibido, e Tuqay traballou como tip\u00f3grafo para o xornal \"Fiker\" e a revista \"\u00c4l\u011fasr\u00e4lcadid\" establecidos por Mot\u00ed\u011f\u00ed, contribu\u00edndo con versos para esas publicaci\u00f3ns, a primeira de relevo foi unha traduci\u00f3n dun poema de Aleksei Koltsov en 1905, segu\u00edronlle m\u00e1is contribuci\u00f3ns, en artigos e poemas expresaba unha ideolox\u00eda socialdem\u00f3crata a\u00ednda que favorable ao Manifesto, que cr\u00eda que favorecer\u00eda cambios progresivos na forma de vida dos t\u00e1rtaros. Na revista \"Uqlar\" publicou s\u00e1tiras centradas principalmente contra o clero isl\u00e1mico, ao que consideraba oposto ao progreso e \u00e1 occidentalizaci\u00f3n. Nesta primeira etapa continuaba as tradici\u00f3ns orientais e o uso do t\u00e1rtaro antigo, a\u00ednda que nalg\u00fans dos seus poemas, os dirixidos aos labregos t\u00e1rtaros, utilizou unha forma de t\u00e1rtaro puro. O ano 1906 foi un ano de axitaci\u00f3n social, en marzo celebr\u00e1ronse elecci\u00f3ns lexislativa para a Duma que deu unha maior\u00eda relativa a socialdem\u00f3cratas moderados e liberais e que se caracterizou polo enfrontamento co consello de ministros do emperador, e que xa se disolveu en xu\u00f1o. Un per\u00edodo marcado polo ascenso das Centurias Negras, organizaci\u00f3n ultranacionalista rusa que ped\u00eda a marcha dos t\u00e1rtaros ao Imperio Otom\u00e1n, neste clima a s\u00faa poes\u00eda trata de temas sociais e do patriotismo, salientan \"Gosudarstvennaya Duma\u011fa\" (\u00c1 Duma Estatal), \"Sor\u0131qortlar\u011fa\" (Aos parasitos) e \"Kitmibez!\" (Non marcharemos!), nesta \u00faltima reacciona \u00e1s propostas dos Centurias Negras que os t\u00e1rtaros son irm\u00e1ns dos rusos e a inmigraci\u00f3n a Turqu\u00eda \u00e9 imposible. O 6 de xaneiro de 1907 Tuqay deixa a madrasa vivindo independentemente nun cuarto dun hotel, conv\u00e9rtese de feito no editor de \"Uqlar\" e no principal poeta e articulista das publicaci\u00f3ns de Mot\u00ed\u011f\u00ed. A partir de 1906 empregou o t\u00e1rtaro puro, a lingua do pobo, nos seus artigos e poemas e f\u00edxose unha figura reco\u00f1ecida nos medios culturais t\u00e1rtaros.\nSegundo per\u00edodo: Kaz\u00e1n.\nDesde outono de 1907 Tuqay estableceuse na capital da actividade cultural t\u00e1rtara, en Kaz\u00e1n, e al\u00ed entra rapidamente nos c\u00edrculos literarios e fai amizade cun fato de mozos que ti\u00f1an en com\u00fan a s\u00faa arela por anovar a sociedade t\u00e1rtara e que se agrupaban arredor da revista \"Al-\u0130slax\", na que tam\u00e9n colabora, entre eles o escritor Fatix \u00c4mirxan ou o revolucionario marxista X\u00f6s\u00e4yen Yama\u015fev. Colabora coa revista sat\u00edrica \"Y\u00e4\u015fen\", fundada en 1908, consider\u00e1ndose o poema sat\u00edrico m\u00e1is salientable desta etapa \"Pe\u00e7\u00e4n Bazar\u0131 yaxud Ya\u00f1a Kisekba\u015f\" que trata dos problemas da sociedade t\u00e1rtara da \u00e9poca, do clero e dos comerciantes. A partir de 1910 colaborou coa nova revista sat\u00edrica \"Yal-Yolt\". Interesado pola cultura popular publicou escolmas de canci\u00f3ns populares, publicou varios libros coas s\u00faas poes\u00edas, libros para nenos e libros escolares con literatura t\u00e1rtara. Interesado no establecemento dun teatro t\u00e1rtaro, colaborou nalgunhas produci\u00f3ns declamando as s\u00faas propias composici\u00f3ns e cantando canci\u00f3ns tradicionais. A pesar de deteriorarse a s\u00faa sa\u00fade en 1911 e 1912 fai varias viaxes chegando ata Astrak\u00e1n e San Petersburgo. En 1912 colaborou na nova revista literaria \"A\u00f1\" e en agosto publicou o seu \u00faltimo libro, \"Can az\u0131klar\u0131\". En 1913 a s\u00faa sa\u00fade empeora a\u00ednda m\u00e1is pero segue a escribir poemas e artigos, o 26 de febreiro ingresou no hospital por un caso grave de tuberculose, morrendo o 15 de abril, aos 27 anos."}
{"id": "278846", "revid": "1888", "url": "https://gl.wikipedia.org/wiki?curid=278846", "title": "Carlos Maside Garc\u00eda", "text": ""}
{"id": "278848", "revid": "1888", "url": "https://gl.wikipedia.org/wiki?curid=278848", "title": "Ferm\u00edn Fern\u00e1ndez Armesto", "text": "Ferm\u00edn Fern\u00e1ndez Garc\u00eda-Armesto, nado na Mezquita o 11 de novembro de 1907 e finado na Coru\u00f1a o 7 de maio de 1979, foi un m\u00e9dico, tradutor e lexic\u00f3grafo galego. Era irm\u00e1n do xornalista Felipe Fern\u00e1ndez Armesto (Augusto Ass\u00eda).\nTraxectoria.\nFillo de Ricarda Garc\u00eda Armesto e Ferm\u00edn Fern\u00e1ndez G\u00f3mez. Fixo os seus estudos primarios en Ourense e Vigo, e os secundarios en Santiago de Compostela. En 1932 licenciouse en medicina na Universidade de Santiago de Compostela. Ao finalizar a licenciatura, ampliou estudos en Alema\u00f1a, durante os anos 1932 e 1933, cos profesores Baader e Schultze. Entre 1934 e 1936 exerceu como m\u00e9dico en Consuegra, provincia de Toledo.\nDurante a Guerra Civil espa\u00f1ola serviu como capit\u00e1n m\u00e9dico no ex\u00e9rcito da rep\u00fablica, encarg\u00e1ndose, entre outros cometidos, da organizaci\u00f3n de hospitais de sangue.\nDesde 1939 a 1947 traballou co profesor Ram\u00f3n Sarr\u00f3 no Hospital de Neuropsiquiatr\u00eda Santa Ana de Barcelona, e como tradutor de alem\u00e1n para a Colecci\u00f3n Antropol\u00f3gica da Editorial Miracle. Entre 1948 at\u00e9 1977 foi inspector m\u00e9dico do Instituto Social da Mari\u00f1a, na Coru\u00f1a.\nFoi cofundador da Editorial Daim\u00f3n, e mantivo na revista \"Destino\" a columna \"Ciencia y Medicina\". En 1946 recibiu o Premio Nacional de Traduci\u00f3n polo seu abondoso e cualificado traballo como tradutor do alem\u00e1n, as\u00ed como do ingl\u00e9s, franc\u00e9s e portugu\u00e9s. Desde 1950 a 1971 foi o editor da versi\u00f3n en castel\u00e1 da revista cient\u00edfica vienesa \"Archivos de Medicina Pr\u00e1ctica\".\nFaleceu sen rematar a \u00faltima revisi\u00f3n da s\u00faa principal obra lexicogr\u00e1fica, o \"Dicionario castel\u00e1n-galego\", publicado postumamente en 1981 por Edici\u00f3s do Castro, con limiar de Rafael Dieste.\nVida persoal.\nCasou con Eugenia Borchardt Zirbke e foi pai de Ricardo Fern\u00e1ndez Borchardt."}
{"id": "278860", "revid": "98629", "url": "https://gl.wikipedia.org/wiki?curid=278860", "title": "Ender's Game (filme)", "text": "Ender's Game \u00e9 un filme estadounidense dirixido e escrita por Gavin Hood que se estreou no 2013. Bas\u00e9ase na novela hom\u00f3nima de Orson Scott Card. Est\u00e1 protagonizado por Asa Butterfield no papel de Andrew \"Ender\" Wiggin, un rapaz inusalmente brillante que \u00e9 enviado a unha academia militar no espazo para prepararse ante unha futura invasi\u00f3n alien\u00edxena. O elenco do filme incl\u00fae a Harrison Ford, Hailee Steinfeld, Viola Davis, Abigail Breslin e Ben Kingsley.\nO filme foi estreado en Alema\u00f1a o 24 de outubro de 2013, e no Reino Unido e Irlanda un d\u00eda despois. A s\u00faa estrea nos Estados Unidos, Canad\u00e1 e outros pa\u00edses realizouse o 1 de novembro de 2013.\nSinopse.\nCincuenta anos despois dunha guerra entre seres humanos e extraterrestres, un neno \u00e9 enviado a unha escola militar espacial coa fin de preparalo para unha futura invasi\u00f3n."}
{"id": "278868", "revid": "27155", "url": "https://gl.wikipedia.org/wiki?curid=278868", "title": "Toxina botul\u00ednica", "text": ""}
{"id": "278881", "revid": "5915858", "url": "https://gl.wikipedia.org/wiki?curid=278881", "title": "Hrolf Ganger", "text": "Hrolf Ganger (en n\u00f3rdico antigo: \"G\u00f6ngu-Hr\u00f3lfr\" ou \"Hr\u00f3lfr R\u00f6gnvaldsson\", en noruegu\u00e9s: \"Gange-Rolf\", en sueco: \"G\u00e5ngerolf\") m\u00e1is co\u00f1ecido cos sobrenomes de Roll\u00f3n o Cami\u00f1ante ou Errante ou Rodrigo I o Rico, nado probablemente en Noruega en 846 e finado en Francia en 932 foi un caudillo viquingo. Segundo a maior\u00eda das fontes foi fillo de Rognvald Eysteinsson, \"Jarl\" de M\u00f8re.\nCreou o principado viquingo que pasar\u00eda a co\u00f1ecerse como Ducado de Normand\u00eda sendo os seus descendentes duques de Normand\u00eda e reis de Inglaterra. Foi devanceiro de Guillerme o Conquistador e da Dinast\u00eda Normanda do Reino de Inglaterra. \nO alcume de \"Cami\u00f1ante\" prov\u00e9n do seu gran tama\u00f1o, polo que ning\u00fan cabalo pod\u00eda con el e ti\u00f1a que cami\u00f1ar.\nTraxectoria.\nOrixes.\nA orixe de Roll\u00f3n \u00e9 causa de acaloradas disputas entre historiadores noruegueses e daneses dende o s\u00e9culo XIX, especialmente no per\u00edodo previo ao mil\u00e9simo aniversario de Normand\u00eda (1911).\nSegundo numerosas fontes, coma Dudo de Saint-Quentin ou Guillerme de Jumi\u00e8ges, Rollon era fillo dun poderoso nobre dan\u00e9s que sosti\u00f1a enfrontamentos co rei de Dinamarca; trala morte de seu pai, Roll\u00f3n viuse obrigado a exiliarsem e seu irm\u00e1n, Gurim, foi asasinado.\nHistoriadores noruegueses e islandeses identifican a Roll\u00f3n con Hrolf Ganger, fillo de Rognvald Eysteinsson, conde de M\u00f8re (oeste de Noruega). Hrolf caeu en desgraza ante o rei Harald I e por este motivo foi exiliado.\nSaqueo de Francia.\nEn 885 Roll\u00f3n foi un dos l\u00edderes menores da importante frota viquinga que, baixo as ordes de Sigfred, pretend\u00eda saquear Borgo\u00f1a remontando o r\u00edo Sena. Para seguir o transcurso do r\u00edo necesitaba conquistar Par\u00eds, e con este fin sitiou a cidade e tentou tomala, pero fracasou. Tivo que aceptar ent\u00f3n pagar un tributo ao emperador carolinxio de occidente Carlos III o Gordo para renunciar e marchar. Por\u00e9n, Roll\u00f3n quedou atr\u00e1s e conquistou o norte de Francia, correspondente con Neustria, e que pasar\u00eda a co\u00f1ecerse como Normand\u00eda.\nEn 911 lanzou un novo ataque a Par\u00eds, que fracasou, antes de sitiar Chartres. \u00c1 petici\u00f3n de axuda do Bispo de Chartres, Joseaume, acudiron o Marqu\u00e9s de Neustria, o Duque de Borgo\u00f1a e o Conde de Dijon, enfront\u00e1ndose a Roll\u00f3n o 20 de xullo de 911. Roll\u00f3n sa\u00edu derrotado da batalla de Chartres a pesar da ausencia do rei Carlos \"o Simple\".\nPrincipado de Normand\u00eda.\nA pesar da vitoria sobre os viquingos o rei carolinxio Carlos III decidiu negociar con Hrolf Ganger para que este protexese a costa norte do reino. Coa sinatura do tratado de Saint-Clair-sur-Epte Roll\u00f3n xurou vasalaxe ao rei dos francos convert\u00e9ndose ao catolicismo e cham\u00e1ndose Roberto I. A cambio, o rei reco\u00f1eceuno coma se\u00f1or das terras entre o r\u00edo Epte e o mar, as\u00ed como de partes da Breta\u00f1a, establecendo a capital dos seus dominios en Ru\u00e1n. Na actualidade existe un intenso debate sobre se Roll\u00f3n chegou a ser Duque ou se ostentou un t\u00edtulo menor.\nO rei concedeulle ademais a man da s\u00faa filla, Xisela. Estableceu\nA partir do ano 911 mant\u00edvose fiel \u00e1 s\u00faa promesa de protexer as beiras do r\u00edo Sena, mais a pesar disto seguiu actuando coma xefe viquingo, realizando ataques a Flandres.\nTrala deposici\u00f3n de Carlos III por Roberto I en 922 Roll\u00f3n entendeu que o seu xuramento chegara ao seu fin polo que comezou a s\u00faa expansi\u00f3n, adquirindo Le Mans, Bayeux e Bessin.\nMorte.\nEn torno ao 927 Roll\u00f3n cedeu o control de Normand\u00eda ao seu fillo, Guillerme I, vivindo alg\u00fans anos despois disto. Morreu en torno ao 932 recuperando antes de morrer as s\u00faas crenzas anteriores ao bautismo. Unha lenda conta que sacrificou cen prisioneiros cat\u00f3licos.\nDescendencia.\nRoll\u00f3n tivo d\u00faas esposas."}
{"id": "278882", "revid": "5863", "url": "https://gl.wikipedia.org/wiki?curid=278882", "title": "Orde e Mandato de San Miguel Arcanxo", "text": "A Orde e Mandato de San Miguel Arcanxo (popularmente miguelianos) foi unha asociaci\u00f3n cat\u00f3lica nacida na diocese de Tui-Vigo e que derivou en orde relixiosa non reco\u00f1ecida oficialmente.\nHistoria.\nEn 1996 formouse en Vigo un grupo musical de car\u00e1cter relixioso que participaba das cerimonias cat\u00f3licas que organizaban distintas parroquias da diocese de Tui-Vigo. O coro transformouse nunha asociaci\u00f3n en 1997 e posteriormente converteuse nunha asociaci\u00f3n p\u00fablica de car\u00e1cter privado e o 30 de xu\u00f1o de 2009 nunha orde relixiosa aberta. Non obstante, para Igrexa Cat\u00f3lica permaneceu como asociaci\u00f3n p\u00fablica de fieis de dereito diocesano e nunca foi un instituto de dereito diocesano. O seu principal impulsor e fundador foi Feliciano Miguel Rosendo.\nA finais de 2012 comezaron a aparecer denuncias sobre abusos sexuais dentro da orde. A investigaci\u00f3n realizada polo bispado ao longo de 2013 e 2014 conclu\u00edu no apartamento de Miguel Rosendo da direcci\u00f3n da orde. A comunidade, que chegara a ter 400 membros, desf\u00edxose na s\u00faa pr\u00e1ctica totalidade, e a finais de 2014 s\u00f3 quedaba unha trintena. En decembro dese ano, Miguel Rosendo, foi detido. En decembro de 2018 foi condenado a nove anos de prisi\u00f3n por un delito de abuso sexual continuado.\nCaracter\u00edsticas.\nOs membros consagrados son dos dous sexos, e denom\u00ednanse miguelianos e miguelianas. Os seus h\u00e1bitos son unha t\u00fanica de cor azul intenso e un escapulario amarelo. O m\u00e1is destacado \u00e9 a s\u00faa afecci\u00f3n pola m\u00fasica e a canci\u00f3n, e te\u00f1en participado en distintos concertos e festivais relixiosos.\nA s\u00faa sede principal est\u00e1 no Porto (Moug\u00e1s, Oia). Tam\u00e9n te\u00f1en un local en Bustarviejo (Madrid), onde coidan de anci\u00e1ns.\nPersoas destacadas.\nEstivo vinculada a esta orde a modelo e actriz viguesa Olalla Oliveros, que se consagrou monxa migueliana"}
{"id": "278883", "revid": "1093", "url": "https://gl.wikipedia.org/wiki?curid=278883", "title": "Migueliano", "text": ""}
{"id": "278884", "revid": "23204", "url": "https://gl.wikipedia.org/wiki?curid=278884", "title": "H\u00e9cate", "text": "H\u00e9cate (grego antigo \u1f19\u03ba\u03ac\u03c4\u03b7, \"Hek\u00e1t\u0113\") \u00e9 unha deusa da mitolox\u00eda e da antiga relixi\u00f3n grega, que adoita ser representada sostendo dous fachos ou unha chave, e en per\u00edodos posteriores na s\u00faa forma tripla. Estaba asociada cos cruces de cami\u00f1os, o lume, a luz, a L\u00faa, a maxia, a feiticer\u00eda, o co\u00f1ecemento das herbas e plantas velenosas e a necromancia. Ti\u00f1a goberno sobre a terra, o mar e o ceo, as\u00ed como un papel como salvadora (Soteira), nai de anxos e alma do mundo c\u00f3smico. Era unha das principais deidades adoradas nos fogares atenienses como deusa protectora da familia e proporcionadora de properidade.\nO seu culto puido terse orixinado entre os carianos de Anatolia, onde variantes do seu nome poden atoparse en nomes dados a nenos. Est\u00e1 relacionada coa deusa romana Trivia, coa que \u00e9 identificada."}
{"id": "278885", "revid": "56817", "url": "https://gl.wikipedia.org/wiki?curid=278885", "title": "Olalla Oliveros", "text": "Olalla Oliveros, nada en Vigo en 1977, \u00e9 unha antiga modelo e actriz galega.\nTraxectoria.\nCon formaci\u00f3n en teatro e en danza en Vigo, no ano 2000 Olalla Oliveros mudouse a Madrid para continuar a s\u00faa carreira. Al\u00ed traballou en publicidade como modelo, e como actriz interveu en distintas series de televisi\u00f3n, como en episodios de \"La familia Mata\" (2007), \"\" ou \"El comisario\" (2008). No cinema, participou na rodaxe, como actriz, do filme \"Fase terminal\" (2010), dirixida por Marta G\u00e9nova.\nVida persoal.\nEn 2010 abandonou a carreira art\u00edstica e ingresou na Orde e Mandato de San Miguel Arcanxo como fiel consagrada (votos de celibato e obediencia) e nun r\u00e9xime de semiclausura. Non obstante, a Igrexa Cat\u00f3lica non reco\u00f1eceu como v\u00e1lida a consagraci\u00f3n ao carecer ese grupo desa potestadade ."}
{"id": "278886", "revid": "50011", "url": "https://gl.wikipedia.org/wiki?curid=278886", "title": "Copa Federaci\u00f3n de f\u00fatbol", "text": ""}
{"id": "278887", "revid": "23204", "url": "https://gl.wikipedia.org/wiki?curid=278887", "title": "Roberto I de Francia", "text": "Roberto I, nado en torno a 865 e finado o 15 de xu\u00f1o de 923 en Soissons, foi rei da Francia Occidental dende o ano 922 ata a s\u00faa morte.\nTraxectoria.\nFillo do Conde Roberto de Anjou e irm\u00e1n do Rei Eudes, participou xunto co seu irm\u00e1n na defensa de Par\u00eds ante o ataque viquingo de 885, e cuxa vitoria lle valeu a seu irm\u00e1n o trono de Francia Occidental. Non se postulou coma sucesor do seu irm\u00e1n, sendo reco\u00f1ecidos os seus cargos militares e posesi\u00f3ns territoriais coma Conde de Par\u00eds por Carlos III, permaneceu no norte de Francia encargado da defensa dos ataques viquingos.\nNo ano 921 parte da nobreza franca e o clero levant\u00e1ronse contra Carlos III O Simple, entre os que se atopaba Roberto. Carlos III foi derrotado e tivo que retirarse a Lotarinxia, polo que Roberto I foi coroado en Reims o 30 de xu\u00f1o de 922. Por\u00e9n o rei deposto reuniu un ex\u00e9rcito e enfrontouse a Roberto I o 15 de xu\u00f1o de 923 preto de Soissons, onde Roberto foi asasinado.\nCarlos tampouco puido recuperar o trono e foi confinado, unha asemblea de nobres escolleu a Ra\u00fal, Conde de Borgo\u00f1a, coma sucesor, Ra\u00fal I de Francia.\nDescendencia.\nTivo d\u00faas esposas:"}
{"id": "278895", "revid": "98629", "url": "https://gl.wikipedia.org/wiki?curid=278895", "title": "Fase Auton\u00f3mica Galega da Copa RFEF", "text": "A Fase Auton\u00f3mica Galega da Copa RFEF \u00e9 unha competici\u00f3n de f\u00fatbol, rolda previa da antedita copa estatal en Galicia. Est\u00e1 organizada pola Federaci\u00f3n Galega de F\u00fatbol.\nFormato.\nO torneo foi disputado historicamente polos mellores equipos galegos da Segunda Divisi\u00f3n B e da Terceira Divisi\u00f3n que non obtiveran praza para disputa-la Copa do Rei nesa tempada. O campi\u00f3n da fase galega da tempada anterior tam\u00e9n ten obtido a clasificaci\u00f3n para o torneo.\nNa temporada 2022-23 participaron na competici\u00f3n oito clubs: tres de Segunda RFEF e cinco de Terceira RFEF, entre os que xa se atopaba o ga\u00f1ador da edici\u00f3n anterior. Non participaron os clubs clasificados para competir nas promoci\u00f3ns de ascenso \u00e1 categor\u00eda superior. A competici\u00f3n tivo distintos formatos ao longo da s\u00faa historia, mesturando eliminatorias directas a dobre partido con eliminatorias a partido \u00fanico. Na temporada 2022-23 as eliminatorias e maila final xog\u00e1ronse todas a partido \u00fanico, no campo dun dos competidores (o campo do equipo en Terceira, nos partidos contra os equipos de Segunda), ag\u00e1s na final, que se disputou en campo neutral.\nO campi\u00f3n da fase auton\u00f3mica obt\u00e9n como premio un trofeo e clasif\u00edcase para a fase estatal da Copa RFEF."}
{"id": "278896", "revid": "50011", "url": "https://gl.wikipedia.org/wiki?curid=278896", "title": "Fase Galega da Copa RFEF", "text": ""}
{"id": "278897", "revid": "23204", "url": "https://gl.wikipedia.org/wiki?curid=278897", "title": "Kase-O", "text": "Javier Ibarra Ramos, nado en Zaragoza o 1 de marzo de 1980, \u00e9 un MC aragon\u00e9s en lingua castel\u00e1, co\u00f1ecido artisticamente como Kase.O. Forma parte do grupo Violadores del Verso xunto a Hate, L\u00edrico e R de Rumba. O grupo at\u00f3pase nun descanso temporal, mais cada artista contin\u00faa a s\u00faa carreira en solitario e te\u00f1en pensado volver a reunirse nun futuro, como as\u00ed o te\u00f1en expresado m\u00faltiples veces.\nTraxectoria.\nNatural do barrio de La Jota de Zaragoza. O seu irm\u00e1n Brutal formou parte de Gangsta Squad xunto a L\u00edrico. Comezou a s\u00faa carreira como Mc aos 11 anos influenciado polo seu irm\u00e1n m\u00e1is vello Brutal. As primeiras canci\u00f3ns gravounas na s\u00faa casa. En 1993, con 13 anos, gravou a primeira maqueta titulada \"Rompecabezas\", con canci\u00f3ns de 1992 e 1993. Dous anos m\u00e1is tarde fixo a segunda maqueta, \"Dos rombos\", con canci\u00f3ns do 1994 e 1995. Pese \u00e1 s\u00faa xuventude, causou un grande impacto no mundo do Hip-Hop en castel\u00e1n.\nAlias.\nDesde que comezou a s\u00faa carreira art\u00edstica, Kase.O realizou multitude de colaboraci\u00f3ns, nas que fixo uso doutros alcumes alternativos ao seu nome art\u00edstico \"Kase.O\". P\u00faxose ese alias a si mesmo xa que as letras K, A, S e E eran boas para moverse dentro do \u00e1mbito do graffiti e persoalmente lle resultaban f\u00e1ciles de debuxar, e despois engadiulle o O (segundo el mesmo, dito en varias entrevistas). Outro dos seus alias co que se fai referencia a si mesmo \u00e9 Jodeculos Ibarra. Outros alias co\u00f1ecidos do artista son; Vers\u00e1til, o seu cuarto alias, utilizado na colaboraci\u00f3n no disco \"Supervillanos de alquiler\" de Hablando en plata, Javat utilizado no disco \"Block massacre\" de Dogma Crew e no LP de R deRumba, e Jabato Jones na maqueta \"Ahuizote\" de (Pablo, 2005). Na canci\u00f3n \"Javat y Kamel\" fai alusi\u00f3n a outro sobrenome, Ning\u00fan tipo de orden. Existe outro alias empregado por Kase.O nas s\u00faas letras, \u00e9 o de Kaos, nomeado na canci\u00f3n \"Solo importa el rap\", de Violadores del Verso e Xhelazz, e en \"Laboratorio de Hip Hop\" de Violadores con Supernafamacho.\nEstilo.\nNas canci\u00f3ns destaca o emprego de cultismos e referencias \u00e1 literatura cl\u00e1sica e \u00e1 mitolox\u00eda grega. \u00c9 salient\u00e1bel tam\u00e9n a utilizaci\u00f3n de palabras malsoantes e o ton contundente, cr\u00edtico e moitas veces cargado de arrogancia (que el mesmo admite, en forma de autocr\u00edtica). O seu estilo dist\u00ednguese, a m\u00e1is diso, polos xogos de palabras, a iron\u00eda e o sarcasmo.\nColaboraci\u00f3ns.\nEn solitario.\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2008\n2009\n2010\n2011\n2012\n2013\nCon Violadores del Verso.\n2000\n2001\n2003\n2004\n2007\n2008\n2011"}
{"id": "278898", "revid": "98629", "url": "https://gl.wikipedia.org/wiki?curid=278898", "title": "Ignacio", "text": "Ignacio (pronuncia: i\u0261\u02c8na\u03b8jo\u031d, i\u02c8na\u03b8jo\u031d ou i\u02c8nasjo\u031d) \u00e9 un antrop\u00f3nimo de var\u00f3n en lingua galega. O seu feminino \u00e9 Ignacia. Existen varias hip\u00f3teses sobre a s\u00faa orixe etimol\u00f3xica, existindo concordancia en que era un nome existente xa no s\u00e9culo I en Antioqu\u00eda. En galego non se adoita pronunciar o \"g\", respectado por etimolox\u00eda, por este mesmo motivo en portugu\u00e9s ad\u00f3itase grafar de \"In\u00e1cio\". Con todo, non foi un nome com\u00fan en Galiza; de feito ningunha parroquia ten a Santo Ignacio coma padroeiro.\nEtimolox\u00eda.\nA\u00ednda que non existe claridade respecto da s\u00faa etimolox\u00eda, a primeira persoa documentada que usou este nome no s\u00e9culo I, foi Ignacio de Antioqu\u00eda disc\u00edpulo dos ap\u00f3stolos Xo\u00e1n, Pedro e Paulo, polo que se propuxo que a s\u00faa orixe ser\u00eda grega ou canda menos de ra\u00edz indoeuropea.\nUnha li\u00f1a etimol\u00f3xica sost\u00e9n que a s\u00faa orixe deriva do lat\u00edn \"Ignatius\", e este da ra\u00edz \"ignis\" (lume), polo que significar\u00eda \"fogoso\" ou \"afervoado\". Ignacio &lt; Ignatius &lt; \"ignis\" (\u2018lume\u2019 en lat\u00edn) &lt; *\"egni\" (protoindoeuropeo ou PIE). Comp\u00e1rese o PIE \"egni\" co termo s\u00e1nscrito \"agni\" (\u2018lume, lume cerimonial\u2019), \"ogni\" (eslavo antigo, do s\u00e9culo IX), e \"ugnis\" (\u2018lume\u2019 en lituano). A segunda parte do nome vir\u00eda do lat\u00edn \"natus\" (nacer) polo que \"Ignatius\" vir\u00eda a significar \"nado do lume\".\nOutra etimolox\u00eda d\u00e1 conta de: Ignacio &lt; Ignatius (lat\u00edn) &lt; \"Ign\u00eates\" (en grego) \u2018innato\u2019 (A. D., H.), tam\u00e9n \u2018nome dos habitantes orixinarios da antiga Rhodas\u2019 (Simmias 11, H.).\nSabino Arana na s\u00faa obra p\u00f3stuma \"Deun Ixendegi Euzkotarra\" (Santoral onom\u00e1stico \u00e9uscaro) prop\u00f3n que Ignacio \u00e9 unha forma castelanizada de I\u00f1aki. Por mor do cambio de nome que adoptou Ignacio de Loiola cuxo nome previo era \u00cd\u00f1igo ad\u00f3itase confundir I\u00f1aki como a versi\u00f3n de \u00cd\u00f1igo.\nO nome en Galiza.\nNingunha parroquia galega ten a Santo Ignacio coma padroeiro. \u00c9 ademais un nome pouco frecuente comparado con outras rexi\u00f3ns de Espa\u00f1a. Abunda na metade norte da pen\u00ednsula coa excepci\u00f3n de Galiza e Catalu\u00f1a. S\u00f3 2.932 persoas levan o nome de Ignacio en Galiza, levando 95 mulleres a variante feminina Ignacia. 18 persoas levan o nome de Nacho directamente en Galiza. \nSantoral.\nHai diversas entradas no santoral para Santo Ignacio:"}
{"id": "278901", "revid": "109216", "url": "https://gl.wikipedia.org/wiki?curid=278901", "title": "Santo Ignacio", "text": "Santo Ignacio (tam\u00e9n en espa\u00f1ol \"San Ignacio\" e en portugu\u00e9s \"Santo In\u00e1cio\") p\u00f3dese referir a:"}
{"id": "278902", "revid": "18868", "url": "https://gl.wikipedia.org/wiki?curid=278902", "title": "San Ignacio", "text": " #REDIRECCI\u00d3N Santo Ignacio"}
{"id": "278903", "revid": "18868", "url": "https://gl.wikipedia.org/wiki?curid=278903", "title": "Xoh\u00e1n", "text": ""}
{"id": "278904", "revid": "89787", "url": "https://gl.wikipedia.org/wiki?curid=278904", "title": "Herba punteira", "text": "A herba punteira, tam\u00e9n co\u00f1ecida coma herba das cortaduras, sempreviva ou herba tioura Sempervivum tectorum \u00e9 unha herb\u00e1cea da familia das crasul\u00e1ceas (Crassulaceae).\nDistribuci\u00f3n.\nMedra nos Pireneos, nos Alpes, nos Apeninos e nos Balc\u00e1ns. Especie espont\u00e1nea da flora da Pen\u00ednsula ib\u00e9rica.\nDescrici\u00f3n.\nA s\u00faa altura pode acadar os 20 ou 30\u00a0cm e 15 a 30\u00a0cm de largo. Forma grandes rosetas coas follas de cor verde brillante coas puntas purp\u00fareas e o env\u00e9s abrancazado. As s\u00faas flores acostuman ser rosadas ou arroibadas, en forma de estrela, sobor de talos erectos e cheos de follas, de 30 a 50\u00a0cm de altura. Florea polo ver\u00e1n.\nMant\u00e9n o mesmo aspecto en todas as \u00e9pocas do ano, semellando nunca murchar. Pos\u00fae unha gran capacidade de sobrevivencia nas condici\u00f3ns m\u00e1is adversas de clima e de humidade. Non require de solos ricos, medrando entre pedras, e atura as xeadas e as altas temperaturas sen se danar.\nUso en xardinaxe.\nAdoita empregarse en xard\u00edns de rocalla, para adornar muros, valados ou fendas entre as rochas, entre as lousas do chan, vasos, testos etc. Nalgunhas zonas da Espa\u00f1a mediterr\u00e1nea acost\u00famase ver plantada nos tellados das casas. De feito \"tectorum\" \u00e9 un ep\u00edteto latino que significa \"dos tellados\". No s\u00e9culo IX, Carlomagno, ordenou que todos os tellados das casas de aldea se cubrisen con esta herba perante a crenza de que evitaba os raios. Moitos ferreiros us\u00e1bana para esta fin.\nEsixe moi pouco coidado, polo que \u00e9 doada de manter. Necesita de mota luz e rega escasa. Atura xeadas e altas temperaturas. Reprod\u00facese por separaci\u00f3n e replantado das rosetas que medran na base da planta nai.\nTaxonom\u00eda.\n\"Sempervivum tectorum\" foi descrita por (Carl von Linn\u00e9 e publicado en \"Species Plantarum\" 1: 464. 1753.\nSempervivum: nome xen\u00e9rico que deriva das palabras do lat\u00edn \"semper\" = \"sempre\" e \"vivum\" = \"vivo\", e est\u00e1 relacionado co feito de que estas plantas mante\u00f1en as s\u00faas follas durante o inverno e medran incluso en condici\u00f3ns moi dif\u00edciles. En castel\u00e1n recibe o nome de \"siempreviva\", en portugu\u00e9s \"sempre-viva-dos-telhados\".\ntectorum: ep\u00edteto latino que significa \"dos tellados\"."}
{"id": "278905", "revid": "18868", "url": "https://gl.wikipedia.org/wiki?curid=278905", "title": "Herba das cortaduras", "text": ""}
{"id": "278906", "revid": "18868", "url": "https://gl.wikipedia.org/wiki?curid=278906", "title": "Herba tioura", "text": ""}
{"id": "278907", "revid": "18868", "url": "https://gl.wikipedia.org/wiki?curid=278907", "title": "Sempervivum tectorum", "text": ""}
{"id": "278909", "revid": "18868", "url": "https://gl.wikipedia.org/wiki?curid=278909", "title": "Adelfa", "text": ""}
{"id": "278910", "revid": "5863", "url": "https://gl.wikipedia.org/wiki?curid=278910", "title": "Frei Mart\u00edn Sarmiento", "text": ""}
{"id": "278918", "revid": "18868", "url": "https://gl.wikipedia.org/wiki?curid=278918", "title": "Yucca", "text": ""}
{"id": "278921", "revid": "839", "url": "https://gl.wikipedia.org/wiki?curid=278921", "title": "Organizaci\u00f3n territorial dos Estados Unidos de Am\u00e9rica", "text": "Os Estados Unidos de Am\u00e9rica organ\u00edzanse territorialmente primeiramente en base aos seus estados. Os gobernos federal e estatais funcionan nun sistema de soberan\u00eda paralela, e nun sentido estrito os estados non \"divisi\u00f3ns\" creadas \"dende\" os Estados Unidos, sen\u00f3n as unidades que compo\u00f1en dito pa\u00eds.\nOs estados div\u00eddense normalmente en condados, chamados en Luisiana parroquias e en Alasca distritos.\nOs territories div\u00eddense en municipios. Guam emprega o termo de \"vilas\"; e as Illas Virxes Estadounidenses e Samoa Americana usan o de \"distrito\".\nOs condados e os seus equivalentes div\u00eddense en municipios.\nOs n\u00facleos de poboaci\u00f3n poden organizarse como cidades, vilas e outros tipos de municipios. Os municipios normalmente est\u00e1n subordinados ao goberno dun condado, mais con certas excepci\u00f3ns. Algunhas cidades se te\u00f1en combinado co goberno do seu condado como condados-cidade. En Virxinia as cidades son completamente independentes do condado do que formar\u00edan parte. Nalg\u00fans estados, especialmente en Nova Inglaterra, as vilas forman a primeira unidade de goberno local por debaixo do nivel estatal, nalg\u00fans casos eliminando a necesidade dun goberno do condado.\nAdemais dos estados, outras divisi\u00f3ns incl\u00faen o distrito federal, as \u00e1reas insulares administradas polo Goberno Federal, e as reservas indias. O Goberno Federal tam\u00e9n ten xurisdici\u00f3n exclusiva sobre as instalaci\u00f3ns militares e sobre as embaixadas e consulados en pa\u00edses estranxeiros. Existen tam\u00e9n outras divisi\u00f3ns especiais para outros usos diferentes dos de goberno, como poden ser os distritos de conservaci\u00f3n e os distritos congresionais.\nOs estados e as s\u00faas divisi\u00f3ns.\nEstados.\nA primeira unidade administrativa dos Estados Unidos \u00e9 o estado. Segundo numerosas decisi\u00f3ns do Tribunal Supremo dos Estados Unidos de Am\u00e9rica, os 50 estados e o pa\u00eds enteiro son xurisdici\u00f3ns soberanas. Os 13 estados orixinais (as trece colonias) independiz\u00e1ronse do Imperio Brit\u00e1nico en 1776. En 1777 estabeleceron un goberno baixo os Artigos da Confederaci\u00f3n A constituci\u00f3n dos Estados Unidos de Am\u00e9rica substitu\u00edu os artigos en 1789. A constituci\u00f3n estabelece a autoridade do Goberno Federal, e mant\u00e9n ao tempo a soberan\u00eda dos estados. A d\u00e9cima emenda \u00e1 constituci\u00f3n reforza esta idea de soberan\u00eda paralela, declarando que os poderes non delegados ao goberno federal son mantidos polos estados.\nOs 37 estados adicionais foron admitidos \u00e1 uni\u00f3n por actas do Congreso dos Estados Unidos de Am\u00e9rica, comezando pola uni\u00f3n de Vermont en 1791 e rematando coa de Hawai en 1959.\nCondado.\nOs estados div\u00eddense en rexi\u00f3ns administrativas m\u00e1is pequenas, chamadas condados ag\u00e1s en dous estados. As excepci\u00f3ns son Alasca, onde son chamados distritos (\"boroughs\"), e Luisiana, onde reciben o nome de parroquias. Os condados existen para dar apoio local xeral \u00e1s actividades de goberno dos estados, como a recadaci\u00f3n de impostos, mais sen proporcionar a maior\u00eda de servizos asociados polo xeral aos municipios. Nalg\u00fans estados, especialmente en Nova Inglaterra, son empregados principalmente como distritos xudiciais. Noutros estados os condados te\u00f1en maiores poderes en vivenda, educaci\u00f3n ou transporte.\nOs condados conte\u00f1en varios municipios. Algunhas cidades coinciden cos seus condados, inclu\u00edndo Filadelfia, Honolulu, San Francisco e Denver: estes condados consisten dun \u00fanico municipio, e a corporaci\u00f3n municipal e \u00e1 s\u00faa vez o goberno do condado. Outros condados, como o condado de Arlington, Virxinia, non te\u00f1en subdivisi\u00f3ns adicionais. Alg\u00fans estados conte\u00f1en cidades independentes que non son parte de condado alg\u00fan.\nMunicipios.\nOs municipios (\"towns\" ou \"townships\") son subdivisi\u00f3ns dos condados. Os termos \"town\" e \"township\" est\u00e1n estreitamentente relacionados e, a mi\u00fado, empr\u00e9ganse indistintamente en documentos hist\u00f3ricos. Por\u00e9n, os poderes dos municipios var\u00edan de forma considerable entre estados. En Nova Inglaterra, por exemplo, os municipios son a principal forma de goberno local, proporcionando moitos dos servizos dos condados noutros estados. Alg\u00fans municipios te\u00f1en gobernos e certo poder pol\u00edtico, e outros son simples demarcaci\u00f3ns xeogr\u00e1ficas.\nCidades.\nHai aproximadamente 30.000 cidades incorporadas nos Estados Unidos, con diversos grados de autogoberno.\nXurisdici\u00f3ns non administradas polos estados.\nDistrito de Columbia.\nO Distrito de Columbia, baixo autoridade directa do Congreso, foi creado en territorios cedidos ao Goberno Federal polos estados de Maryland e Virxinia; por\u00e9n, o territorio cedido por Virxinia volveu a dito estado en 1846. O Distrito non forma parte de estado ning\u00fan, e o Congreso dos Estados Unidos de Am\u00e9rica ten soberan\u00eda exclusiva sobre a cidade. Ademais, o distrito ten certo autogoberno, inclu\u00edndo un alcalde elixido e un concello da cidade. Os residentes do distrito poden votar nas elecci\u00f3ns presidenciais.\n\u00c1reas insulares.\nAs \u00e1reas insulares son aquelas xurisdici\u00f3ns que non son parte nin dos estados nin do distrito federal. A diferenza do que sucede nos estados, a soberan\u00eda sobre elas a ten o Congreso, e non os seus habitantes. En moitos casos, por\u00e9n, o Congreso ten proporcionado un autogoberno significativo a trav\u00e9s dun acta org\u00e1nico, que fai as funci\u00f3ns de constiuci\u00f3n local. As \u00e1reas insulares son administradas polo Goberno Federal a trav\u00e9s da Oficina de Asuntos Insulares do Departamento de Interior.\nOs territorios non incorporados dos Estados Unidos son a Samoa Americana, Guam, as Illas Marianas Setentrionais, Porto Rico e as Illas Virxes Estadounidenses.\nReservas indias.\nAs reservas indias estadounidenses son rexi\u00f3ns administradas por tribos amerindias baixo xurisdici\u00f3n da Oficina de Asuntos Indios do Departamento de Interior dos Estados Unidos de Am\u00e9rica. Existen 310 reservas nos Estados Unidos. As tribos pos\u00faen certa soberan\u00eda tribal sobre o territorio da s\u00faa reserva, polo que as leis nela poden variar con respecto \u00e1s do territorio circundante. O consello tribal ten xurisdici\u00f3n sobre as reservas. As diferentes reservas te\u00f1en tam\u00e9n diferentes sistemas de goberno, que non te\u00f1en porqu\u00e9 ser iguais a outras formas de goberno do pa\u00eds. A maior\u00eda das reservas foron estabelecidas directamente polo goberno federal, mentres que outras te\u00f1en a s\u00faa orixe no reco\u00f1ecemento dos propios estados. Os residentes na reserva, por\u00e9n, poden votar tam\u00e9n como residentes do estado, e te\u00f1en que pagar impostos federais."}
{"id": "278923", "revid": "17467", "url": "https://gl.wikipedia.org/wiki?curid=278923", "title": "\u00c1reas insulares dos Estados Unidos de Am\u00e9rica", "text": ""}
{"id": "278924", "revid": "56817", "url": "https://gl.wikipedia.org/wiki?curid=278924", "title": "Indie Cindy", "text": "Indie Cindy \u00e9 o quinto \u00e1lbum da banda estadounidense de rock alternativo Pixies, publicado o 19 de abril de 2014 a trav\u00e9s do selo . \u00c9 o primeiro disco da banda en 23 anos tras a edici\u00f3n \"Trompe le Monde\" en 1991. Unidades limitadas do vinilo foron lanzadas no Record Store Day do 2014, unha semana antes da edici\u00f3n completa do \u00e1lbum. Estas primenias copias vi\u00f1an cun sinxelo en 7\" dunha soa cara. Conta con todos os temas dos seus \u00faltimos EPs, chamados \"EP1\", \"EP2\" e \"EP3\", producidos por Gil Norton, encargado tam\u00e9n da produci\u00f3n de \"Doolittle\", \"Bossanova\" e \"Trompe le Monde\".\nListaxe de canci\u00f3ns.\nTodos os temas compostos por Black Francis."}
{"id": "278925", "revid": "839", "url": "https://gl.wikipedia.org/wiki?curid=278925", "title": "Illas Marianas Setentrionais", "text": ""}
{"id": "278926", "revid": "27155", "url": "https://gl.wikipedia.org/wiki?curid=278926", "title": "Tecido linfoide asociado ao intestino", "text": "O tecido linfoide asociado ao intestino ou GALT (do ingl\u00e9s \"gut-associated lymphoid tissue\") \u00e9 unha denominaci\u00f3n que frecuentemente se lle d\u00e1 ao tecido inmunitario do tracto gastrointestinal Protexe o corpo dunha invasi\u00f3n microbiana procedente do intestino. O GALT \u00e9 un exemplo de tecido linfoide asociado \u00e1s mucosas (MALT).\nEstrutura.\nO tecido linfoide do tracto gastrointestinal comprende os seguintes elementos:\nFunci\u00f3n.\nO tracto dixestivo \u00e9 un importante compo\u00f1ente do sistema inmunitario do corpo. De feito, o intestino pos\u00fae a maior masa de tecido linfoide do corpo humano. O GALT est\u00e1 constitu\u00eddo por varios tipos de tecido linfoide que almacena c\u00e9lulas inmunitarias, como linfocitos T e B, que nos defenden dos pat\u00f3xenos.\nNovas investigaci\u00f3ns indican que o GALT pode seguir sendo un sitio importante de actividade do VIH, mesmo despois de que os tratamentos reduzan moito o reconto de VIH no sangue perif\u00e9rico."}
{"id": "278927", "revid": "27155", "url": "https://gl.wikipedia.org/wiki?curid=278927", "title": "GALT", "text": ""}
{"id": "278929", "revid": "89787", "url": "https://gl.wikipedia.org/wiki?curid=278929", "title": "Tecido linfoide asociado \u00e1s mucosas", "text": "O tecido linfoide asociado \u00e1s mucosas ou MALT (do ingl\u00e9s \"mucosa-associated lymphoid tissue\") (tam\u00e9n chamado tecido linf\u00e1tico asociado \u00e1s mucosas) \u00e9 o formado polas pequenas concentraci\u00f3ns de tecido linfoide que se encontran en diversos sitios do corpo humano, como o tracto gastrointestinal, tiroide, gl\u00e1ndula mamaria, pulm\u00f3ns, gl\u00e1ndulas salivares, ollo, e pel. O MALT est\u00e1 poboado de linfocitos como c\u00e9lulas T e B, e de c\u00e9lulas plasm\u00e1ticas e macr\u00f3fagos, cada un dos cales est\u00e1 situado al\u00ed para encontrarse facilmente cos ant\u00edxenos que pasan polo epitelio mucoso. No caso do MALT intestinal, as c\u00e9lulas M est\u00e1n tam\u00e9n presentes, as cales recollen o ant\u00edxeno do lume intestinal e entr\u00e9gano ao tecido linfoide.\nCompo\u00f1entes.\nPara denominar os compo\u00f1entes do MALT util\u00edzanse xeralmente os seguintes termos:\nPapel en enfermidades.\nO MALT xoga un papel importante na regulaci\u00f3n da inmunidade das mucosas. Pode ser o sitio onde se orixinan linfomas, xeralmente o linfoma non Hodgkin. Un tipo espec\u00edfico \u00e9 o linfoma MALT ligado \u00e1 bacteria estomacal \"Helicobacter pylori\"."}
{"id": "278930", "revid": "27155", "url": "https://gl.wikipedia.org/wiki?curid=278930", "title": "MALT", "text": ""}
{"id": "278931", "revid": "23204", "url": "https://gl.wikipedia.org/wiki?curid=278931", "title": "Robert Mitchum", "text": "Robert Charles Durman Mitchum, nado en Bridgeport (Connecticut) o 6 de agosto de 1917 e finado en Santa Barbara (California) o 1 de xullo de 1997 foi un actor estadounidense.\nTraxectoria.\nCando era neno, Mitchum meteuse en moitos problemas, pasando a vivir cos seus av\u00f3s e logo coa s\u00faa irm\u00e1 m\u00e1is vella, ata que marchou de casa, viaxando polo condado e probando distintos empregos. Aos catorce anos foi arrestado por vagabundo e encerrado no c\u00e1rcere local. Fuxiu e volveu coa s\u00faa familia a Delaware. Pouco despois volveu a marchar, viaxando a California.\nChegou a Long Beach en 1936, quedando na casa da s\u00faa irm\u00e1. O resto da s\u00faa familia uniuse a eles pouco despois. Neste tempo traballou como \u201cnegro\u201d dunha astr\u00f3loga, Carroll Righter. Foi a s\u00faa irm\u00e1 a que o convenceu de unirse con ela \u00e1 compa\u00f1\u00eda teatral da cidade. En 1940 marchou \u00e1 costa leste para casar con Dorothy Spence, \u00e1 que co\u00f1ecera uns anos antes.\nTras traballar como operario, unha crise nerviosa levou a Mitchum a buscar traballo como actor ou extra en filmes. Grazas a un axente que co\u00f1ecera conseguiu o papel de malvado unha serie de filmes en 1942 e 1943. Tras impresionar o director Mervyn LeRoy durante a rodaxe de \"Thirty Seconds Over Tokyo,\" Mitchum conseguiu un contrato de sete anos coa RKO Radio Pictures.\nEn 1945 foi emprestado \u00e1 United Artists para o filme \"The Story of G.I. Joe\", de William A. Wellman, que conseguiu catro candidaturas ao premio Oscar inclu\u00edda a \u00fanica de Mitchum como oscar \u00f3 mellor actor secundario. O \u00e9xito destes filmes fixo que pasase de series B ao cinema negro, onde realizar\u00eda alg\u00fans dos seus mellores papeis.\nEn 1948 foi detido xunto coa actriz Lila Leeds por posesi\u00f3n de marihuana, motivo polo que pasou unha semana no c\u00e1rcere local e corenta e tres d\u00edas nunha granxa-prisi\u00f3n, arrodeado polos fot\u00f3grafos da revista \"Life\". Os filmes que estreou tras o arresto foron \u00e9xitos de p\u00fablico.\nEn 1955 foi o protagonista de \"A noite do cazador\", \u00fanico filme dirixido por Charles Laughton, considerada unha das s\u00faas mellores interpretaci\u00f3ns. Ese mesmo ano fundou DRM (Dorothy and Robert Mitchum) Productions, coa que produciu cinco filmes para a United Artists.\nNa d\u00e9cada de 1960 e de 1970, despois de \"Cape Fear\", interveu en filmes menores. Tam\u00e9n desenvolveu unha carreira como cantante."}
{"id": "278932", "revid": "5312", "url": "https://gl.wikipedia.org/wiki?curid=278932", "title": "Joseph Cotten", "text": "Joseph Cheshire Cotten, Jr., nado en Petersburg (Virxinia) o 15 de maio de 1905 e finado nos \u00c1nxeles o 6 de febreiro de 1994 foi un actor estadounidense.\nTraxectoria.\nTraballou como axente publicitario e cr\u00edtico teatral, polo que entrou en contacto co mundo art\u00edstico, debutando en Broadway en 1930. En 1934 co\u00f1eceu e f\u00edxose amigo do seu compa\u00f1eiro Orson Welles, entrando na s\u00faa compa\u00f1\u00eda teatral. En 1941 debutou no cinema con \"Cidad\u00e1n Kane\", dirixida por Welles, no papel de Jebediah Leland, mellor amigo de Kane. Este filme lanzou a carreira do grupo de actores da compa\u00f1\u00eda, sendo Cotten o \u00fanico que por\u00e9n chegou a actor protagonista en Hollywood.\nDurante a d\u00e9cada de 1940 participou en moitos filmes de grande \u00e9xito, como \"Shadow of a Doubt\" ou \"Duel in the Sun\". Na d\u00e9cada seguinte, coa s\u00faa carreira cinematogr\u00e1fica estancada, triunfou na televisi\u00f3n coa serie \"On Trial\" (logo renomeada \"The Joseph Cotten Show\").\nEn 1960, tras o pasamento da s\u00faa primeira esposa v\u00edtima da leucemia casou coa actriz brit\u00e1nica Patricia Medina."}
{"id": "278933", "revid": "56817", "url": "https://gl.wikipedia.org/wiki?curid=278933", "title": "Muscularis mucosae", "text": "A muscularis mucosae (lamina muscularis mucosae) \u00e9 o fino estrato de fibras musculares que forma parte da mucosa que tapiza a parede interna de diferentes partes do tubo dixestivo, principalmente o es\u00f3fago, est\u00f3mago, intestino delgado e intestino groso. Non debe confundirse coa t\u00fanica muscular ou \"muscularis externa\" que tam\u00e9n est\u00e1 formada por m\u00fasculo liso pero ten maior grosor e est\u00e1 en posici\u00f3n m\u00e1is externa (m\u00e1is lonxe da luz do tubo).\nA primeira capa (a m\u00e1is interna) da parede do tubo dixestivo \u00e9 a t\u00fanica mucosa. Est\u00e1 en contacto cos alimentos en dixesti\u00f3n e os zumes dixestivos. A t\u00fanica mucosa consta \u00e1 s\u00faa vez de varias capas: o epitelio superficial, a l\u00e1mina propia na que se encontran os vasos sangu\u00edneos que nutren o epitelio, e a \"muscularis mucosae\", que non \u00e9 m\u00e1is que unha fina capa de m\u00fasculo liso en contacto coa l\u00e1mina propia. Debaixo est\u00e1n as outras tres capas do tubo dixestivo, que son a t\u00fanica submucosa, a t\u00fanica muscular formada por m\u00fasculo liso, e a t\u00fanica serosa, que \u00e9 a capa m\u00e1is externa.\nEn medicina a \"muscularis mucosae\" serve de punto de referencia para describir as lesi\u00f3ns da parede do est\u00f3mago e outros \u00f3rganos do tubo dixestivo. Se existe unha lesi\u00f3n na parede do est\u00f3mago que non chega \u00e1 \"muscularis mucosa\", a lesi\u00f3n ch\u00e1mase erosi\u00f3n, pero se a lesi\u00f3n \u00e9 m\u00e1is profunda e chega a dito nivel denom\u00ednase \u00falcera."}
{"id": "278934", "revid": "98629", "url": "https://gl.wikipedia.org/wiki?curid=278934", "title": "Carole Lombard", "text": "Jane Alice Peters, nada en Fort Wayne (Indiana) o 6 de outubro de 1908 e finada en Nevada o 16 de xaneiro de 1942 foi unha actriz estadounidense, co\u00f1ecida como Carole Lombard.\nTraxectoria.\nNada en Indiana, marchou coa s\u00faa nai e irm\u00e1ns a California en 1914. Cando era nova, estivo interesada nos deportes (tenis, voleibol, nataci\u00f3n), chegando a ga\u00f1ar trofeos neles. Con doce anos o director Allan Dwan viuna xogar ao b\u00e9isbol e conseguiu un pequeno papel en \"A Perfect Crime\". A experiencia levou a Lombard e a s\u00faa nai a buscar m\u00e1is traballos no cinema.\nTras unha proba para \"The Gold Rush\" decidiu cambiar o seu nome polo de \"Carol\" (anos despois convertido, por un erro, en \"Carole\"). Aos dezaseis anos asinou un contrato coa Fox Film Corporation, abandonando definitivamente a escola e adoptando o apelido \"Lombard\". En 1925 conseguiu o seu primeiro papel protagonista, logrando boas cr\u00edticas, se ben o estudio non estaba convencido e rescindiu o contrato.\nEn 1927 foi contratada para comedias slapstick de Mack Sennett, tralas que foi ascendida a filmes de protagonista. Durante a d\u00e9cada de 1930 a s\u00faa sona foi incrementando, especialmente tras o seu matrimonio con William Powell.\nEn 1932 apareceu no filme \"No Man of Her Own\", con Clark Gable, que rapidamente se converteu en estrela. O filme foi un \u00e9xito de p\u00fablico e de cr\u00edtica e foi o \u00fanico que rodaron xuntos.\nXa divorciada de Powell, a partir de 1934 triunfou especialmente en comedias, sendo en 1937 a actriz mellor pagada de Hollywood, ga\u00f1ando, tras negociar o contrato coa Paramount Pictures 450.000 d\u00f3lares. Non obstante, Lombard afirmou que o 80% das s\u00faas ganancias \u00edan a impostos, a\u00ednda que estaba contenta de mellorar o seu pa\u00eds. O comentario deulle unha publicidade positiva e o presidente Franklin D. Roosevelt envioulle unha carta de agradecemento.\nDesde 1937, Lombard converteuse nunha actriz independente dos estudios. En 1939 casou con Clark Gable, co que manti\u00f1a unha relaci\u00f3n desde 1936.\nDurante uns anos intentou interpretar filmes dram\u00e1ticos, pero finalmente aceptou que\n\"o meu nome non vende billetes para filmes serios\" e regresou \u00e1s comedias con \"Mr. &amp; Mrs. Smith\", de Alfred Hitchcock, que volveu ser un \u00e9xito.\nCentrada no seu fogar e no seu matrimonio, ademais do seu desexo de ser madre, o seu ritmo de rodaxe baixou.\nCando os Estados Unidos entraron na segunda guerra mundial, Lombard viaxou a Indiana coa s\u00faa nai para promover a compra de bonos de guerra. Inicialmente pensaban volver en tren, pero a arela de chegar antes \u00e1 casa fixo que decidisen volver en avi\u00f3n, a pesar de que tanto a nai de Lombard, como Otto Winkler, axente de prensa de Gable que viaxaba con elas, ti\u00f1an medo a voar. Aproximadamente vinte e tres minutos despois de botar combustible en Las Vegas o avi\u00f3n estrelouse, morrendo os vinte e dous pasaxeiros.\nGable voou a Las Vegas a reclamar os corpos en canto soubo da traxedia. Lombard foi enterrada xunto coa s\u00faa nai baixo o nome de Carole Lombard Gable. A\u00ednda que Gable casou d\u00faas veces m\u00e1is, decidiu ser enterrado onda elas.\nO \u00faltimo filme de Lombard, \"Ser ou non ser\" estaba en posproduci\u00f3n e decidiron cortar unha escena na que a actriz preguntaba \"What can happen on a plane?\" (\u201cQue pode ocorrer nun avi\u00f3n?\u201d)."}
{"id": "278935", "revid": "98629", "url": "https://gl.wikipedia.org/wiki?curid=278935", "title": "Trinley Gyatso", "text": "Trinley Gyatso, tam\u00e9n escrito Trinle Gyatso e Thinle Gyatso (en tibetano \u0f0b, Wylie : 'phrin las rgya mtsho), nado o 26 de xaneiro de 1857 en Lhoka e finado o 25 de abril de 1875 en Lhasa, foi o 12\u00ba Dalai Lama. Foi entronizado en 1860."}
{"id": "278937", "revid": "98629", "url": "https://gl.wikipedia.org/wiki?curid=278937", "title": "Ignacio de Antioqu\u00eda", "text": "Ignacio de Antioqu\u00eda foi un bispo do s\u00e9culo I, considerado santo e m\u00e1rtir, Patriarca de Antioqu\u00eda e Padre Apost\u00f3lico, patr\u00f3n da Igrexa do Mediterr\u00e1neo oriental e do norte de \u00c1frica; as s\u00faas reliquias at\u00f3panse na Bas\u00edlica de San Clemente, en Roma.\nNaceu au redor do ano 35 d.C. supostamente en Antioqu\u00eda, e finou entre o 98 e o 107 d.C. en Roma.\nIgnacio foi bispo de Antioqu\u00eda de Siria (hoxe en Turqu\u00eda) entre 68 e 100 ou 107, disc\u00edpulo do ap\u00f3stolo Xo\u00e1n, tam\u00e9n co\u00f1eceu a San Paulo e foi sucesor de San Pedro na igrexa en Antioqu\u00eda fundada polo propio ap\u00f3stolo. Segundo Eusebio de Cesarea, Ignacio foi o terceiro bispo de Antioqu\u00eda de Siria e segundo Or\u00edxenes ser\u00eda o segundo bispo da cidade. Santo Ignacio foi detido polas autoridades e levado a Roma, onde foi condenado a morte no Coliseo, e foi martirizado por le\u00f3ns.\nVeneraci\u00f3n.\nVenerado polo cristianismo occidental e sir\u00edaco o d\u00eda 17 de outubro, no Rito Romano (forma extraordinaria) o 1\u00b0 de febreiro, pola Igrexa Ortodoxa Oriental e maila Igrexa Ortodoxa Copta de Alexandr\u00eda o 20 de decembro (2 de xaneiro no Calendario xuliano). Ven\u00e9rase tam\u00e9n pola Comu\u00f1\u00f3n Anglicana e a Igrexa luterana.\nVida.\nAntioqu\u00eda, \u00e1 marxe do r\u00edo Orontes, a capital da provincia romana de Siria, terceira cidade do Imperio despois de Roma e Alexandr\u00eda ocupa un importante lugar na historia do Cristianismo. Foi aqu\u00ed onde Paulo de Tarso pregou o seu primeiro serm\u00f3n cristi\u00e1n (nunha sinagoga), e foi aqu\u00ed onde os seguidores de Xes\u00fas foron chamados por vez primeira de cristi\u00e1ns.\nFoi preso por orde do emperador Traxano (98 - 117 d.C) e condenado a ser lanzado aos le\u00f3ns no Coliseo en Roma. As autoridades romanas esperaban facer del un exemplo e, as\u00ed, desencoraxar o cristianismo, por\u00e9n a s\u00faa viaxe a Roma ofreceulle a oportunidade de co\u00f1ecer e ensinar os conceptos cristi\u00e1ns, e no seu percurso, Ignacio escribiu seis cartas para as igrexas da rexi\u00f3n e unha para un colega bispo, Policarpo. Ao falar sobre a s\u00faa execuci\u00f3n, Ignacio dixo a famosa expresi\u00f3n: \"Trigo de Cristo, mo\u00eddo nos dentes das feras\". E na inminencia do martirio prometeu aos cristi\u00e1ns que mesmo despois da morte continuar\u00eda a orar por eles xunto a Deus:\nObra.\nSanto Ignacio escribiu sete cartas, as chamadas \"Ep\u00edstolas de Ignacio\", preservadas no \"Codex Hierosolymitanus\": \nEp\u00edstolas de Pseudo-Ignacio.\nEp\u00edstolas que foron atribu\u00eddas a Ignacio, mais de orixe espuria, incl\u00faen:\nTemas.\nUnidade da Igrexa.\nSanto Ignacio enfatiza nas s\u00faas cartas para que se preserve a unidade da Igrexa de Cristo:\n\"Conv\u00e9n estardes sempre de acordo co xeito de pensar do voso Bispo.\nPor outra banda, xa o estades, pois o voso presbiterio, famoso xustamente por isto e digno de Deus, sintoniza co Bispo da mesma forma que as cordas dunha arpa. Cos vosos sentimentos un\u00e1nimes, e na harmon\u00eda da caridade, constitu\u00eddes un canto a Xesucristo. Mais tam\u00e9n cada un debe formar xuntamente cos outros, un coro.\nA concordia far\u00e1 que sexades un\u00edsonos. A unidade vos far\u00e1 tomar o don de Deus, e poderedes cantar a unha soa voz ao Pai por Xesucristo. Tam\u00e9n el, ent\u00f3n, escoitaravos e reco\u00f1ecer\u00e1 polas obras que sodes membros do seu Fillo.\nImportante, por conseguinte, vivirmos nunha irrepreens\u00edbel unidade. As\u00ed poderemos participar constantemente da uni\u00f3n con Deus\".\nPois as\u00ed, unidos nunha mesma Fe tanto ser\u00e1 m\u00e1is forte a oraci\u00f3n. A caridade esta directamente ligada a unidade da Igrexa, por iso Ignacio chama orgulloso aquel que non garda a unidade da Igrexa xunto co Bispo:\n\"Se a oraci\u00f3n de d\u00faas persoas xuntas ten tal forza, canto mais a do bispo e de toda a Igrexa! Aquel que non participa da reuni\u00f3n \u00e9 orgulloso e xa est\u00e1 por si mesmo xulgado, pois est\u00e1 escrito: \"Deus resiste aos orgullosos.\" Te\u00f1amos coidado, polo tanto, para non resistirmos ao Bispo, a fin de estarmos sometidos a Deus.\".\nPrimac\u00eda da S\u00e9 de Roma.\nOs disc\u00edpulos de Xes\u00fas eran chamados nazarenos vistos como unha seita dentro do xuda\u00edsmo, posteriormente como vimos antes os disc\u00edpulos de Xes\u00fas ent\u00f3n son co\u00f1ecidos como cristi\u00e1ns, como rexistrado nos Actos dos Ap\u00f3stolos. Iso \u00e9 un feito moi significativo, pois os disc\u00edpulos de Xesucristo non son reducidos a seren s\u00f3 m\u00e1is ca unha seita do xuda\u00edsmo, mais son os disc\u00edpulos do Mes\u00edas prometido a humanidade, e, por tanto, a obra da salvaci\u00f3n atinxe a s\u00faa plenitude en Cristo torn\u00e1ndose universal, de a\u00ed dos cristi\u00e1ns seren chamados de cat\u00f3licos, pois pertencen \u00e1 Igrexa cat\u00f3lica (Universal):\n\"Onde est\u00e1 Cristo Xes\u00fas, est\u00e1 a Igrexa Cat\u00f3lica.\".\n\"Seguide ao Bispo, v\u00f3s todos, como Xesucristo ao Pai. Seguide ao presb\u00edtero como aos Ap\u00f3stolos. Respectade os di\u00e1conos como ao precepto de Deus. Ningu\u00e9n ouse facer sen o Bispo cousa algunha respecto da Igrexa. Como v\u00e1lida s\u00f3 se te\u00f1a a Eucarist\u00eda celebrada so a presidencia do bispo ou dun delegado seu. A comunidade re\u00fanese onde estea o Bispo e onde est\u00e1 Xesucristo est\u00e1 a Igrexa cat\u00f3lica. Sen a uni\u00f3n do Bispo non \u00e9 l\u00edcito Bautizar nin celebrar a Eucarist\u00eda; s\u00f3 o que tivese a s\u00faa aprobaci\u00f3n ser\u00e1 do agrado de Deus e as\u00ed ser\u00e1 firme e seguro o que fixerdes\".\nIgnacio tam\u00e9n afirma nas s\u00faas cartas o primado da S\u00e9 de Roma: \"Roma preside a Igrexa na caridade.\" (Carta aos Romanos Pr\u00f3logo).\nXesucristo.\nIgnacio rev\u00e9lase co\u00f1ecedor das procesi\u00f3ns divinas en Deus, ao reco\u00f1ecer no Cristo a procesi\u00f3n intelectiva de Deus: \"De feito, Xesucristo, a nosa vida insepar\u00e1bel, \u00e9 o pensamento do Pai\", o que ser\u00eda m\u00e1is tarde explicado \u00e1 luz da filosof\u00eda por San Tom\u00e9 de Aquino.\n\u00c9 interesante constatar como as comunidades crist\u00e1s no s\u00e9culo I ti\u00f1a un co\u00f1ecemento profundo da natureza de Deus, Xesucristo \u00e9: \"xerado e non creado, Deus feito carne\". Xerado e non creado (inx\u00e9nito).\nCon este testemu\u00f1o, Ignacio trouxo para a construci\u00f3n do Dogma, pedras s\u00f3lidas que axudaron ao Primeiro Concilio de Nicea (325 d.C.) a fixar no Credo o \"genitum non factum\", isto \u00e9, xerado e non creado. A\u00ednda que Ignacio a\u00ednda non tivese esta precisi\u00f3n, Santo Atanasio de Alexandr\u00eda, que colaborou na elaboraci\u00f3n do voc\u00e1bulo, reco\u00f1eceu a perfecta ortodoxia no texto desta carta.\nIgnacio reco\u00f1ec\u00eda a autoridade da Igrexa de Roma sobre as demais igrexas. Para el, Pedro e Paulo ter\u00edan pregado naquela cidade.\nSant\u00edsima Trindade.\n\"Procurade mantervos firmes nas ensinanzas do Se\u00f1or e dos ap\u00f3stolos, para que prospere todo o que fagades na carne e no esp\u00edrito, na fe e no amor, no Fillo, no Pai e no Esp\u00edrito, no principio e no fin, unidos ao voso dign\u00edsimo bispo e \u00e1 preciosa coroa espiritual formada polos vosos presb\u00edteros e di\u00e1conos segundo Deus. Sexan submisos ao bispo e tam\u00e9n uns aos outros, as\u00ed como Xesucristo se someteu, na carne, ao Pai, e os ap\u00f3stolos somet\u00e9ronse a Cristo, ao Pai e ao Esp\u00edrito, a fin de que haxa uni\u00f3n, tanto f\u00edsica como espiritual\".\nMar\u00eda no cristianismo.\nIgnacio al\u00e9n de afirmar a Divindade de Cristo tam\u00e9n afirma a virxindade de Mar\u00eda e a s\u00faa descendencia do Rei David:\n\"E permaneceron ocultos ao pr\u00edncipe dese mundo a Virxindade de Mar\u00eda e o seu parto, ben como a morte do Se\u00f1or: tres misterios de clamor, realizados no silencio de Deus\".\n\"A verdade \u00e9 que o noso Deus, Xes\u00fas, o Unxido, foi concibido de Mar\u00eda segundo a econom\u00eda divina; naceu da estirpe de David, mais tam\u00e9n do Esp\u00edrito Santo\".\nO culto dos cristi\u00e1ns.\nOs cristi\u00e1ns vense confrontados cunha corrente de pensamento chamada docetismo, que vai negar que \"o Verbo f\u00edxose carne\", ou sexa, van negar que Xesucristo te\u00f1a asumido a natureza humana. Unha das consecuencias de tal doutrina \u00e9 que van considerar impos\u00edbel de que no culto que Cristo institu\u00edu na Santa Cea, e pediu, ordenou que fixese na S\u00faa memoria o Pan sexa o Corpo de Cristo e o Vi\u00f1o sexa o Sangue de Cristo:\n\"Fican lonxe da Eucarist\u00eda e da oraci\u00f3n, porque non queren reco\u00f1ecer que a Eucarist\u00eda \u00e9 a Carne do noso Salvador, Xesucristo, a cal padeceu polos nosos pecados e a cal o Pai, na S\u00faa bondade, resucitou.\nEstes, que negan o don de Deus, encontran a morte na mesma contestaci\u00f3n deles. Ser\u00eda mellor para eles que practicasen a caridade, para despois resucitar.\"\nE o mesmo Ignacio, na ep\u00edstola aos Filadelfos, di:\n\"Aseguren, polo tanto, que se observe unha Eucarist\u00eda com\u00fan; pois hai apenas un Corpo de Noso Se\u00f1or, e apenas un c\u00e1liz de uni\u00f3n co Seu Sangue, e apenas un altar de sacrificio - as\u00ed como hai un bispo, un cl\u00e9rigo, e meus caros servidores, os di\u00e1conos. Isto asegurar\u00e1 que todo o seu proceder est\u00e1 de acordo coa vontade de Deus.\"\nAs\u00ed esa corrente de pensamento motivou testemu\u00f1os preciosos das comunidades cristi\u00e1s respecto da s\u00faa Fe na presenza real (Corpo, Sangue, Alma e Divindade) de Cristo na Eucarist\u00eda.\nO d\u00eda no que os cristi\u00e1ns se reun\u00edan.\nIgnacio tam\u00e9n declara que os cristi\u00e1ns herdeiros da Nova Alianza non gardan m\u00e1is o s\u00e1bado, mais se re\u00fanen no d\u00eda do Se\u00f1or (o domingo):\n\"Aqueles que viv\u00edan na antiga orde de cousas chegaron \u00e1 nova esperanza, e non observan m\u00e1is o s\u00e1bado, mais o d\u00eda do Se\u00f1or, no que a nosa vida se levantou por medio del e da s\u00faa morte. Alg\u00fans negan iso, mais \u00e9 por medio dese misterio que recibimos a fe e no cal perseveramos para ser disc\u00edpulos de Xesucristo, o noso \u00fanico Mestre\"."}
{"id": "278938", "revid": "18868", "url": "https://gl.wikipedia.org/wiki?curid=278938", "title": "San Paulo de Tarso", "text": ""}
{"id": "278939", "revid": "5863", "url": "https://gl.wikipedia.org/wiki?curid=278939", "title": "Jo\u00e3o II de Portugal", "text": ""}
{"id": "278940", "revid": "5863", "url": "https://gl.wikipedia.org/wiki?curid=278940", "title": "Jo\u00e3o III de Portugal", "text": ""}
{"id": "278941", "revid": "5863", "url": "https://gl.wikipedia.org/wiki?curid=278941", "title": "Sebasti\u00e3o I de Portugal", "text": ""}
{"id": "278942", "revid": "5863", "url": "https://gl.wikipedia.org/wiki?curid=278942", "title": "Jo\u00e3o V de Portugal", "text": ""}
{"id": "278943", "revid": "5863", "url": "https://gl.wikipedia.org/wiki?curid=278943", "title": "Jos\u00e9 I de Portugal", "text": ""}
{"id": "278944", "revid": "5863", "url": "https://gl.wikipedia.org/wiki?curid=278944", "title": "Maria II de Portugal", "text": ""}
{"id": "278945", "revid": "25871", "url": "https://gl.wikipedia.org/wiki?curid=278945", "title": "Eudes I de Francia", "text": "Eudes, tam\u00e9n co\u00f1ecido coma Od\u00f3n ou Odo, nado en 860 e finado o 1 de xaneiro de 898 foi Duque de Francia, Conde de Par\u00eds (886-888) e Rei de Francia Occidental dende 888 ata a s\u00faa morte.\nTraxectoria.\nFillo do Conde Roberto de Anjou e irm\u00e1n do tam\u00e9n Rei de Francia Roberto I. Coma Conde de Par\u00eds resistiu ao asedio viquingo en 885, incluso despois de que o emperador Carlos III o Gordo chegara a un acordo cos asaltantes de salvar a cidade a cambio dun tributo e deixar pasar \u00e1 frota para que saquearan Borgo\u00f1a, host\u00edl ao emperador. Eudes estaba ao cargo das defensas da cidade e a pesar do acordo non permitiu pasar \u00e1 frota e fixo que esta se retirara, o que lle fixo ga\u00f1ar un gran peso pol\u00edtico e que no momento da renuncia forzada de Carlos III o axudou a postularse e finalmente ser coroado como Eudes I de Francia, rei de Francia occidental, en 888.\nXa coma rei enfrontou de novo aos viquingos, aos que derrotou en Montfaucon-d'Argonne. Por\u00e9n ante o apoio da maior parte da nobreza franca, inclu\u00eddo Arnulfo de Carintia, \u00e1s pretensi\u00f3ns do futuro rei Carlos III o Simple tivo que reco\u00f1ecelo coma sucesor."}
{"id": "278948", "revid": "98629", "url": "https://gl.wikipedia.org/wiki?curid=278948", "title": "Rastros", "text": "Rastros \u00e9 unha obra de teatro de Roberto Vidal Bola\u00f1o, estreada e publicada en 1998.\nTrama.\nEsther, Moncho, Xan e Iago son amigos desde a infancia. Esther \u00e9 unha xornalista desempregada e enganchada \u00e1s drogas, e pouco antes de facer os corenta anos intenta suicidarse cortando as veas \u00e1 altura dos pulsos no rocho en que vive, pola s\u00faa decepci\u00f3n ante a falta de esperanza e ilusi\u00f3n vital. \u00c9 trasladada ao hospital, e na sala da espera coinciden os tres amigos. A trav\u00e9s de varias analepses vese o pasado com\u00fan dos personaxes.\nMoncho \u00e9 un escritor de novelas e profesor de literatura. De novo estivo casado con Esther logo dela quedar pre\u00f1ada, mais finalmente sofre un aborto.Iago \u00e9 un militante do Ex\u00e9rcito Guerrilheiro do Povo Galego Ceive, preso en Alcal\u00e1 de Henares acusado dun asasinato. Esther vaino visitar ao c\u00e1rcere.Xan \u00e9 un economista que traballa como vendedor de electrodom\u00e9sticos.\nNarraci\u00f3n.\nTempo e espazo.\nA trama desenv\u00f3lvese na vila de Santiago de Compostela a finais do s\u00e9culo XX.\nA maior parte da obra son di\u00e1logos entre os personaxes. As acoutaci\u00f3ns son concisas, e amais de indicar as entradas e sa\u00eddas da escena, fan referencia aos elementos visuais e sonoros. Hai numerosos castelanismos, amais de texto en lingua castel\u00e1 nun di\u00e1logo cunha funcionaria de prisi\u00f3ns.\nHai numerosas referencias cinematogr\u00e1ficas, especialmente ao filme \"Wild Rovers\" (Blake Edwards, 1971), cun di\u00e1logo de William Holden.\nEdici\u00f3ns.\nA obra foi estreada o 19 de marzo de 1998 na Casa da Cultura de Vilagarc\u00eda de Arousa, representada por Teatro do Aqu\u00ed con direcci\u00f3n do propio autor. O elenco estaba formado por Patricia de Lorenzo (Esther), Lu\u00eds Iglesia (Moncho), Xo\u00e1n Carlos Mejuto (Iago) e Rub\u00e9n Ruibal (Xan), coas voces de Urs\u00eda Gago, Anabell Gago, Den\u00eds Iglesias, Bel\u00e9n Quint\u00e1ns e o propio Vidal Bola\u00f1o. A m\u00fasica correu a cargo de Berrog\u00fcetto. En 1999 acadou dous Premios Mar\u00eda Casares, \u00f3 mellor texto orixinal para Vidal Bola\u00f1o e \u00e1 mellor actriz protagonista para Patricia de Lorenzo. A pesar de que recibiu boa acollida por parte da cr\u00edtica, a obra non tivo moitas representaci\u00f3ns polo seu car\u00e1cter pol\u00edtico.\nEn maio de 1998 o texto teatral foi publicado por Edici\u00f3ns Positivas dentro da colecci\u00f3n Popular Teatro. En 2013 a peza foi inclu\u00edda nas obras completas do autor, publicadas pola mesma editorial."}
{"id": "278949", "revid": "56817", "url": "https://gl.wikipedia.org/wiki?curid=278949", "title": "Bento", "text": "Bento p\u00f3dese referir a:\nBento, antrop\u00f3nimo masculino en lingua portuguesa, equivalente ao galego Bieito; \u00e9 levado por:\nAmais, como apelido pode referirse a:\nComo top\u00f3nimo d\u00e1 nome a:"}
{"id": "278950", "revid": "1131", "url": "https://gl.wikipedia.org/wiki?curid=278950", "title": "Benedito", "text": "Benedito p\u00f3dese referir a:\nBenedito, antrop\u00f3nimo masculino galego, variante culta de Bieito ou Bento. Do lat\u00edn \"Bene Dicto\" que significa \"Ben dito\" tam\u00e9n pode se interpretar o nome como \"aquel do que se fala ben\". Pode referirse a:"}
{"id": "278951", "revid": "89787", "url": "https://gl.wikipedia.org/wiki?curid=278951", "title": "Moe a moa", "text": "Moe a moa \u00e9 o cuarto \u00e1lbum de estudio do grupo galego de folk Os Cemp\u00e9s, publicado en 2004."}
{"id": "278953", "revid": "89787", "url": "https://gl.wikipedia.org/wiki?curid=278953", "title": "Circo Montecuruto", "text": "Circo Montecuruto \u00e9 o terceiro \u00e1lbum de estudio do grupo galego de folk Os Cemp\u00e9s. Foi publicado o 5 de outubro de 2000, baixo o selo Fol M\u00fasica."}
{"id": "278954", "revid": "839", "url": "https://gl.wikipedia.org/wiki?curid=278954", "title": "Selecci\u00f3n de rugby de Pa\u00eds Vasco", "text": ""}
{"id": "278955", "revid": "17467", "url": "https://gl.wikipedia.org/wiki?curid=278955", "title": "Selecci\u00f3n de rugby de Estados Unidos", "text": ""}
{"id": "278956", "revid": "23204", "url": "https://gl.wikipedia.org/wiki?curid=278956", "title": "Bieito (nome)", "text": "Bieito (pronuncia: bi\u02c8ejto\u031d ), que admite a variante Bento, \u00e9 un nome galego de orixe latina que tam\u00e9n presenta a variante culta Benedito, do lat\u00edn \"Benedictus\" (de \"bene dictus\") que significa \"ben dito, aquel do quen se fala ben\". Os femininos son Bieita e Benedita.\nO nome en Galiza.\nBieito foi un nome com\u00fan en galego, sendo San Bieito padroeiro de multitude de parroquias galegas e aparecendo Bieito en multitude de top\u00f3nimos e microtop\u00f3nimos: Fonte do Bieito, Rego de San Bieito, O Corgo Bieito, O Bieito etc. San Bieito \u00e9 considerado un dos santos m\u00e1is avogosos en Galiza, conta cunha romar\u00eda importante en Pontevedra en xullo: Romar\u00eda de San Beniti\u00f1o de L\u00e9rez, que conta cunha sonada cantiga popular:\nEvoluci\u00f3n do nome no galego.\nOs primeiros documentos en galego antigo onde aparece o nome son do s\u00e9culo XIII, o m\u00e1is com\u00fan era xa Bieito (grafado de fiferentes xeitos). De a\u00ed at\u00e9 o s\u00e9culo XV aparece coma: Beneyto (5 ocorrencias), Beneito (1), Beeyto (30), Beeito (9), Beheito (2), Beyto (17), Beito (3), Beytto (1), Byeito (3), Byeyto (5), Bieyto (64) ou Bieito (46) que nos deixan observar os pasos do lat\u00edn ao galego coa perda da sonora \u2013d\u2013, a vocalizaci\u00f3n do primeiro elemento do grupo \u2013kt\u2013, a ca\u00edda do \u2013n\u2013 intervoc\u00e1lico e a asimilaci\u00f3n ou disimilaci\u00f3n das d\u00faas vogais pret\u00f3nicas. Encontramos tam\u00e9n outras soluci\u00f3ns evolutivas coma a reposici\u00f3n do \u2013n\u2013 desaparecido nas formas Beynto (7).\nAs \u00fanicas d\u00faas atestaci\u00f3ns recollidas no Tesouro Medieval Informatizado da Lingua Galega (TMILG) coas graf\u00edas Beento e Bento pertencen a documentaci\u00f3n de Tui e son do s\u00e9culo XV. Pero os datos levan a dubidar de que a actual forma est\u00e1ndar portuguesa fose nalg\u00fan momento un resultado galego. O que si temos na toponimia son derivados da forma com\u00fan galega Bieito nos top\u00f3nimos Bieite (&gt;Benedicti), nome dunha parroquia e cinco localidades galegas e Os Bieites (do apelido derivado de Bieito) na Estrada e tam\u00e9n da soluci\u00f3n Beynto nos top\u00f3nimos San Ba\u00ednto no concello de Maside e Ba\u00ednte (&lt;Benedicti) en Vilamar\u00edn (Navaza Blanco / Palacio S\u00e1nchez 1999: 769). A correspondencia portuguesa \u00e9 o top\u00f3nimo Bente nome dunha fregues\u00eda de Vilanova de Famalic\u00e3o. Ademais, no norte de Portugal Bieito (e Beito) foron formas co\u00f1ecidas (e usadas) do nome latino at\u00e9 polo menos o s\u00e9culo XVI como o testemu\u00f1a o nome Bieito dun dos r\u00fasticos dunha das d\u00faas \u00e9glogas escritas en portugu\u00e9s por Francisco de Saa de Miranda (1481-1558).\nTam\u00e9n na nosa documentaci\u00f3n medieval encontramos a\u00ednda os cultismos Benedicto (5) e Benedito (6) e ademais Benito (4), que \u00e9 a evoluci\u00f3n patrimonial para o castel\u00e1n polo menos desde o s\u00e9culo XV, e que foi \ndesprazando paseni\u00f1amente a nosa forma patrimonial.\nO nome hoxe en Galiza.\nA variante galega do nome Bieito l\u00e9vana 82 var\u00f3ns en Galiza, cunha media de idade de 20 anos. Aparece nas catro provincias galegas. Non atopamos hoxe en d\u00eda ning\u00fan var\u00f3n coa variante tam\u00e9n galega, e coincidente co portugu\u00e9s: Bento. A variante galega Benedito l\u00e9vana 5 var\u00f3ns en Pontevedra. As que si son com\u00fans son as formas castel\u00e1s: \"Benito\" aparece especialmente en Galiza (por ser un santo moi venerado) especialmente nas provincias de Ourense e Pontevedra, cun total de 3252 var\u00f3ns galegos. O nome \"Benedicto\" l\u00e9vano 467 galegos."}
{"id": "278957", "revid": "92340", "url": "https://gl.wikipedia.org/wiki?curid=278957", "title": "Leopoldo Rodr\u00edguez Rodr\u00edguez", "text": "Leopoldo Rodr\u00edguez Rodr\u00edguez, finado o 14 de agosto de 1950, foi un pol\u00edtico galego.\nTraxectoria.\nNa ditadura de Primo de Rivera militou na Uni\u00f3n Patri\u00f3tica e foi nomeado alcalde de Ribas de Sil. Na Segunda Rep\u00fablica pertenceu a Derecha Liberal Republicana, ORGA e CEDA. Coa sublevaci\u00f3n do 18 de xullo de 1936 foi nomeado concelleiro, pero foi destitu\u00eddo polos informes do alcalde Jes\u00fas Rodr\u00edguez Zamuz en 1938, que o consideraban cacique e enfrontado co xefe local de FET y de las JONS Armando L\u00f3pez Vila. A pesar diso foi nomeado alcalde a principios de 1939, a\u00ednda que deixou de selo o 23 de xu\u00f1o dese ano. Morreu asasinado pola brigadilla da Garda civil de Ribas de Sil nun escuro episodio de \"guerra sucia\" o 14 de agosto de 1950.\nVida persoal.\nCasou con Joaquina Quevedo Casanova."}
{"id": "278960", "revid": "18868", "url": "https://gl.wikipedia.org/wiki?curid=278960", "title": "Xo\u00e1n Evanxelista", "text": ""}
{"id": "278961", "revid": "18868", "url": "https://gl.wikipedia.org/wiki?curid=278961", "title": "Pedro, ap\u00f3stolo", "text": ""}
{"id": "278963", "revid": "89787", "url": "https://gl.wikipedia.org/wiki?curid=278963", "title": "Cytomegalovirus", "text": "Cytomegalovirus (do grego \"cyto-\", \"c\u00e9lula\", e \"-megalo-\", \"grande\"), abreviado CMV, \u00e9 un x\u00e9nero viral da familia \"Herpesviridae\" ou herpesvirus. O seu nome fai referencia ao aumento de tama\u00f1o que se observa nas c\u00e9lulas que infecta debido ao debilitamento do citoesqueleto. A especie deste x\u00e9nero que infecta aos humanos denom\u00ednase CMV humano (HCMV) ou Herpesvirus 5 humano (HHV-5), e \u00e9 o m\u00e1is estudado de todos os citomegalovirus. Dentro dos \"Herpesviridae\", os CMV pertencen \u00e1 subfamilia \"Betaherpesvirinae\", na que tam\u00e9n est\u00e1n inclu\u00eddos os x\u00e9neros \"Muromegalovirus\" e \"Roseolovirus (HHV-6 e HHV-7)\". Est\u00e1n relacionados con outros herpesvirus das subfamilias \"Alphaherpesvirinae\", que incl\u00fae os virus herpes simplex HSV-1 e HSV-2 e o virus varicela-z\u00f3ster (VZV), e a subfamilia \"Gammaherpesvirinae\", que incl\u00fae o virus de Epstein\u2013Barr. Todos os herpesvirus comparten a caracter\u00edstica de que poden permanecer latentes no corpo durante longos per\u00edodos de tempo.\nA\u00ednda que poden encontrarse por todo o corpo, as infecci\u00f3ns de CMV est\u00e1n asociadas frecuentemente coas gl\u00e1ndulas salivares en humanos e outros mam\u00edferos. Outros CMV atop\u00e1ronse en varios mam\u00edferos, pero as especies illadas deses animais son distintas en estrutura xen\u00f3mica do HCMV e non causan infecci\u00f3ns en humanos.\nEspecies.\nIdentific\u00e1ronse varias especies de \"Cytomegalovirus\" que afectan a diferentes mam\u00edferos. O m\u00e1is estudado \u00e9 o Citomegalovirus humano (HCMV), tam\u00e9n chamado Herpesvirus 5 humano (HHV-5). Outras especies de CMV de primates son o Citomegalovirus do chimpanc\u00e9 (CCMV), que infecta a chimpanc\u00e9s e orangut\u00e1ns, o Citomegalovirus simio (SCCMV), e o Citomegalovirus do macaco \"Rhesus\" (RhCMV), que infecta aos macacos. O CCMV co\u00f1\u00e9cese tanto co nome \"Herpesvirus 2 panino\" (\"Panine herpesvirus 2\", PaHV-2) coma \"Herpesvirus 4 ponxino\" (\"Pongine herpesvirus 4\", PoHV-4). O SCCMV denom\u00ednase \"Herpesvirus 5 cercopitecino\" (\"Cercopithecine herpesvirus 5\", CeHV-5) e o RhCMV, \"Herpesvirus 8 cercopitecino\" (\"Cercopithecine herpesvirus 8\", CeHV-8). Outros dous virus identificados no mono \"Aotus\" foron situados provisoriamente no x\u00e9nero \"Cytomegalovirus\", e denom\u00ednanse \"Herpesvirus aotus 1\" e \"Herpesvirus aotus 3\". Os roedores te\u00f1en tam\u00e9n virus aos que inicialmente se lles chamou citomegalovirus, pero que foron reclasificados coloc\u00e1ndoos no x\u00e9nero \"Muromegalovirus\", o cal cont\u00e9n o Citomegalovirus do rato (MCMV) tam\u00e9n chamado \"Herpesvirus 1 m\u00farido\" (\"Murid herpesvirus 1\", MuHV-1) e o estreitamente relacionado \"Herpesvirus 2 m\u00farido\" (\"Murid herpesvirus 2\", MuHV-2) atopado nas ratas. Ademais, hai moitas outras especies v\u00edricas co nome \"Cytomegalovirus\" identificadas en distintos mam\u00edferos que polo momento est\u00e1n incompletamente clasificados; que foron illados predominantemente de primates e roedores. Na t\u00e1boa res\u00famense os principais datos.\nHCMV.\nO Citomegalovirus humano (\"Human cytomegalovirus\") ou HCMV, tam\u00e9n chamado Herpesvirus 5 humano (\"Human herpesvirus 5\") ou HHV-5. Pode encontrarse en todo o corpo humano, pero as s\u00faas infecci\u00f3ns est\u00e1n frecuentemente asociadas coas gl\u00e1ndulas salivares. A infecci\u00f3n por HCMV pasa xeralmente desapercibida en persoas con boa sa\u00fade, pero pode ser mortal en persoas inmunocomprometidas, como as persoas infectadas polo VIH, os receptores de transplante de \u00f3rganos, ou neonatos. Pode causar hidropes\u00eda fetal en meni\u00f1os. Despois da infecci\u00f3n, o HCMV permanece latente no corpo durante longos per\u00edodos. Persiste no h\u00f3spede porque o xenoma viral codifica prote\u00ednas que interfiren coa presentaci\u00f3n de ant\u00edxenos virais feita polo complexo maior de histocompatibilidade de clase I. Unha prote\u00edna viral bloquea a translocaci\u00f3n de p\u00e9ptidos no lume do ret\u00edculo endoplasm\u00e1tico, mentres que as outras d\u00faas prote\u00ednas virais causan a degradaci\u00f3n das prote\u00ednas do complexo maior de histocompatibilidade de clase I antes de que cheguen \u00e1 superficie celular, onde ser\u00edan expostas.\nA diagnose faise histoloxicamente procurando nos tecidos das gl\u00e1ndulas salivares corpos de inclusi\u00f3n. Nas mulleres xestantes recom\u00e9ndanse medidas hixi\u00e9nicas de prevenci\u00f3n.\nO HCMV enc\u00f3ntrase en todas as \u00e1reas xeogr\u00e1ficas, e infecta no mundo a \u00e1lgo m\u00e1is do 90% da poboaci\u00f3n adulta como indica a presenza xeneralizada na poboaci\u00f3n de anticorpos contra el. A porcentaxe de infectados aumenta coa idade. A infecci\u00f3n por HCMV durante o embarazo causa a transmisi\u00f3n do virus ao feto en desenvolvemento. En estudos feitos en todo o mundo atopouse que entre o 0,2% e o 2% dos neonatos est\u00e1n infectados. A infecci\u00f3n por HCMV ocorre moi cedo na vida e est\u00e1 m\u00e1is estendida nos pa\u00edses en subdesenvolvidos, pero \u00e9 a infecci\u00f3n m\u00e1is significativa que causa defectos conx\u00e9nitos nos pa\u00edses industrializados, como a perda de audici\u00f3n primaria nos neonatos. Ao longo da vida pode \"contribu\u00edr a incrementar a morbilidade e a mortalidade final.\"\nEstase a investigar na elaboraci\u00f3n dunha vacina contra o HCMV, especialmente para protexer \u00e1s mulleres xestantes. Un estudo en fase 2 da vacina publicado en 2009 indicou unha eficacia do 50%, con duraci\u00f3n limitada."}
{"id": "278965", "revid": "27155", "url": "https://gl.wikipedia.org/wiki?curid=278965", "title": "Citomegalovirus", "text": ""}
{"id": "278966", "revid": "22570", "url": "https://gl.wikipedia.org/wiki?curid=278966", "title": "Literatura grega", "text": "A literatura grega \u00e9 aquela que foi escrita por autores aut\u00f3ctonos de Grecia e \u00e1reas xeogr\u00e1ficas de influencia grega. Estas obras est\u00e1n frecuentemente compostas nalg\u00fan dos dialectos gregos, pero non necesariamente. Est\u00e9ndese ao longo de todos os per\u00edodos hist\u00f3ricos nos que existiron escritores gregos.\nLiteratura grega antiga (anterior ao 300).\nGrego cl\u00e1sico.\nA literatura grega cl\u00e1sica comprende aquela literatura escrita en grego antigo desde os m\u00e1is antigos vestixios escritos en lingua grega ata o s\u00e9culo IV e o auxe do Imperio bizantino.\nPoes\u00eda l\u00edrica.\nNace entre os s\u00e9culos s\u00e9culo -VII e -VIII Os eruditos alexandrinos falan do canon dos Nove poetas l\u00edricos como de algo xa establecido: Alcm\u00e1n de Esparta, Safo, Alceo de Mitilene, Anacreonte, Estes\u00edcoro, \u00cdbico, Sim\u00f3nides de Ceos, P\u00edndaro e Baqu\u00edlides. Pero a n\u00f3mina \u00e9 moito m\u00e1is ampla:\nTraxedia e comedia antiga.\nNo s\u00e9culo -V, era cl\u00e1sica, xorde o drama a partir dos misterios dionis\u00edacos. Dos centenares de traxedias escritas e interpretadas durante a \u00e9poca cl\u00e1sica, s\u00f3 sobreviviu un n\u00famero limitado de obras:\nIgualmente, a Comedia antiga xurdiu do culto a Dioniso, pero neste caso as obras estaban cheas dunha franca obscenidade, abusos e inxurias. Autor destacado foi:\nHistoria.\nDous dos m\u00e1is influentes historiadores que floreceron durante a era cl\u00e1sica grega:\nUn terceiro historiador, Xenofonte (-431 - -354 ), comezou as s\u00faas \"Hel\u00e9nicas\" onde Tuc\u00eddides cesara a s\u00faa narraci\u00f3n da guerra do Peloponeso (ao redor do -411), e proseguiu a historia ata o -362. Outras obras s\u00faas son \"Apolox\u00eda de S\u00f3crates\" e \"Ciropedia\" ou \"Educaci\u00f3n de Ciro\". A s\u00faa obra m\u00e1is co\u00f1ecida \u00e9 a \"An\u00e1base:\" Xenofonte acompa\u00f1ou cun ex\u00e9rcito mercenario ao pr\u00edncipe persa Ciro o Mozo contra Artaxerxes II. Trala derrota de Cunaxa, dirixiu a retirada dos Dez Mil.\nProsa.\nOs maiores logros na prosa do s\u00e9culo -IV prod\u00facense na filosof\u00eda. Entre todos os fil\u00f3sofos, sobresaen tres nomes: S\u00f3crates (-470 - -399), Plat\u00f3n (-427 - -347), e Arist\u00f3teles (-384 - -322).\nXorden ent\u00f3n os grandes oradores:\nHelenismo.\nEn -338 todas as cidades estado gregas, non sendo Esparta, foran conquistadas por Filipo II de Macedonia. O fillo de Filipo, Alexandre Magno, estendeu enormemente o territorio conquistado polo seu pai. A cidade de Alexandr\u00eda no norte de Exipto converteuse, desde o s\u00e9culo -III, no centro destacado da cultura grega.\nPoes\u00eda grega tard\u00eda.\nFloreceu durante o s\u00e9culo -III:\nOutros x\u00e9neros.\nUnha das m\u00e1is valiosas contribuci\u00f3ns do per\u00edodo helen\u00edstico foi a traduci\u00f3n do Antigo Testamento ao grego. A s\u00faa redacci\u00f3n levouse a cabo entre os anos -250 e -150, en Alexandr\u00eda. Ch\u00e1mana \"Septuaginta.\" Este nome de Setenta d\u00e9bese a que a tradici\u00f3n xud\u00eda, recollida atrib\u00faea a s\u00faa traduci\u00f3n a 72 sabios xudeus (seis de cada tribo) en 72 d\u00edas.\n\u00c9poca romana (146 - 395).\nEn -146 Roma conquista Grecia e conv\u00e9rtea nunha provincia do Imperio romano primeiro e do Imperio Romano de Oriente despois.\nHistoriadores.\nOs historiadores m\u00e1is significativos da \u00e9poca posterior a Alexandre o Grande foron:\nNovela bizantina.\nDesenvolveuse durante os s\u00e9culos II e III, a\u00ednda que a dataci\u00f3n exacta das obras \u00e9 controvertida.\nOutros x\u00e9neros.\nO m\u00e9dico Galeno (131-201) \u00e9 o personaxe m\u00e1is significativo da Medicina antiga logo de Hip\u00f3crates, que estableceu as bases da medicina no s\u00e9culo -V.\nLiteratura bizantina (395-1453).\nA literatura bizantina \u00e9 a escrita en grego medieval, durante a hexemon\u00eda do Imperio bizantino. \u00c9 expresi\u00f3n da vida intelectual da parte helenizada do Imperio romano de Oriente durante a Idade Media cristi\u00e1. Combina civilizaci\u00f3n grega e cristi\u00e1 sobre o fundamento com\u00fan o sistema pol\u00edtico romano, situado na atmosfera intelectual e etnogr\u00e1fica do Oriente Pr\u00f3ximo.\nA literatura bizantina parte de catro elementos culturais distintos: o \"grego\", o \"cristi\u00e1n\", o \"romano\" e o \"oriental\", cuxo car\u00e1cter combinar. A imaxinaci\u00f3n oriental envolve as achegas da cultura intelectual helen\u00edstica, a organizaci\u00f3n gobernamental romana e a vida emocional do cristianismo.\nLiteratura grega moderna (posterior a 1453).\nA literatura grega moderna \u00e9 aquela escrita en grego moderno desde o s\u00e9culo XV.\nLiteratura contempor\u00e1nea.\nNo s\u00e9culo XIX, coa independencia de Grecia, prod\u00facese un renacemento da s\u00faa literatura:\nXa no s\u00e9culo XX:"}
{"id": "278968", "revid": "98629", "url": "https://gl.wikipedia.org/wiki?curid=278968", "title": "Khedrup Gyatso", "text": "Khedrup Gyatso (en tibetano \u0f0b, Wylie : mkhas grub rgya mtsho), nado o 1 de novembro de 1838 en Gathar e finado o 31 de xaneiro de 1856 en Lhasa, foi o 11\u00ba Dalai Lama. Foi entronizado en 1842."}
{"id": "278969", "revid": "158", "url": "https://gl.wikipedia.org/wiki?curid=278969", "title": "Victor Sj\u00f6str\u00f6m", "text": "Victor David Sj\u00f6str\u00f6m, nado en Silbodal (Suecia) o 20 de setembro de 1879 e finado en Estocolmo o 3 de xaneiro de 1960 foi un director de cinema sueco, co\u00f1ecido especialmente polos seus filmes mudos.\nTraxectoria.\nCando ti\u00f1a tan s\u00f3 un ano de idade mudouse coa s\u00faa familia a Nova York. En 1886 morreu a s\u00faa nai e volveu a Suecia para vivir cuns parentes. Comezou a actuar con 17 anos, como membro dunha compa\u00f1\u00eda teatral. En 1912 pasou a dirixir cinema, coa axuda de Mauritz Stiller. Ata 1923 dirixiu uns corenta filmes, alg\u00fans deles perdidos.\nAlg\u00fans dos seus filmes son adaptaci\u00f3ns de novelas da premio Nobel de Literatura Selma Lagerl\u00f6f, como \"K\u00f6rkarlen\". Unha caracter\u00edstica dos seus filmes \u00e9 que habitualmente est\u00e1n rodados en paisaxes naturais, especialmente en zonas rurais.\nNa d\u00e9cada de 1920 aceptou unha oferta de Louis B. Mayer para traballar nos Estados Unios, debutando en 1924 co nome de Victor Seastrom. Volveu a Suecia pola s\u00faa incomodidade coa direcci\u00f3n de filmes falados. A partir de 1937 volveu \u00e1 interpretaci\u00f3n, especialmente no teatro. No cinema \u00e9 lembrada especialmente a s\u00faa interpretaci\u00f3n en \"Amorodos salvaxes\".\nFilmograf\u00eda.\nSj\u00f6str\u00f6m actuou ademais nos seguintes filmes: \"Terje Vigen\" (1917), como Terje Vigen; \"Thomas Graals b\u00e4sta barn\" (1918) como Thomas Graal; \"K\u00f6rkarlen\" (1921) , como David Holm; \"Till gl\u00e4dje\" (1950), como profesor S\u00f6nderby e \"Amorodos salvaxes\" (1957), como profesor Isak Borg. Estes dous \u00faltimos filmes foron dirixidos por Ingmar Bergman."}
{"id": "278970", "revid": "1888", "url": "https://gl.wikipedia.org/wiki?curid=278970", "title": "Regi\u00f3n Gallega", "text": "Regi\u00f3n Gallega foi un semanario publicado na Coru\u00f1a en 1924.\nHistoria e caracter\u00edsticas.\nSubtitulado \"Peri\u00f3dico de Agricultura, Industria, Comercio, Navegaci\u00f3n, Arte, Literatura\", apareceu o 14 de abril de 1924. Fundado por Jos\u00e9 Mi\u00f1ones Bern\u00e1rdez, estaba dirixido por Fernando Montero Doiztua. Ti\u00f1a un suplemento dedicado \u00e1 comarca de Corcubi\u00f3n. Public\u00e1ronse 16 n\u00fameros, cesando a s\u00faa edici\u00f3n o 28 de xullo de 1924. Foi substitu\u00eddo por \"Finis Terre\"."}
{"id": "278971", "revid": "25871", "url": "https://gl.wikipedia.org/wiki?curid=278971", "title": "Fernando Montero Doiztua", "text": "Fernando Montero Doiztua, nado en Oviedo cara 1890, foi un enxe\u00f1eiro, xornalista e pol\u00edtico espa\u00f1ol.\nTraxectoria.\nEnxe\u00f1eiro industrial da Compa\u00f1\u00eda Telef\u00f3nica. Nos anos dez foi director da Oficina T\u00e9cnica de Lugo. Dirixiu na Coru\u00f1a o semanario \"Regi\u00f3n Gallega\" (1924) fundado por Jos\u00e9 Mi\u00f1ones Bern\u00e1rdez, fundou e dirixiu a revista \"Galicia\" (1924-1926) e a s\u00faa continuadora \"Galicia Gr\u00e1fica\" (1926-1929). En 1930 estaba destinado en Sevilla; en 1936 era inspector provincial de traballo en Le\u00f3n e en abril dese ano foi nomeado inspector provincial de traballo da Coru\u00f1a. Co golpe de Estado do 18 de xullo de 1936 foi detido e estivo preso na Prisi\u00f3n provincial de Salamanca. Xulgado na Coru\u00f1a por rebeli\u00f3n, foi condenado a 12 anos e un d\u00eda de prisi\u00f3n. Foi separado definitivamente do servizo como inspector de traballo en 1938.\nVida persoal.\nCasou en Sada con Emilia L\u00f3pez Correa en 1917. Emilia morreu en Lugo o 19 de outubro de 1918. Fernando volveu casar en Le\u00f3n con Josefina de Paz del R\u00edo en 1930."}
{"id": "278972", "revid": "1888", "url": "https://gl.wikipedia.org/wiki?curid=278972", "title": "Fernando Montero de Doiztua", "text": ""}
{"id": "278973", "revid": "1505", "url": "https://gl.wikipedia.org/wiki?curid=278973", "title": "Ravenna", "text": ""}
{"id": "278974", "revid": "25871", "url": "https://gl.wikipedia.org/wiki?curid=278974", "title": "Pigpile", "text": "Pigpile \u00e9 un \u00e1lbum ao vivo da banda Big Black, gravado o 24 de xullo de 1987 durante a s\u00faa derradeira xira europea, e editado orixinalmente en VHS (foi o segundo v\u00eddeo que publicaron, tras \"Live\") e posteriormente en CD. As gravaci\u00f3ns realiz\u00e1ronse na sala de concertos Hammersmith Clarendon de Londres. Con todas as copias da cinta en VHS e algunhas de \"Pogpile\" inclu\u00edse gratuitamente un vinilo de 5\" transparente cunha versi\u00f3n do tema de Mary Jane Girls \"In My House\"."}
{"id": "278975", "revid": "865", "url": "https://gl.wikipedia.org/wiki?curid=278975", "title": "Independent Worm Saloon", "text": "Independent Worm Saloon \u00e9 o sexto \u00e1lbum da banda estadounidense de rock alternativo Butthole Surfers, publicado o 23 de marzo de 1993 a trav\u00e9s do selo Capitol Records.\nListaxe de canci\u00f3ns.\nCanci\u00f3ns extra da reedici\u00f3n en CD no Xap\u00f3n.\nEstas tres canci\u00f3ns extra tam\u00e9n se inclu\u00edan nun vinilo en 10\" promocional enviado \u00e1s radios universitarias. \"Ghandi\" foi posteriormente inclu\u00edda en \"Humpty Dumpty LSD\"."}
{"id": "278976", "revid": "56817", "url": "https://gl.wikipedia.org/wiki?curid=278976", "title": "Avatar (\u00e1lbum)", "text": "Avatar \u00e9 o cuarto \u00e1lbum da banda estadounidense de noise rock Comets on Fire, publicado o 8 de agosto de 2006 a trav\u00e9s do selo Sub Pop."}
