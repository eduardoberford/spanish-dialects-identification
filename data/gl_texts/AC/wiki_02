{"id": "220520", "revid": "89787", "url": "https://gl.wikipedia.org/wiki?curid=220520", "title": "Anxo Pintos", "text": "Anxo Lois Garc\u00eda Pintos, nado Vigo o 3 de marzo de 1968, \u00e9 un m\u00fasico e compositor galego.\nTraxectoria.\nM\u00fasico multiistrumentista e compositor, irm\u00e1n dos tam\u00e9n m\u00fasicos Silvia Superstar e Gael Pintos. Comezou os seus estudos musicais aos oito anos, dacabalo do Conservatorio Superior de M\u00fasica de Vigo, do seu pai Suso Pereira e do Obradoiro de Instrumentos Musicais Populares Galegos que dirix\u00eda Ant\u00f3n Corral, chegando a inclu\u00edr na n\u00f3mina dos instrumentos que toca a gaita, zanfona, viol\u00edn, saxo soprano e frauta de bico.\nCofundador do grupo de gaitas Alfol\u00edes, do Grupo Did\u00e1ctico de Instrumentos Musicais Populares Galegos, da Banda de Gaitas Xarabal, do grupo Matto Congrio e de Berrog\u00fcetto, no 1995. Posteriormente fundou o tr\u00edo Lizgairo, xunto a Rodrigo Roman\u00ed e Xos\u00e9 Liz. Ten colaborado con outros m\u00fasicos e grupos, entre os que cabe citar a Milladoiro, The Chieftains, Los Piratas, Rodrigo Roman\u00ed, Susana Seivane, Mercedes Pe\u00f3n, Ux\u00eda, Chouteira, Pilocha, Ant\u00f3n Seoane, ou Quico Comesa\u00f1a no espect\u00e1culo dramat\u00farxico \"A illa das mulleres loucas\", de Alfonso Pexegueiro.\nFoi mestre de zanfona durante once anos no Departamento de M\u00fasica Tradicional da Escola de Artes e Oficios de Vigo. Na actualidade \u00e9 presidente da Fundaci\u00f3n SondeSeu, e compatibiliza o seu labor de mestre de zanfona da E-Trad (Escola Municipal de M\u00fasica Folk e Tradicional de Vigo), co de coordinador da secci\u00f3n de zanfonas da Orquestra Folk de Galicia \"SondeSeu\" , e a actividade esc\u00e9nica en Berrog\u00fcetto, o tr\u00edo Lizgairo e SondeSeu."}
{"id": "220525", "revid": "85894", "url": "https://gl.wikipedia.org/wiki?curid=220525", "title": "Gaspar Rodr\u00edguez Rodr\u00edguez", "text": "Gaspar Rodr\u00edguez Rodr\u00edguez, nado en Redes (Ares) en 1835 e finado en Ferrol o 16 de marzo de 1884, foi un m\u00e9dico, escritor e pol\u00edtico galego.\nTraxectoria.\nFillo de Patricio Rodr\u00edguez D\u00edaz de Pontedeume, maxistrado en Valladolid, e \u00c1ngela Rodr\u00edguez Coucillas de Redes. Liberal e progresista, estivo implicado na conspiraci\u00f3n de 1866 para derrocar a Isabel II, tendo que exiliarse en Inglaterra e despois en Par\u00eds. Foi vicepresidente da Xunta Revolucionaria de Ferrol de 1868. Foi elixido deputado polo distrito da Coru\u00f1a en 1869, polo distrito de Ortigueira entre 1871 e 1873, e deputado polo distrito de Pontedeume en 1884, substitu\u00edndo ao seu irm\u00e1n. Foi director xeral de Instruci\u00f3n P\u00fablica."}
{"id": "220532", "revid": "98629", "url": "https://gl.wikipedia.org/wiki?curid=220532", "title": "Pexegueiro (\u00e1rbore)", "text": "O pexegueiro (Prunus persica), \u00e9 unha \u00e1rbore decidua nativa da China, onde se cultivou por vez primeira. O seu froito \u00e9 comest\u00edbel e suculento: o pexego. O nome da especie, 'persica' ref\u00edrese a que foi amplamente cultivado en Persia, de onde foi introducido en Europa. Pertence ao x\u00e9nero \"Prunus\" que incl\u00faea cerdeira, ou a ameixeira, da familia das ros\u00e1ceas. O pexegueiro clasif\u00edcase xunto \u00e1 amendoeira no subx\u00e9nero \"Amygdalus\", que se distingue dos outros por ter a carabu\u00f1a (onde fica nas sementes) brugosa.\nPexegos e nectarinas est\u00e1n estreitamente relacionados, malia que comercialmente se vendan coma froitos diferentes. As nectarinas son de feito a mesma especie c\u00f3s pexegos, mais estes te\u00f1en a tona aveludada. Estudos xen\u00e9ticos demostran que as nectarinas prod\u00facense por un alelo recesivo, mentres que os pexegos prod\u00facense polo alelo dominante que d\u00e1 a tona aveludada.\nChina \u00e9 o maior produtor mundial de pexegos e nectarinas . En Galicia v\u00e9\u00f1ense cultivando dende antigo como amosa a toponimia: Pexegueiro, a\u00ednda que pode que en menor medida ca outras froiteiras como maceiras ou cerdeiras. Pexegueiro \u00e9 tam\u00e9n un apelido galego.\nDescrici\u00f3n.\n\"Prunus persica\" alcanza de 4 a 10 m de alto. As follas son lanceoladas, de 7 a 16\u00a0cm de longo e 2 a 3\u00a0cm de largo, pinnadas e con veas. As flores agroman a comezos da primavera, solitarias ou en parellas, rosas, con cinco p\u00e9talos. O froito ten a carne branca ou amarela, un delicado aroma e a tona aveludada nos pexegos ou lisa e sen pelo nas nectarinas e dependendo do cultivar. A polpa \u00e9 moi delicada e pode esmagarse con facilidade, mais \u00e9 bastante firme nalgunhas variedades comerciais, especialmente cando est\u00e1n verdes. A semente \u00e9 \u00fanica, grande, pardo avermellada, de forma oval duns 1,3 a 2\u00a0cm de longo e arrodeada por unha casca amadeirada. Os pexegos, xunto coas cereixas, ameixas e albaricoques son froitas drupas.\nEtimolox\u00eda.\nO nome cient\u00edfico \"persica\", ao igual que o nome galego pexego (\"p\u00eassego\" en portugu\u00e9s) e os seus cognatos en moitas linguas europeas (\"p\u00eache\" en franc\u00e9s, \"peach\" en ingl\u00e9s, \"pr\u00e9ssec\" en catal\u00e1n, \"pesca\" en italiano), deriva da antiga crenza europea de que o pexego vi\u00f1a de Persia. Os antigos romanos cham\u00e1balenlle \"malum persicum\", \"maz\u00e1 persa\".\nOs pexegueiros cultivados div\u00eddense dependendo se a carabu\u00f1a pode ou non desprenderse da polpa con facilidade. Os pexegos de carne branca acostuman ser moi doces e lixeiramente acedos, mentres que os de carne amarela, adoitan combinar o sabor acedo coa dozura, malia que isto pode variar enormemente. A polpa de ambas cores acostuma ter tam\u00e9n certas partes encarnadas. Os pexegos de carne branca pouco acedos son os m\u00e1is populares na China, no Xap\u00f3n e demais pa\u00edses asi\u00e1ticos, mentres que europeos e norteamericanos prefiren, historicamente, os amarelos algo acedos .\nHistoria.\nA\u00ednda que o nome bot\u00e1nico \"Prunus persica\" se refire a Persia (actual Ir\u00e1n) de onde vir\u00eda a Europa, estudos xen\u00e9ticos suxestionan que procede da China, onde foi cultivada dende a antig\u00fcidade, arredo rdo 2000 AC. Os pexegueiros foron citados en escritos chineses xa no s\u00e9culo X antes de Cristo, consider\u00e1ndose un dos froitos preferidos de reis e emperadores. Nos \u00faltimos tempos, a historia do cultivo do pexego foi revisada polo mi\u00fado citando numerosos manuscritos orixinais que se remontan ao 1100 antes de Cristo.\nO pexego chegou \u00e1 India e ao oeste asi\u00e1tico xa na antig\u00fcidade. O cultivo do pexego tam\u00e9n pasou da China a Persia e chegou a Grecia arredor do 300 antes de Cristo. Alexandre o Grande introduciu o froito en Europa despois da conquista dos persas. Os pexegos xa eran ben co\u00f1ecidos polos romanos no primeiro s\u00e9culo despois de Cristo, de feito era moi cultivado na Emilia Roma\u00f1a. Os pexegueiros aparecen en frescos das \"domus\" das vilas destru\u00eddas pola erupci\u00f3n do Vesuvio no ano 79 da nosa era, xunto coas m\u00e1is vellas representaci\u00f3ns atopadas polo de agora en dous fragmentos de frescos que se remontan ao primeiro s\u00e9culo, en Herculaneum, agora preservados no Museo Arqueol\u00f3xico Nacional de N\u00e1poles. Roma levou o pexego a Iberia e de a\u00ed foi introducido na Gallaecia xa na antig\u00fcidade, a\u00ednda que non fose o clima m\u00e1is axeitado para o cultivo deste \"Prunus\" en todo o pa\u00eds.\nCastela levou o pexego \u00e1s Am\u00e9ricas no s\u00e9culo XVI, e eventualmente ingleses e franceses no s\u00e9culo XVII, cando era considerado un luxo prezado. O horticultor George Minifie levou supostamente os primeiros pexegueiros de Inglaterra \u00e1s colonias americanas a comezos do s\u00e9culo XVII, plant\u00e1ndoos no estado de Virxinia. A\u00ednda que Thomas Jefferson ti\u00f1a pexegueiros en Monticello, os agricultores estadounidenses non comezaron a comercializaci\u00f3n at\u00e9 o s\u00e9culo XIX principalmente en Maryland, Delaware, Xeorxia e finalmente en Virxinia\nEn 2010, un grupo de investigadores da Universidade de Clemson, en Carolina do Sur, anunciaron que decodificaran a secuencia do xenoma do pexegueiro (haploide duplo Lovell).\nCultivo.\nOs pexegos medran ben nun rango bastante limitado de lugares, xa que te\u00f1en uns requirimentos de fr\u00edo que non todas as zonas do planeta poden dar. As\u00ed, en climas tropicais e ecuatoriais como no Ecuador, Colombia, Etiop\u00eda, India ou Nepal, medran en zonas altas para ter esas horas de fr\u00edo. Os pexegueiros resisten temperaturas de -26 a -30\u00a0\u00b0C, malia que \u00e1s veces a esas temperaturas poden matar os gomos florais se perduran at\u00e9 a primavera, perdendo toda a produci\u00f3n do ano. A morte dos gomos comeza a partir dos 15\u00ba baixo cero dependendo do cultivar (alg\u00fans toleran mellor o fr\u00edo) e do per\u00edodo de xeadas.\nOs t\u00edpicos cultivares de pexegueiro comezan a dar froito a partir do terceiro ano, dando froita de calidade durante 12 anos aproximadamente. Moitos cultivares requiren entre 600 e 1000 horas de fr\u00edo, cultivares con requirimentos de fr\u00edo de 250 horas (10 d\u00edas) ou menos foron desenvolvidas para permitir o cultivo do pexego en zonas m\u00e1is c\u00e1lidas. Durante os per\u00edodos fr\u00edos ocorren na planta reacci\u00f3ns qu\u00edmicas b\u00e1sicas antes de que o vexetal torne a regromar. Cando remata o per\u00edodo de fr\u00edo, a planta entra no chamado per\u00edodo de quiescencia, o segundo tipo de dormencia. Durante a quiescencia, os rebentos comezan a se abrir e agoman cando te\u00f1en calor de abondo. A quiescencia \u00e9 a fase de dormencia entre a satisfacci\u00f3n de fr\u00edo e o comezo do crecemento.\nCertos cultivares son m\u00e1is febles, e outros, por\u00e9n, aturan mellor o fr\u00edo. Ademais de todo isto, para a maduraci\u00f3n do pexego c\u00f3mpre ter unha intensa calor no ver\u00e1n, entre 20 e 30 graos m\u00ednimas no mes de m\u00e1is calor. Outro problema \u00e9 que moitos pexegos medran en lugares con xeadas primaverais. O pexegueiero tende a florecer cedo, polo que as flori\u00f1as poden danarse ou incluso morrer por mor das xeadas serodias; especialmente cando as temperaturas baixan dos 4 graos baixo cero a maior parte da flores han morrer. Por\u00e9n se as flores non abriron completamente poden aturar a\u00ednda un par de graos menos.\nCultivares.\nHai centos de cultivares de pexegueiro e nectarina. Clasif\u00edcanse segundo a facilidade que ten a carne de se separar da carabu\u00f1a. Por exemplo nas pav\u00eda, froito da pavieira (\"Prunus persiva var. vulgaris\"), a polpa est\u00e1 moi pegada \u00e1 carabu\u00f1a (o que en ingl\u00e9s se co\u00f1ece coma \"clingstones\"). Os que se separan facilmente da carabu\u00f1a se denominan \"freestones\"\nO cultivo do pexego favoreceu alg\u00fans cultivares con m\u00e1is firmeza, unha cor m\u00e1is avermellada, e veludo m\u00e1is curto; caracter\u00edsticas importantes comercialmente. Pola contra estas caracter\u00edsticas non implican que o froito te\u00f1a m\u00e1is sabor. Ademais c\u00f3mpre salientar que o pexego non \u00e9 un froito que te\u00f1a unha longa vida post colleita, polo que forn seleccionados cultivares para poder exportar garantindo a firmeza. Os diferentes pa\u00edses te\u00f1en cultivares diferentes.\nPlantaci\u00f3n.\nA meirande parte dos pexegueiros de alcouve que venden os viveiros son cultivares enxertados nun porta-enxerto seleccionado, o que fai que mellore a calidade da froita considerabelmente.\nOs pexegueiros necesitan localizaci\u00f3ns asolladas con correntes de ar para garantir unha temperatura axeitada. Pl\u00e1ntanse a comezos do inverno. Durante a etapa de crecemento necesitan regas regulares, con maiores frecuencias antes da colleita.\nOs pexegueiros necesitan unha fertilizaci\u00f3n con maiores unidades de azote ca outras froiteiras. Sen unha fertilizaci\u00f3n regular, as follas comezan a se tornar amarelas ou dimin\u00fae o crecemento. O nitrato am\u00f3nico de calcio e a axuda de amino\u00e1cidos dan bos resultados.\nNormalmente se nunha mesma p\u00f3la hai un gran n\u00famero de pexegos a madurar, estes ficar\u00e1n m\u00e1is mi\u00fados e menos saborosos, polo que os agricultores acotuman tirar flores na primavera para que esta \"diluci\u00f3n\" non ocorra.\nOs pexegos frescos mach\u00facanse facilmente se non se almacenan de xeito correcto. Son m\u00e1is saborosos cando se apa\u00f1an directamente maduros da \u00e1rbore e se consomen no mesmo d\u00eda.\nDoenzas.\nO pexegueiro tende a ter a doenza f\u00fanxica coa que as follas se tornan engurradas (folla engurrada), que non afecta directamente ao froito, mais reduce a colleita por mor da defoliaci\u00f3n. O froito \u00e9 moi suscept\u00edbel a alg\u00fans fungos, coma a podremia parda \"Monilinia fructicola\" ou \u00e1s manchas avermelladas escuras.\nAlmacenamento.\nPexegos e nectarinas deben almacenarse a 0\u00a0\u00b0C e alta humidade. Son altamente perecedoiros, e normalmente son consumidos ou enlatadas nunha ou d\u00faas semanas ap\u00f3s a colleita. \nOs pexegos son froitos climat\u00e9ricos e contin\u00faan a madurar despois de seren collidos da \u00e1rbore.\nNectarinas.\nA variedade \"P. persica\" var. \"nucipersica\" (ou var. \"nectarina\"), comunmente chamada nectarina, ten unha pela lisa sen o veludo do pexego, polo que \u00e1s veces tense chamado pexego careca, peladillo etc. Como nectarinas e pexegos vense comercialmente coma froitos diferentes, moitas veces tense crido que a nectarina \u00e9 froito do cruzamento entre pexegos e ameixas, mais son en realidade a mesma especie. Moitos estudos xen\u00e9ticos concl\u00faen que as nectarinas se producen por mor dun alelo recesivo, mentres que o veludo do pexego corresponder\u00eda a un alelo dominante.\nO mesmo c\u00f3s pexegos, as nectarinas poden ser brancas ou amarelas, coa carabu\u00f1a pegada ou solta da polpa. Normalmente a nectarina \u00e9 un chisco m\u00e1is mi\u00fada e un pouco m\u00e1is doce ca o pexego. A falla de veludo fai que as nectarinas semellen m\u00e1is encarnadas c\u00f3s pexegos, pero \u00e1 vez, por este motivo mach\u00facanse m\u00e1is facilmente.\nA historia da nectarina \u00e9 incerta, a primeira menci\u00f3n d\u00e1se en Inglaterra en 1616 por\u00e9n de seguro foran cultivadas moito antes na zona nativa de centro e leste de Asia. Unha edici\u00f3n da \"New York Gazette\" do 28 de marzo de 1768 por exemplo, menciona unha granxa en Long Island (Nova York), onde se cultivan nectarinas.\nParaguaios e \"platerinas\".\nOs paraguaios \"Prunus persica\" var. \"platycarpa\" e as \"platerinas\" son variedades achatadas. Os paraguaios pos\u00faen a pela aveludada, mentres que as \"platerinas\" non pos\u00faen pelo. As platerinas, desenvolvidas por \"Viveros Provedo\", entraron no mercado en 2007.\nProduci\u00f3n.\nProdutores de pexego historicamente importantes son a China, Ir\u00e1n, Francia e os pa\u00edses do Mediterr\u00e1neo, coma Italia, Espa\u00f1a e Grecia. En Espa\u00f1a son Catalu\u00f1a, Arag\u00f3n e Murcia as rexi\u00f3ns de produci\u00f3n m\u00e1is importantes, ocupando un lugar destac\u00e1bel Estremadura e Andaluc\u00eda. Recentemente os Estados Unidos (California, Carolina do Sur e Xeorxia), Xeorxia \u00e9 tam\u00e9n co\u00f1ecida como o \"Peach State\" (estado do pexego), pola s\u00faa abondosa produci\u00f3n deste froito. O Canad\u00e1 (British Columbia), e Australia (Riverland) tam\u00e9n son hoxe importantes. As zonas de clima oce\u00e1nico, como o oeste de Europa, non son xeralmente satisfactorias para o cultivo do pexego por mor da falla de calor no ver\u00e1n, polo que \u00e1s veces cult\u00edvanse \u00e1 beira dun muro, coma no caso dos c\u00edtricos, para apa\u00f1ar a calor acumulada na parede. Deste xeito, e sempre cunha orientaci\u00f3n ao sur, as \u00e1rbores poden florecer e ter unha boa produci\u00f3n. Isto ocorre en zonas coma o sur de Inglaterra ou Galicia, que non son zonas produtoras, xa que, por mor destas condici\u00f3ns, a comercializaci\u00f3n non \u00e9 rend\u00edbel.\nT\u00e9\u00f1ense tam\u00e9n desenvolvido variedade ananas que non pasan dos 2 ou 3 metros de altura. O tama\u00f1o da froita, por\u00e9n, non se ve afectado.\nSignificado cultural.\nOs pexegos non son s\u00f3 unha froita popular, sen\u00f3n que constit\u00faen un s\u00edmbolo en moitas culturas tradicionais exaltados artisticamente en pinturas e relatos populares. \nNa China apr\u00e9ciase moito os pexegueiros en flor. Os antigos chineses cr\u00edan que o pexegueiro ti\u00f1a unha grande vitalidade, xa que florece antes de que saian as follas. A lenda di que Momotaro, un dos nobres e heroes m\u00e1is not\u00e1beis do Xap\u00f3n, naceu dun enorme pexego que frotaba nun regueiro. Momotaro ou o \"Rapaz Pexego\" viviu grandes aventuras, incluso loitou contra o demo\"oni\" do folclore nip\u00f3n.\nNa Corea, os pexegos t\u00e9\u00f1ense cultivado durante s\u00e9culos. Segundo \"Samguk Sagi\", os pexegueiros foron plantados no per\u00edodo dos \"tres reinos de Corea\" \"Sallim gyeongje\" tam\u00e9n escribiu sobre o seu cultivo. O pexego vese coma un froito de ledicia, riqueza, honra e lonxevidade. \u00c9 un dos dez froitos da inmortalidade, polo que aparecen e moitas pinturas tradicionais (\"minhwa\"). Ademais os pexegueiros te\u00f1en a fama de espantar os esp\u00edritos.\nNo Vietnam tam\u00e9n \u00e9 unha \u00e1rbore venerada. En Europa moitos artistas sonados pintaron naturezas mortas con pexegos. Caravaggio, Vicenzo Campi, Pierre Auguste Renoir, Claude Monet, Edouard Manet, Henri Jean Fantin-Latour, George Forster, James Peale, Severin Roesen, Peter Paul Rubens, Van Gogh est\u00e1n entre estes artistas que pintaron pexegos e pexegueiros. Na Renacenza, usouse o pexego de xeito simb\u00f3lico para representar o coraz\u00f3n, e a folla que o acompa\u00f1a coma a lingua, o que simbolizaba dicir a verdade de coraz\u00f3n\nNutrici\u00f3n.\nUn pexego medio pesa 75 g e normalmente cont\u00e9n 30 Cal. 7 g de carbohidratos (6 g de azucres e 1 g de fibra), 1 g de prote\u00ednas, 140\u00a0mg de potasio e o 8% do valor diario recomendado de vitamina C. As nectarinas fornecen o dobre de vitamina A e algo m\u00e1is de vitamina C, sendo tam\u00e9n unha maior fonte de potasio c\u00f3s pexegos.\nComa outros membros da familia das ros\u00e1ceas, as carabu\u00f1as dos pexegos conte\u00f1en glic\u00f3sidos cianox\u00e9nicos, inclu\u00edndo amigdalina. Estas substancias son capaces de descomporse nunha mol\u00e9cula de azucre e en gas cianuro de hidr\u00f3xeno. Malia non ser as carabu\u00f1as de pexego as m\u00e1is t\u00f3xicas entre as ros\u00e1ceas, posto que leva a am\u00e9ndoa acre, grandes doses destes qu\u00edmicos poden ser perigosas para o ser humano.\nA alerxia ou intolerancia ao pexego \u00e9 com\u00fan, por mor da hipersensibilidade \u00e1s prote\u00ednas que conte\u00f1en os pexegos e froitas af\u00edns como as am\u00e9ndoas. Normalmente a froita enlatada e pelada tol\u00e9rase ben."}
{"id": "220550", "revid": "15490", "url": "https://gl.wikipedia.org/wiki?curid=220550", "title": "Wallari", "text": "Wallari foi un nobre longobardo, primeiro duque de B\u00e9rgamo no s\u00e9culo VI.\nTraxectoria.\nCo\u00f1ec\u00e9molo grazas ao testemu\u00f1o de Paulo Di\u00e1cono:"}
{"id": "220552", "revid": "346", "url": "https://gl.wikipedia.org/wiki?curid=220552", "title": "Retegal", "text": "Retegal, Redes de Telecomunicaci\u00f3n Galegas S.A, \u00e9 unha empresa p\u00fablica propiedade da Xunta de Galicia con sede en Santiago de Compostela.\nHistoria.\nA empresa p\u00fablica creouse polo Decreto 58/1997, do 20 de decembro. Retegal xestiona e explota as infraestruturas de telecomunicaci\u00f3ns da Xunta de Galicia.\nRetegal distrib\u00fae o sinal da CRTVG en Galiza. As s\u00faas infraestruturas tam\u00e9n son empregadas en alugueiro por outros operadores de telecomunicaci\u00f3ns.\nInfraestrutura.\nRetegal ten m\u00e1is de 140 centros de radiodifusi\u00f3n. Retagal emprega tecnolox\u00eda de Egatel."}
{"id": "220556", "revid": "89787", "url": "https://gl.wikipedia.org/wiki?curid=220556", "title": "\u00c1ngel \u00c1lvarez Mendoza", "text": "\u00c1ngel \u00c1lvarez Mendoza, nado en Madrid en 1873 e finado en Cornudilla (Burgos) o 12 de xaneiro de 1957, foi un avogado e pol\u00edtico espa\u00f1ol.\nTraxectoria.\nFoi avogado no bufete de Eugenio Montero R\u00edos e despois no de Manuel Garc\u00eda Prieto. Como membro do Partido Liberal, foi elixido deputado polo distrito de Castrojeriz (Burgos) nas elecci\u00f3ns de 1905, e nas elecci\u00f3ns de 1910 polo distrito de Lal\u00edn. Continuou como deputado por Lal\u00edn nas sucesivas elecci\u00f3ns ata 1919. Foi Subsecretario de Instruci\u00f3n P\u00fablica (1913) e Subsecretario de Gobernaci\u00f3n (1916).\nVida persoal.\nCasou con Carolina Sanjurjo Lir\u00f3n."}
{"id": "220558", "revid": "15490", "url": "https://gl.wikipedia.org/wiki?curid=220558", "title": "Zabano", "text": "Zabano (morto despois de 584) foi un nobre longobardo que foi duque de Pavia durante o Per\u00edodo dos duques (do 574 ao 584).\nTraxectoria.\nComo comandante militar viuse envolto na invasi\u00f3n longobarda do norte de Italia en 568, baixo o liderado do rei Albo\u00edno, Zabano conv\u00e9rtese en \"dux\" (duque) da cidade de Ticinum (Pavia). Xa capital do Reino Longobardo, tras a morte do rei Cleph, Pavia quedou como centro dun gran ducado, un dos trinta e cinco nos que estaba dividido o estado dos longobardos.\nNo 575, Zabano guiou unha razzia no val do R\u00f3dano."}
{"id": "220560", "revid": "624", "url": "https://gl.wikipedia.org/wiki?curid=220560", "title": "Reino Longobardo", "text": ""}
{"id": "220562", "revid": "22570", "url": "https://gl.wikipedia.org/wiki?curid=220562", "title": "Ewin", "text": "Ewin, tam\u00e9n co\u00f1ecido como Eoin ou Euin (morto sobre 595) foi un nobre longobardo que foi duque de Trento a finais do s\u00e9culo VI.\nTraxectoria.\nPaulo Di\u00e1cono non fornece indicaci\u00f3ns precisas sobre o momento do seu nomeamento como duque de Trento, pero \u00e9 prob\u00e1bel que a s\u00faa toma de posesi\u00f3n fose xusto despois da instituci\u00f3n dos ducado por parte dos longobardos, logo da conquista da Italia setentrional (568-569). \u00c9 pos\u00edbel que fose o primeiro duque de Trento; o seu reinado \u00e9 seguro na \u00e9poca do Per\u00edodo dos duques (574-584), cando os longobardos renunciaron a teren un soberano. Paulo Di\u00e1cono c\u00edtao entre os cinco duques m\u00e1is importante dese per\u00edodo de interregno.\nAlg\u00fans historiadores consid\u00e9rano o primeiro fundador da unidade territorial do Trentino. En particular deu detido as razzias dos francos e b\u00e1varos, guiou con \u00e9xito unha expedici\u00f3n a Istria e firmou a paz cos francos en 590."}
{"id": "220564", "revid": "624", "url": "https://gl.wikipedia.org/wiki?curid=220564", "title": "Per\u00edodo dos Duques", "text": ""}
{"id": "220567", "revid": "1888", "url": "https://gl.wikipedia.org/wiki?curid=220567", "title": "Alejandro Gonz\u00e1lez Olivares", "text": "Alejandro Gonz\u00e1lez Olivares Antu\u00f1ano, nado en Santiago de Compostela o 9 de setembro de 1840 e finado en Vilagarc\u00eda de Arousa o 23 de marzo de 1901, foi un pol\u00edtico galego.\nTraxectoria.\nFoi gobernador civil de Lleida (1868) e Ourense (1869). Foi elixido deputado polo distrito de Xinzo de Limia nas elecci\u00f3ns de 1869. Volveu ser elixido polo distrito da Pobra de Trives en 1872 como membro do Partido Dem\u00f3crata-Radical. Nas elecci\u00f3ns de 1884 foi elixido polo distrito do Carballi\u00f1o. Foi nomeado intendente de Facenda en Cuba en 1885. Nas elecci\u00f3ns de 1891 foi elixido deputado polo distrito de Lal\u00edn. Membro do Partido Liberal, en 1893 foi elixido senador pola provincia de Lugo, foi reelixido en 1898, pero renunciou ao cargo. Finou en Vilagarc\u00eda de Arousa o 23 de marzo de 1901."}
{"id": "220574", "revid": "22570", "url": "https://gl.wikipedia.org/wiki?curid=220574", "title": "Alachis I de Brescia", "text": "Alachis I de Brescia (morto sobre o 573) foi o primeiro duque longobardo de Brescia.\nTraxectoria.\nSon poucas as noticias sobre a s\u00faa figura: Malvezzi sost\u00e9n que fixo restaurar as murallas romanas e que se lle atribu\u00eda a construci\u00f3n da \"Curia Ducis\". Cham\u00e1rono \u00e1 latina \"vir prudens\", isto \u00e9, \"o Sabio\", co m\u00e9rito de se ter empe\u00f1ado na paz e o benestar da cidade; morreu de \"morte cristi\u00e1\"."}
{"id": "220576", "revid": "23204", "url": "https://gl.wikipedia.org/wiki?curid=220576", "title": "Orfa", "text": "Orfa (en ) \u00e9 un filme estadounidense dirixido por Jaume Collet-Serra que se estreou no 2009. Estreouse en galego na TVG o 24 de febreiro de 2014.\nSinopse.\nCando Kate (Vera Farmiga) e John Coleman (Peter Sarsgaard) perden \u00f3 beb\u00e9 que estaban esperando e todo derr\u00fabase \u00f3 seu redor. O seu matrimonio periga e a mente de Kate \u00e9nchese de pesadelos, medos e inquedanzas. Para intentar recuperar a normalidade, a parella dir\u00edxese a un orfanato local coa intenci\u00f3n de adoptar un neno. Al\u00ed s\u00e9ntense estra\u00f1amente atra\u00eddos por Esther, unha nena de rostro anxelical (Isabelle Fuhrman). Pero cando a cativa chega \u00e1 casa dos Coleman, comezan a ocorrer cousas estra\u00f1as, e Kate dec\u00e1tase de que Esther agocha un terr\u00edbel segredo."}
{"id": "220577", "revid": "85894", "url": "https://gl.wikipedia.org/wiki?curid=220577", "title": "Josh Hutcherson", "text": "Joshua Ryan \"Josh\" Hutcherson, nado o 12 de outubro de 1992 en Union, Kentucky, \u00e9 un actor estadounidense de cinema e televisi\u00f3n."}
{"id": "220581", "revid": "1888", "url": "https://gl.wikipedia.org/wiki?curid=220581", "title": "Elecci\u00f3ns ao Parlamento de Galicia de 1981", "text": "As elecci\u00f3ns ao Parlamento de Galicia de 1981 celebr\u00e1ronse o 20 de outubro. Cun censo de 2\u00a0174\u00a0246 electores, os votantes foron 1\u00a0006\u00a0222 (46,3%) e 1\u00a0168\u00a0024 as abstenci\u00f3ns (53,7%). Foi a porcentaxe de abstenci\u00f3n m\u00e1is alta nunhas elecci\u00f3ns auton\u00f3micas. Alianza Popular foi a forza m\u00e1is votada, seguida moi de cerca pola UCD. Grazas a un compromiso entre as d\u00faas forzas m\u00e1is votadas Gerardo Fern\u00e1ndez Albor (AP) foi nomeado primeiro presidente da Xunta de Galicia. As forzas galeguistas e de esquerda lograron unha representaci\u00f3n moi exigua. Pola s\u00faa banda, os deputados do BNPG decidiron non acatar a constituci\u00f3n, polo que foron expulsados do Parlamento."}
{"id": "220582", "revid": "98629", "url": "https://gl.wikipedia.org/wiki?curid=220582", "title": "The Avengers (filme)", "text": "The Avengers \u00e9 un filme estadounidense dirixido por Joss Whedon que se estreou no 2012. Bas\u00e9ase na serie de banda dese\u00f1ada \"Os Vingadores\" de Stan Lee e Jack Kirby.\nSinopse.\nCando un inimigo inesperado xorde como unha gran ameaza para a seguridade mundial, Nick Fury, director da Axencia SHIELD, decide recrutar un equipo de super heroes para salvar o mundo dun desastre case seguro."}
{"id": "220583", "revid": "23204", "url": "https://gl.wikipedia.org/wiki?curid=220583", "title": "The Avengers (filme de 2012)", "text": ""}
{"id": "220584", "revid": "23204", "url": "https://gl.wikipedia.org/wiki?curid=220584", "title": "Liam Hemsworth", "text": "Liam Hemsworth, nado o 13 de xaneiro de 1990 en Melbourne, Victoria, \u00e9 un actor australiano de cinema e televisi\u00f3n.\n\u00c9 irm\u00e1n dos tam\u00e9n actores Chris Hemsworth e Luke Hemsworth."}
{"id": "220599", "revid": "23204", "url": "https://gl.wikipedia.org/wiki?curid=220599", "title": "Colo uterino", "text": "O colo uterino ou colo do \u00fatero, tam\u00e9n chamado c\u00e9rvix uterino (ou, abreviadamente, c\u00e9rvix), \u00e9 unha parte do aparato reprodutor feminino formada pola porci\u00f3n inferior m\u00e1is estreita do \u00fatero por onde este se comunica coa vaxina. Ten forma cil\u00edndrica e c\u00f3nica e fai protrusi\u00f3n na parede vaxinal superior. Aproximadamente a metade da s\u00faa lonxitude pode verse desde a vaxina co equipamento m\u00e9dico axeitado. O colo uterino ten unha abertura que permite que os espermatozoides e o flu\u00eddo menstrual pasen a trav\u00e9s del para entrar e sa\u00edr do \u00fatero. O c\u00e9rvix produce a secreci\u00f3n dun moco espeso en determinados momentos do ciclo menstrual e no embarazo, que funciona como un tap\u00f3n. O cancro de colo uterino \u00e9 un dos cancros m\u00e1is importantes na muller.\nAnatom\u00eda.\nDist\u00ednguense as seguintes partes:\nExoc\u00e9rvix ou ectoc\u00e9rvix.\n\u00c9 a parte do colo uterino que se ve m\u00e1is facilmente desde a vaxina nunha colposcopia. Est\u00e1 rodeado polos fondos da vaxina. Est\u00e1 cuberto por un epitelio escamoso estratificado rosa, de m\u00faltiples capas celulares. As capas celulares intermedia e superficial do epitelio escamoso conte\u00f1en glic\u00f3xeno, pero este epitelio non produce \"mucus\".\nEndoc\u00e9rvix.\nNon \u00e9 visible en gran parte desde a vaxina, porque se encontra no centro do c\u00e9rvix formando a canle endocervical que une o orificio cervical externo coa cavidade uterina. Est\u00e1 cuberto por un epitelio columnar ou cil\u00edndrico avermellado dunha soa capa celular. Como media ten 3\u00a0cm de lonxitude e 2,5\u00a0cm de largura.\nOrificio cervical externo.\n\u00c9 o orificio que comunica a canle cervical do colo uterino co orificio cervical interno. Var\u00eda segundo o n\u00famero de partos, e na muller que nunca pariu (nul\u00edpara) ten a forma dunha abertura circular de pouco di\u00e1metro, pero na muller mult\u00edpara o aspecto cambia a causa dos desgarros do parto, adquirindo o aspecto de fenda transversal e estrelada en casos de desgarros oblicuos, que deforman a arquitectura do c\u00e9rvix tendo como consecuencia a eversi\u00f3n do epitelio endocervical.\nCanle endocervical.\nEst\u00e9ndese desde o orificio cervical externo ata o orificio cervical interno, est\u00e1 revestido en todo o seu traxecto de epitelio endocervical columnar simple secretor de mucus, con c\u00e9lulas con n\u00facleo basal e citoplasma cheo de moco e numerosas gl\u00e1ndulas grandes mucosas. Esta abundante secreci\u00f3n fai que a s\u00faa luz estea oclu\u00edda totalmente polo moco cervical, constitu\u00edndo o chamado tap\u00f3n mucoso endocervical, que impide que os xermes procedentes da vulva, vaxina e exoc\u00e9rvix ascendan aos xenitais internos; este tap\u00f3n exp\u00falsase ao comezo do parto ou pouco antes en forma de flegmas ou flegmas con sangue. A lonxitude da canle endocervical \u00e9 variable, pero adoita medir de 7 a 8\u00a0mm de di\u00e1metro na zona m\u00e1is larga nas mulleres en idade reprodutiva.\nOrificio cervical interno.\n\u00c9 o orificio que comunica a canle cervical co interior do \u00fatero. Non se observa a simple vista; c\u00f3mpre facer unha ecograf\u00eda transvaxinal para velo. Adoita medir non m\u00e1is de 10\u00a0mm, delimita a canle endocervical co \u00fatero, a nivel dunha estrutura co\u00f1ecida como istmo, durante o embarazo normal act\u00faa como un esf\u00ednter, que ao fallar ocasiona unha incompetencia cervical con borramento e dilataci\u00f3n subseguinte do c\u00e9rvix, provocando aborto tard\u00edo e nacemento prematuro.\nUni\u00f3n escamosa-columnar.\nTam\u00e9n chamada uni\u00f3n escamo-cil\u00edndrica ou cilindro-epidermoide. \u00c9 a uni\u00f3n do epitelio columnar co escamoso e xeralmente est\u00e1 localizada no orificio cervical externo, pero var\u00eda segundo a idade, o momento do ciclo menstrual e outros factores como o embarazo e o uso de anticonceptivos orais. Esta \u00e9 a chamada \"zona de transici\u00f3n\" ou \"de transformaci\u00f3n\" dun epitelio a outro, que \u00e9 o lugar de asentamento de frecuentes enfermidades como o cancro de colo uterino ou cancro cervical.\nHistolox\u00eda.\nO epitelio do c\u00e9rvix \u00e9 variado.\nO ectoc\u00e9rvix (parte m\u00e1is distal que d\u00e1 \u00e1 vaxina) est\u00e1 composto por un epitelio escamoso estratificado non queratinizado.\nO endoc\u00e9rvix (m\u00e1is proximal) est\u00e1 composto por un epitelio columnar simple produtor de mucus. En certos momentos da vida, o epitelio columnar \u00e9 substitu\u00eddo por un epitelio escamoso metapl\u00e1sico, e \u00e9 cando se chama zona de transformaci\u00f3n.\nA \u00e1rea adxacente ao bordo do endoc\u00e9rvix e ectoc\u00e9rvix co\u00f1\u00e9cese como zona de transformaci\u00f3n. A zona de transformaci\u00f3n sofre metaplasia numerosas veces ao longo da vida normal. Cando o endoc\u00e9rvix se exp\u00f3n ao ambiente \u00e1cido da vaxina sofre metaplasia a un epitelio escamoso, que \u00e9 m\u00e1is axeitado para resistir as condici\u00f3ns vaxinais. De xeito similar, cando o ectoc\u00e9rvix pasa \u00e1 zona menos hostil do interior do \u00fatero o epitelio faise columnar.\nOs momentos da vida en que ocorre esta metaplasia da zona de transformaci\u00f3n son:\nTodos estes cambios son normais e a s\u00faa aparici\u00f3n dise que \u00e9 fisiol\u00f3xica.\nPor\u00e9n, a metaplasia incrementa o risco de cancro nesta zona. A zona de transformaci\u00f3n \u00e9 a \u00e1rea m\u00e1is com\u00fan onde pode orixinarse o cancro cervical.\nOs quistes de Naboth, de ata 5\u20136\u00a0mm de di\u00e1metro, f\u00f3rmanse con frecuencia no c\u00e9rvix como resultado da obliteraci\u00f3n dos condutos dalgunhas gl\u00e1ndulas produtoras de mucus.\nMoco cervical.\nO colo uterino produce unha secreci\u00f3n mucosa m\u00e1is ou menos espesa segundo o momento do ciclo menstrual ou durante o embarazo. O moco cervical \u00e9 nun 90% auga. Dependendo do seu contido de auga, que var\u00eda durante o ciclo menstrual, o mucus funciona como unha barreira ou como un medio de transporte para os espermatozoides. O moco cervical cont\u00e9n tam\u00e9n electr\u00f3litos (calcio, sodio e potasio), compo\u00f1entes org\u00e1nicos como a glicosa, amino\u00e1cidos e prote\u00ednas solubles.\nO moco cervical cont\u00e9n trazas de elementos met\u00e1licos, como o cinc, cobre, ferro, manganeso e selenio, cuxos niveis var\u00edan dependendo da variaci\u00f3n c\u00edclica hormonal durante as diferentes fases do ciclo menstrual Identific\u00e1ronse varios encimas no moco cervical humano. Outro ingrediente org\u00e1nico do moco cervical \u00e9 o glicerol. Diversos estudos indicaron que a cantidade de glicerol no flu\u00eddo cervical se incrementa durante a excitaci\u00f3n sexual. Este incremento de glicerol suxeriuse que \u00e9 responsable das propiedades lubricantes do flu\u00eddo cervical f\u00e9rtil e pode ser bioloxicamente relevante durante as primeiras fases da reproduci\u00f3n.\nDespois de que remata un ciclo menstrual, o orificio externo do c\u00e9rvix est\u00e1 bloqueado por un moco mesto e \u00e1cido. Este moco espeso denom\u00ednase moco \"inf\u00e9rtil\" e bloquea o paso de espermatozoides en direcci\u00f3n ao \u00fatero. Durante un per\u00edodo de varios d\u00edas arredor do momento da ovulaci\u00f3n, prod\u00facese moco de tipo \"f\u00e9rtil\", que ten un contido de auga maior, \u00e9 m\u00e1is flu\u00eddo, menos \u00e1cido e con maior contido en electr\u00f3litos. Estes electr\u00f3litos causan un patr\u00f3n en \"folla de fento\" que pode observarse no moco seco visto a poucos aumentos no microscopio, xa que conforme o moco vai secando, os sales cristalizan, e forman un debuxo que semella a folla dun fento.\nNalg\u00fans m\u00e9todos de control da natalidade est\u00edmase o per\u00edodo de fertilidade feminina examinando os cambios nas propiedades do moco cervical (m\u00e9todo Billings), entre outros cambios corporais: a s\u00faa sensaci\u00f3n na vulva, sensaci\u00f3n de humidade, a s\u00faa elasticidade (fibrosidade), transparencia, e a proba da \"folla de fento\" (un debuxo que forma o moco seco parecido \u00e1s follas desa planta visto ao microscopio). Na fase folicular do ciclo o moco \u00e9 escaso, pouco espeso, case transparente, pega\u00f1ento e m\u00e1is alcalino, pero durante o ciclo ir\u00e1 aumentando a s\u00faa elasticidade. Nos d\u00edas previos \u00e1 ovulaci\u00f3n \u00e9 moi el\u00e1stico (forma f\u00edos que se estiran sen romper) e ten unha consistencia parecida \u00e1 clara de ovo, e denom\u00ednase \"moco f\u00e9rtil\", que facilita o paso dos espermatozoides e prod\u00facelle \u00e1 muller unha sensaci\u00f3n de humidade; coincide con niveis altos de estr\u00f3xenos. Na fase l\u00fatea do ciclo o moco \u00e9 branquecho, mesto, m\u00e1is \u00e1cido e cremoso; coincide con niveis altos de proxesterona.\nA maior\u00eda dos m\u00e9todos de contracepci\u00f3n hormonal funcionan principalmente impedindo a ovulaci\u00f3n, pero tam\u00e9n impiden a formaci\u00f3n de moco cervical de tipo \"f\u00e9rtil\", o que incrementa a s\u00faa efectividade. Inversamente, os m\u00e9todos que rebaixan o espesor do moco poden axudar a conseguir un embarazo cando isto \u00e9 o que se procura. Un dos m\u00e9todos suxeridos \u00e9 tomar guaifenesina poucos d\u00edas antes da ovulaci\u00f3n.\nAdemais dos cambios durante o ciclo menstrual, durante a xestaci\u00f3n, o c\u00e9rvix est\u00e1 bloqueado por un tap\u00f3n de moco cervical especialmente espeso antibacteriano, que impide a infecci\u00f3n. Na xestaci\u00f3n fanse m\u00e1is grandes as gl\u00e1ndulas cervicais, que proliferan e producen gran cantidade de moco, e o tecido conxuntivo entre elas adelgaza moito. O tap\u00f3n de moco despr\u00e9ndese cando o c\u00e9rvix se dilata durante o parto ou pouco antes.\nPosici\u00f3n cervical.\nDespois da menstruaci\u00f3n e baixo a influencia directa dos estr\u00f3xenos, o c\u00e9rvix sofre unha serie de cambios de posici\u00f3n e textura. Durante a maior parte do ciclo menstrual, o c\u00e9rvix permanece firme, dunha dureza similar \u00e1 da punta do nariz, e est\u00e1 en posici\u00f3n baixa e pechada. Por\u00e9n, cando unha muller se aproxima ao momento da ovulaci\u00f3n, o c\u00e9rvix faise m\u00e1is suave, similar aos beizos, e el\u00e9vase e \u00e1brese en resposta aos niveis elevados de estr\u00f3xenos presentes na ovulaci\u00f3n. Estes cambios, acompa\u00f1ados da produci\u00f3n de moco cerrvical de tipo f\u00e9rtil, favorecen a supervivencia e o desprazamento dos espermatozoides.\nFunci\u00f3n.\nDurante a menstruaci\u00f3n o colo uterino est\u00edrase abr\u00edndose lixeiramente para permitir que o endometrio se desescame e saia a regra. Este estiramento crese que \u00e9 responsable de parte das dores ou cambras que moitas mulleres experimentan nese momento. Unha proba disto \u00e9 que as cambras dalgunhas mulleres dimin\u00faen ou desaparecen despois do seu primeiro parto vaxinal, porque a abertura cervical se ampl\u00eda. Durante o parto, as contracci\u00f3ns do \u00fatero dilatan o c\u00e9rvix ata os 10\u00a0cm en di\u00e1metro para permitir que o neno pase a trav\u00e9s del.\nDurante o orgasmo, p\u00e9nsase que o c\u00e9rvix ten convulsi\u00f3ns e o orificio externo do c\u00e9rvix dil\u00e1tase. Robin Baker e Mark A. Bellis, da Universidade de Manchester, foron os primeiros en propo\u00f1er que este comportamento do c\u00e9rvix tende a dirixir o seme que est\u00e1 na vaxina ao interior do \u00fatero, incrementando a probabilidade de que se produza a concepci\u00f3n. Pero non todos est\u00e1n de acordo, e a historiadora da Ciencia Elisabeth Lloyd cuestiona a l\u00f3xica desta teor\u00eda e a calidade dos datos experimentais utilizados para apoiala.\nOs c\u00e9rvix curtos son o mellor signo para predicir un parto prematuro. Alg\u00fans tratamentos para previr o cancro cervical, poden acurtar o c\u00e9rvix.\nEnfermidades.\nCancro cervical.\nA infecci\u00f3n por papilomavirus humano (VPH ou HPV) \u00e9 un factor necesario no desenvolvemento de case todos os casos de c\u00e1ncer cervical ou de colo uterino. A vacina contra o papilomavirus pode reducir a probabilidade de desenvolver cancro cervical, se \u00e9 administrada antes do inico da actividade sexual. Cambios potencialmente precancerosos no c\u00e9rvix poden detectarse pola citolox\u00eda vaxinal (frotis de Papanicolau), no cal as c\u00e9lulas epiteliais son raspadas da superficie do colo uterino e examinadas ao microscopio. Co tratamento apropiado das anormalidades que poidan ser detectadas, pode previrse o cancro cervical.\nEn todo o mundo, o cancro cervical \u00e9 o quinto cancro con maior mortalidade nas mulleres. Cada ano afecta a unhas 16 de cada 100.000 mulleres e mata a 9 de cada 100.000. O frotis de Papanicolau reduciu moito a incidencia do cancro cervical e da s\u00faa mortalidade nas naci\u00f3ns que fan programas de prevenci\u00f3n que incl\u00faen esta proba. Tam\u00e9n existen probas de ADN para detectar o papilomavirus.\nTumores benignos.\nPrincipalmente p\u00f3lipos endocervicais de tecido conxuntivo que infiltra as gl\u00e1ndulas pr\u00f3ximas ao endometrio.\nCervicite.\nA cervicite \u00e9 unha inflamaci\u00f3n do colo uterino aguda ou cr\u00f3nica, na maior\u00eda dos casos debida a infecci\u00f3ns microbianas pat\u00f3xenas de gonococos, clamidias, \"Trichomonas vaginalis\", \"Candida\" ou micoplasmas ; o ben por organismos sapr\u00f3fitos vaxinais como os estreptococos, enterococos e estafilococos. A cervicite aguda \u00e9 com\u00fan no puerperio."}
{"id": "220600", "revid": "5863", "url": "https://gl.wikipedia.org/wiki?curid=220600", "title": "Francisco de Federico Mart\u00ednez", "text": "Francisco de Federico Mart\u00ednez, nado en Madrid o 15 de abril de 1846 e finado na mesma cidade o 13 de abril de 1910, foi un enxe\u00f1eiro e pol\u00edtico espa\u00f1ol.\nTraxectoria.\nTrasladouse a Pontevedra en 1886 para facer o estudo dun porto entre Pontevedra e Mar\u00edn. Apadri\u00f1ado polo marqu\u00e9s de Riestra e o marqu\u00e9s de la Vega de Armijo iniciou a s\u00faa carreira pol\u00edtica no Partido Liberal sendo elixido deputado polo distrito de Redondela nas elecci\u00f3ns de 1893. Volveu ser elixido deputado polo distrito da Estrada en 1896. Nas elecci\u00f3ns de 1898 volveu ser elixido por Redondela, escano que volveu obter nas sucesivas convocatorias electorais que se celebraron ata 1910. Foi ministro de Fomento entre o 4 de decembro de 1906 e o 25 de xaneiro de 1907 nun un goberno presidido por Antonio Aguilar Correa.\nCasou con Teresa Riestra L\u00f3pez, filla de Francisco Antonio Riestra e irm\u00e1 de Jos\u00e9 Riestra L\u00f3pez. Foi pai de Francisco de Federico Riestra."}
{"id": "220603", "revid": "19415", "url": "https://gl.wikipedia.org/wiki?curid=220603", "title": "Kirkkonummen Salamat", "text": ""}
{"id": "220605", "revid": "89787", "url": "https://gl.wikipedia.org/wiki?curid=220605", "title": "Interkosmos 3", "text": "Interkosmos 3 (\u0418\u043d\u0442\u0435\u0440\u043a\u043e\u0441\u043c\u043e\u0441 3 en ruso), tam\u00e9n denominado DS-U2-IK N\u00ba 1, foi un sat\u00e9lite artificial sovi\u00e9tico lanzado o 7 de agosto de 1970 mediante un foguete Kosmos 2I desde a base de Kapustin Yar.\nCaracter\u00edsticas.\nInterkosmos 3 foi o primeiro membro da serie de sat\u00e9lites DS-U2-IK e estaba adicado \u00f3 estudo da ionosfera terrestre. A bordo levaba instrumentos para a detecci\u00f3n de prot\u00f3ns e electr\u00f3ns de alta enerx\u00eda e para a detecci\u00f3n de ondas de radiofrecuencia no rango da VLF e un magnet\u00f3metro para medi-lo campo magn\u00e9tico nas s\u00faas tres compo\u00f1entes.\nInterkosmos 3 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1294\u00a0km de apoxeo e 201\u00a0km de perixeo, cunha inclinaci\u00f3n orbital de 48,4 graos e un per\u00edodo de 99,8 minutos. Reentrou na atmosfera o 6 de decembro de 1970."}
{"id": "220606", "revid": "4817", "url": "https://gl.wikipedia.org/wiki?curid=220606", "title": "Intercosmos 3", "text": ""}
{"id": "220615", "revid": "27155", "url": "https://gl.wikipedia.org/wiki?curid=220615", "title": "C\u00e9rvix uterino", "text": ""}
{"id": "220618", "revid": "27155", "url": "https://gl.wikipedia.org/wiki?curid=220618", "title": "C\u00e9rvix", "text": ""}
{"id": "220621", "revid": "85894", "url": "https://gl.wikipedia.org/wiki?curid=220621", "title": "Francisco de Federico Riestra", "text": "Francisco de Federico Riestra, nado en Pontevedra o 12 de xullo de 1846, foi un avogado e pol\u00edtico galego.\nTraxectoria.\nFillo de Francisco de Federico Mart\u00ednez e sobri\u00f1o do marqu\u00e9s de Riestra. Licenciado en Dereito Civil e Can\u00f3nico. Iniciou a s\u00faa carreira pol\u00edtica no Partido Liberal sendo elixido deputado polo distrito de Redondela nas elecci\u00f3ns de 1910. Volveu ser elixido polo mesmo distrito nas elecci\u00f3ns de 1914 e 1916. Renunciou como deputado en 1916 para desempe\u00f1ar o cargo de Gobernador civil de Alacant, cargo que volveu ocupar en decembro de 1918.\nCasou o 19 de abril de 1909 con Mar\u00eda Luisa Garralda Calder\u00f3n, filla dos marqueses de Reinosa e condes de Autol."}
{"id": "220626", "revid": "89787", "url": "https://gl.wikipedia.org/wiki?curid=220626", "title": "Triodos Bank", "text": "Triodos Bank \u00e9 unha entidade de cr\u00e9dito chamada \u00e9tica fundada en Holanda en 1980. O nome \"Tri Hodos\" (en grego), da anfroposof\u00eda baseada en tres cami\u00f1os: persoas, planeta e beneficio. Na actualidade Triodos Bank est\u00e1 presente en B\u00e9lxica, Reino Unido, Espa\u00f1a e Alema\u00f1a. Ademais, opera noutros lugares de Europa, Am\u00e9rica Latina, Asia e \u00c1frica. Triodos Bank forma parte da Alianza Mundial por unha Banca con Valores, que agrupa a 20 entidades de banca \u00e9tica a nivel internacional.\nHistoria de Triodos Bank.\nA s\u00faa aparici\u00f3n como banco veu despois da creaci\u00f3n da Fundaci\u00f3n Triodos en 1971 como canalizadora de doaz\u00f3ns e pr\u00e9stamos a empresas ata o momento exclu\u00eddas do sistema financeiro . Os seus fundadores (Adriaan Deking Dura, economista, Dieter Br\u00fcll, catedr\u00e1tico de dereito fiscal; Lex Bos, asesor de organizaci\u00f3n e Rudolf Mees, banqueiro) inspir\u00e1ronse no pensamento econ\u00f3mico do fil\u00f3sofo Rudolf Steiner, fundador da Antroposofia, baseado na triformaci\u00f3n social (ou pensamento intuitivo), ao igual que outras instituci\u00f3ns de banca \u00e9tica como GLS Bank, Merkur Bank e La Nef. As\u00ed se reflectiu nos estatutos orixinais da entidade ata 1999. Triodos foi crecendo e ampliando o seu enfoque orixinal. Trala s\u00faa apertura como entidade de cr\u00e9dito, en 1980, nos Pa\u00edses Baixos, Triodos Bank est\u00e1 presente actualmente tam\u00e9n en B\u00e9lxica, Reino Unido, Espa\u00f1a e Alema\u00f1a.\nResultados econ\u00f3micos.\nTriodos Bank tivo un crecemento estable durante os \u00faltimos anos. O banco ten abertas oficinas en diversas cidades de Espa\u00f1a.\nEn 2012, acadou un total de 437.000 clientes en Europa, 105.000 deles en Espa\u00f1a.\nPol\u00e9micas.\nA\u00ednda que Triodos se define como banca \u00e9tica existen cr\u00edticas tanto \u00e1 xesti\u00f3n interna como \u00e1 imaxe que proxecta. A selecci\u00f3n de proxectos a financiar ten creado pol\u00e9mica ao estar baseado nalg\u00fans casos en entidades e organizaci\u00f3ns promovidas por membros vinculados \u00e1 antroposof\u00eda. A\u00ednda que o caso m\u00e1is pol\u00e9mico \u00e9 o da Fundaci\u00f3n Internacional O\u00b4Belen de centros de acollida de menores acusada de diversas carencias no seu funcionamento interno. Cr\u00edticas \u00e1s que Triodos Bank respondeu puntualizando que a s\u00faa relaci\u00f3n con O\u00b4Bel\u00e9n \u00e9 debido a un pr\u00e9stamo anterior \u00e1s acusaci\u00f3ns."}
{"id": "220666", "revid": "98629", "url": "https://gl.wikipedia.org/wiki?curid=220666", "title": "Coventry Climax", "text": "Coventry Climax \u00e9 o nome co que tam\u00e9n \u00e9 co\u00f1ecida a compa\u00f1\u00eda brit\u00e1nica Climax que se dedicaba principalmente \u00e1 fabricaci\u00f3n de motores de autom\u00f3bil, ademais de xeradores, motobombas e montacargas.\nHistoria.\nCoventry Climax foi fundada no ano 1903 por \"H. Pulham Le\", un antigo traballador de \"Daimler\" que creou a empresa para constru\u00edr motores de combusti\u00f3n co nome de Coventry Simplex.\nXa na preguerra os motores Coventry utiliz\u00e1banos varias marcas de autom\u00f3biles como Morgan Motor Company, Triumph, Swift e outros.\nCoa crise financeira de 1930, especialmente co peche de \"Swift\" en 1931, Coventry quedou cunha gran cantidade de motores almacenados. O se\u00f1or Le deixou a compa\u00f1\u00eda en mans do seu fillo \"Leonard Le\", quen decidiu cambiar o nome a Coventry Climax e converter os motores almacenados en xeradores, dando \u00e1 compa\u00f1\u00eda a oportunidade de entrar nunha nova \u00e1rea.\nEn 1937 empezou a producir motobombas e conseguiron un bo reco\u00f1ecemento por poder traballar longos per\u00edodos de tempo debido ao seu bo dese\u00f1o e a s\u00faa construci\u00f3n de calidade. \nTras a segunda guerra mundial varios construtores empezaron a utilizar motores Coventry Clan, Hillman, Kieft, Lotus, Cooper e TVR\nNo ano 1949 diversificou e pasou a constru\u00edr tam\u00e9n motores di\u00e9sel para uso mari\u00f1o, montacargas etc.\nNo ano 1990 a empresa pechou as s\u00faas portas.\nNa F1.\nCoventry Climax debutou na oitava tempada da historia da F\u00f3rmula 1 disputando o 19 de maio o GP de M\u00f3naco da tempada de 1957.\nCoventry Climax ga\u00f1ou un total de catro t\u00edtulos mundiais cos equipos Cooper e Lotus."}
{"id": "220671", "revid": "75439", "url": "https://gl.wikipedia.org/wiki?curid=220671", "title": "HCK Salamat", "text": "O HCK Salamat \u00e9 un equipo de h\u00f3ckey sobre xeo da localidade de Kirkkonummi (Finlandia). Actualmente compite na III-divisioona, a quinta categor\u00eda do h\u00f3ckey sobre xeo fin\u00e9s, se ben entre o 2003 e o 2008 xogou na segunda categor\u00eda, a \nMestis. Xoga os seus partidos como local no Varuboden Areena, un pavill\u00f3n con capacidade para 1.000 espectadores.\nHistoria.\nO Salamat foi co\u00f1ecido anteriormente como EPS (Espoon Palloseura). O EPS xogaba na Suomi-sarja, a terceira categor\u00eda do h\u00f3ckey sobre xeo fin\u00e9s. No 2001 o equipo trasladouse de Espoo a Kirkkonummi e mudou o seu nome polo de HC Salamat, ascendendo \u00e1 segunda categor\u00eda ao ano seguinte de adoptar a s\u00faa nova denominaci\u00f3n."}
{"id": "220675", "revid": "1888", "url": "https://gl.wikipedia.org/wiki?curid=220675", "title": "Francisco Antonio Riestra", "text": "Francisco Antonio Riestra Vallaure, nado en Oviedo e finado en Madrid o 17 de decembro de 1880, foi un empresario e pol\u00edtico galego.\nTraxectoria.\nAvogado asturiano que chegou a Pontevedra cunha concesi\u00f3n real da subministraci\u00f3n de sal, acumulou en pouco tempo unha notable fortuna e diversificou os seus negocios ata desembarcar na pol\u00edtica, pasando pola Deputaci\u00f3n provincial, o Congreso e o Senado. En 1869 fixo a presentaci\u00f3n pol\u00edtica de Eugenio Montero R\u00edos en Pontevedra.\nFoi deputado provincial (1854-1862). Foi deputado polo distrito de Pontevedra en 1858 e volveu ser reelixido en 1863, 1865 e 1869. Foi elixido senador pola provincia de Pontevedra en 1872, sendo reelixido en 1876. En 1877 foi nomeado senador vitalicio.\nCasou con Micaela L\u00f3pez Fern\u00e1ndez e foi pai de Jos\u00e9 Riestra L\u00f3pez."}
{"id": "220685", "revid": "15490", "url": "https://gl.wikipedia.org/wiki?curid=220685", "title": "Xo\u00e1n de \u00c9feso", "text": "Xo\u00e1n da \u00c9feso, nado en Diyarbak\u0131r sobre 506 e morto en 585, foi un bispo cat\u00f3lico bizantino.\nTraxectoria.\nTam\u00e9n foi co\u00f1ecido como Xo\u00e1n de Asia. Foi un historiador sir\u00edaco e un importante representante da igrexa monofisita.\nNado sobre o 507 en Amida (Diyarbak\u0131r), cidade do norte de Mesopotamia (hoxe no sur de Turqu\u00eda), de lingua sir\u00edaca, consagr\u00e1rono di\u00e1cono en 529. Sabemos dunha viaxe s\u00faa a Palestina en 534 e a Constantinopla en 535, se cadra como consecuencia dunha persecuci\u00f3n.\nSobre o 540 estaba en Amida durante a dura persecuci\u00f3n dos monofisistas que levou a cabo Efr\u00e9n patriarca de Antioqu\u00eda (528-546) e Abraham, bispo de Amida (520-541) e deixou a cidade probabelmente a causa da peste de 542 para se trasladar a Constantinopla onde co\u00f1eceu a Xacobe Baradeo fundador da Igrexa ortodoxa sir\u00edaca, chamada na s\u00faa honra Igrexa xacobita.\nConquistou a confianza do emperador Xustiniano e desenvolveu en 542 unha campa\u00f1a en Asia Menor contra os restos do paganismo e a presenza dos zoroastrianos. A campa\u00f1a levou \u00e1 construci\u00f3n de 41 igrexas a costa dos conversos, mentres outras 55 foron doadas polo emperador en Lidia, Caria e Frixia. As igrexas constru\u00edronse en xeral sobre templos pag\u00e1ns. Tam\u00e9n se constru\u00edu, entre outros, o gran mosteiro de Tralles Aydin sobre un outeiro que domina o val do r\u00edo Meandro.\nNaqueles anos guiou unha expedici\u00f3n a Pepuza, cidade de Frixia a\u00ednda non ben localizada, que os montanistas consideraban a nova Xerusal\u00e9n, para reprimir a seita, destru\u00edr o templo local coas tumbas dos fundadores Montano, Priscila e Maximila e queimar os restos.\nEn 722 Le\u00f3n III emitiu un edicto para impo\u00f1er o bautismo a hebreos, maniqueos e \"montanistas\"; tr\u00e1tase da \u00fanica pegada dos montanistas despois da represi\u00f3n de Xo\u00e1n, pero, m\u00e1is probabelmente, non atangue propiamente aos montanistas sen\u00f3n a outra herex\u00edas, os paulicianos por exemplo.\nVolveu a Constantinopla en 546 para se ocupar, por encargo de Xustiniano, da represi\u00f3n das tradici\u00f3ns pag\u00e1s das clases elevadas (gram\u00e1ticos, sofistas, m\u00e9dicos e sobre todo Foca, prefecto da cidade): cousa que fixo con encarceramentos, humillaci\u00f3ns e queimas de libros e de imaxes de \u00eddolos (testemu\u00f1o de Xo\u00e1n Malalas para o 558).\nEn 558 Xacobo Baradeo ordenouno bispo da Igrexa monofisita de \u00c9feso.\nEn 565 el mesmo di que era o principal respons\u00e1bel dos ingresos da Igrexa Monofisita.\nA s\u00faa fortuna cambiou coa morte de Xustiniano (565) e a subida ao trono de Xustino II.\nEn 571, co apoio do emperador, o patriarca de Constantinopla, Xo\u00e1n III Escol\u00e1stico, iniciou unha dura persecuci\u00f3n dos xefes da Igrexa Monofisita. Xo\u00e1n sufriu as consecuencias coa perda dos dereitos civ\u00eds e a prisi\u00f3n, como el mesmo conta.\nOs \u00faltimos eventos que se contan na s\u00faa historia son relativos ao ano 588; non sabemos nada da s\u00faa morte, que seguramente acaeceu pouco despois.\nObras.\nFoi autor de d\u00faas obras: \"Biograf\u00edas de santos orientais\" e unha \"Historia da Igrexa\".\nBiograf\u00edas de santos orientais.\nAs biograf\u00edas foron escritas preto do ano 569 e conte\u00f1en unha serie de retratos de relixiosos monofisitas.\nHistoria da Igrexa.\nA \"Historia da Igrexa\", escrita en lingua sir\u00edaca, dividida en tres partes, empezaba con Xulio C\u00e9sar e remataba en 588, prob\u00e1bel ano da s\u00faa morte.\nNon fica nada da primeira parte. A segunda parte, desde Teodosio II aos primeiros anos de Xustino II, foi atoopada en manuscritos do British Museum e no \"Codex Zuquenensis\" conservado no Vaticano.\nNa s\u00faa \"Historia da Igrexa\" o autor \u00e9 dos primeiros a sinalar a aparici\u00f3n dos eslavos:\nA terceira parte da historia de Xo\u00e1n atangue, en detalle, os eventos do 571 ao 588 e \u00e9 preciosa para as informaci\u00f3ns sobre o movemento monofisita. Existe unha copia do s\u00e9culo VII no British Musem; atopouse outra copia no convento de Santa Mar\u00eda De\u00edpara do deserto de Scetes en Exipto."}
{"id": "220698", "revid": "15490", "url": "https://gl.wikipedia.org/wiki?curid=220698", "title": "Xerome Emiliani", "text": "Xerome Emiliani, nado en Venecia en 1486 e finado en Somasca o 8 de febreiro de 1537, fundador dos Cregos Regulares de Somasca adicada \u00e1 atenci\u00f3n dos marxinados e enfermos e particularmente \u00e1 infancia e \u00e1 xuventude desamparada.\nTraxectoria.\nFillo de Anxo Emiliani, senador da Rep\u00fablica veneciana. Orfo de pai aos dez anos, seguiu a carreira militar guerreando contra o Papa e a Liga de Cambrai en defensa do seu Estado. Foi alcaide e rexente de Caltelnuovo di Quero sul Piave, caendo prisioneiro cando os franceses, aliados do Papa e unidos a el na Liga de Cambrai, tomaron a praza. Conseguiu escapar, e m\u00e1is tarde, en 1516, retomou o cargo e f\u00edxose cargo da vi\u00fava do seu irm\u00e1n falecido e dos seus catro fillos.\nCo\u00f1eceu a Caetano de Thiene en 1527, o que influ\u00edu en que se implicase ao servizo do hospital de enfermos incurables de Venecia. Asemade, abriu un obradoiro para formar a nenos e xente nova marxinada. Entregado \u00e1 cura de enfermos durante as epidemias, en 1531, el mesmo se contaxia. Recuperado, entrega todos os seus bens aos pobres e parte a B\u00e9rgamo para fundar con varios laicos obras de atenci\u00f3n a orfos, prostitutas e enfermos. Espallou a s\u00faa acci\u00f3n a varias cidades italianas como Mil\u00e1n, Pavia ou Brescia. En 1534, funda a Congregaci\u00f3n de servos dos Pobres, m\u00e1is tarde denominada Somasca, a\u00ednda que el non entra na mesma.\nEn febreiro de 1534, desatada unha epidemia de peste e adicado \u00e1 atenci\u00f3n dos apestados, el mesmo se contaxia mortalmente.\nSignificaci\u00f3n.\nFoi beatificado o 23 de abril de 1747 por Bieito XIV e canonizado o 12 de outubro 1767 por Clemente XIII. A s\u00faa festa cel\u00e9brase o 8 de febreiro.\n\u00c9 patr\u00f3n de Treviso e Venecia."}
{"id": "220703", "revid": "96302", "url": "https://gl.wikipedia.org/wiki?curid=220703", "title": "Katatonia", "text": "Katatonia \u00e9 unha banda sueca de metal formada en Estocolmo en 1991 por Jonas Renkse (anteriormente co\u00f1ecido como Lord Seth) e Anders Nystr\u00f6m (anteriormente co\u00f1ecido como Blakkheim). Os priemiros \u00e1lbums de Katatonia, xunto con traballos de grupos como My Dying Bride, Anathema e Paradise Lost, adoitan a considerarse precursores do x\u00e9nero death/doom."}
{"id": "220704", "revid": "89787", "url": "https://gl.wikipedia.org/wiki?curid=220704", "title": "Yellowcard", "text": "Yellowcard \u00e9 unha banda estadounidense de pop punk/rock alternativo formada en Jacksonville (Florida) en 1997, e baseada nos \u00c1nxeles (California) dende o ano 2000. A s\u00faa m\u00fasica incorpora o uso do viol\u00edn, algo pouco com\u00fan neste x\u00e9nero. Son principalmente co\u00f1ecidos polas s\u00faas canci\u00f3ns \"Ocean Avenue,\" \"Way Away,\" \"Only One,\" \"Lights and Sounds,\" \"Light Up the Sky\" e \"For You, and Your Denial\". O grupo estivo dous anos en hiato e anunciou o seu regreso en agosto do ano 2010. O seu \u00faltimo traballo ata a data, \"Yellowcard\", foi publicado o 30 de setembro de 2016."}
{"id": "220706", "revid": "89787", "url": "https://gl.wikipedia.org/wiki?curid=220706", "title": "Gallows", "text": "Gallows \u00e9 unha banda de hadcore punk inglesa procedente de Watford. O grupo formouse no ano 2005 despois da separaci\u00f3n da anterior banda do membro fundador Laurent Barnard, My Dad Joe. O \u00e7album de estrea de Gallows, \"Orchestra of Wolves\", foi distribu\u00eddo nos Estados Unidos polo selo Epitaph Records, e posteriormente a banda asinou con Warner Bros. Records por 1 mill\u00f3n de libras para 3 discos. O contrato foi retirado tras un \u00fanico traballo, \"Grey Britain\". O grupo tivo \u00e9xito particularmente no seu pa\u00eds, con tres temas nas listas brit\u00e1nicas de sinxelos, aparecendo en revistas como \"Kerrang!\", \"Alternative Press\" e \"Rolling Stone\"."}
{"id": "220722", "revid": "23204", "url": "https://gl.wikipedia.org/wiki?curid=220722", "title": "Televisi\u00f3n Universidad de Concepci\u00f3n", "text": "A Televisi\u00f3n Universidad de Concepci\u00f3n (TVU) \u00e9 unha canle de televisi\u00f3n rexional en Chile que ofrece programaci\u00f3n en castel\u00e1n. Foi inaugurada o 4 de abril de 1997, e ten a s\u00faa sede na cidade de Concepci\u00f3n. O propietario \u00e9 o holding Octava Comunicaciones S.A. da Universidade de Concepci\u00f3n. A cobertura do seu sinal abrangue as rexi\u00f3ns de Biob\u00edo, Araucan\u00eda, Los R\u00edos, Los Lagos e Metropolitana a trav\u00e9s dos operadores de cable e televisi\u00f3n como VTR, Mundo Pac\u00edfico, Telef\u00f3nica del Sur e GTD Manquehue.\nDescrici\u00f3n.\nO contido deste sinal de TV busca o desenvolvemento integral das comunidades dentro da zona de cobertura. A programaci\u00f3n ten o seu foco na reflexi\u00f3n, estudo e recreaci\u00f3n, procurando estimular e maximizar o benestar material fronte ao espiritual. O pensamento ten orixe nunha frase de Enrique Molina, un dos fundadores da Universidade de Concepci\u00f3n: \"Sin verdad y esfuerzo no existe progreso\".\nSlogans.\nOs slogans en castel\u00e1n segundo a cronolox\u00eda desde 1997 ata 2007 son:"}
{"id": "220742", "revid": "1888", "url": "https://gl.wikipedia.org/wiki?curid=220742", "title": "Francisco Antonio Riestra Vallaure", "text": ""}
{"id": "220743", "revid": "18868", "url": "https://gl.wikipedia.org/wiki?curid=220743", "title": "Prunus persica", "text": ""}
{"id": "220751", "revid": "27155", "url": "https://gl.wikipedia.org/wiki?curid=220751", "title": "Clamidia", "text": ""}
{"id": "220752", "revid": "1888", "url": "https://gl.wikipedia.org/wiki?curid=220752", "title": "La Voz de Mondo\u00f1edo", "text": "La Voz de Mondo\u00f1edo foi un semanario editado en Mondo\u00f1edo entre 1903 e 1925.\nHistoria e caracter\u00edsticas.\nSubtitulado \"Peri\u00f3dico semanal\", apareceu o 29 de marzo de 1903. Fundado por Dodolino Trigo, comezou sendo liberal e defensor da pol\u00edtica de Eugenio Montero R\u00edos. Entre os seus colaboradores figurou Ant\u00f3n Villar Ponte. Pasou a mans de Edesio Mancebo en 1919 e, despois, de Constantino S\u00e1nchez, convert\u00e9ndose en voceiro dun pol\u00edtico local. Inclu\u00edu colaboraci\u00f3ns literarias. Deixou de publicarse en 1925.\nSegunda etapa.\nRexurdiu na primeira quincena de xu\u00f1o de 1936 co subt\u00edtulo \"Peri\u00f3dico quincenal independiente\" baixo a direcci\u00f3n e propiedade de Jes\u00fas L\u00f3pez D\u00edaz."}
{"id": "220756", "revid": "22570", "url": "https://gl.wikipedia.org/wiki?curid=220756", "title": "Boulder", "text": "Boulder (escalada en bloque ou bouldering) \u00e9 unha modalidade de escalada que consiste en escalar bloques de rocha ou pequenas paredes, que poden ser de ata 8 metros, sen a necesidade dos materiais de protecci\u00f3n convencionais da escalada (corda, arn\u00e9s, elementos de fixaci\u00f3n...), realiz\u00e1ndose de lado e subindo moi pouco.\nCaracter\u00edsticas.\nA rocha presenta \"problemas\" a resolver, tanto en ascenso como en traves\u00eda (horizontal). Neste tipo de escalada prima a dificultade extrema durante traxectos moi curtos. Escalar nesta modalidade co\u00f1\u00e9cese en argot como \"blocar\".\nXeralmente empr\u00e9gase un xerg\u00f3n port\u00e1til denominada \"crash pad\" e a pericia atenta dos compa\u00f1eiros, os denominados \"porteiros\", quen deben coidar ao escalador para que a posible ca\u00edda non te\u00f1a consecuencias.\nCara ao final dos anos 1970, apareceu en Mallorca unha derivaci\u00f3n deste tipo de escalada, denominada \"psicobloc\". O mesmo consiste en escalar bloques a grande altura con ca\u00edda directa ao mar, con, como \u00fanica protecci\u00f3n, a propia auga.\nExisten sal\u00f3ns ou muros especializados nesta modalidade que se converteron en verdadeiros ximnasios para o adestramento, xa que este tipo de escalada require dun excelente estado f\u00edsico e de moita forza nos brazos.\nDurante os \u00faltimos anos apareceu unha pol\u00e9mica sobre o impacto desta modalidade nas rochas debido \u00e1 limpeza dos agarres. Est\u00e1 en mans dos \"aperturistas\" non converterse en meros limpiadores e cepillar seletivamente para non deteriorar o medio e con iso preservar a zona para futuras xeraci\u00f3ns de escaladores.\nEntre os moitos deportistas que realizan esta disciplina dest\u00e1canse: Chris Sharma, Dani Andrada, Dave Graham, Patxi Usobiaga e Adam Ondra.\nNos \u00faltimos anos esta modalidade de escalada adquiriu moita popularidade e por iso unha gran cantidade de persoas in\u00edcianse nesta pr\u00e1ctica sen ter noci\u00f3ns previas de escalada ou monta\u00f1ismo. Isto pode presentar un problema no caso de que as persoas non coiden a contorna onde se desenvolve esta actividade e non respecten as normas ou regulaci\u00f3ns da escalada en contornas naturais. \u00c9 por tanto moi importante para o bo desenvolvemento e mantemento destas actividades o coidado e respecto ao medio natural; para iso diversas asociaci\u00f3ns de escaladores re\u00fanense cos responsables da xesti\u00f3n dos contornas naturais onde se practican estas actividades co fin de lograr acordos de uso e pr\u00e1ctica que sexan compatibles coa boa conservaci\u00f3n e uso destes espazos."}
{"id": "220770", "revid": "23204", "url": "https://gl.wikipedia.org/wiki?curid=220770", "title": "Departamento de Rufisque", "text": "Rufisque \u00e9 un departamento da rexi\u00f3n de Dakar, no Senegal."}
{"id": "220774", "revid": "23204", "url": "https://gl.wikipedia.org/wiki?curid=220774", "title": "Departamento de Pikine", "text": "Pikine \u00e9 un departamento da rexi\u00f3n de Dakar. At\u00f3pase no oeste do pa\u00eds, na Pen\u00ednsula de Cabo Verde.\nNo ano 2005 ti\u00f1a unha poboaci\u00f3n estimada de 834.246 habitantes.\nO 21 de febreiro de 2002, o departamento foi desmembrado para crear o novo departamento de Gu\u00e9diawaye."}
{"id": "220775", "revid": "23204", "url": "https://gl.wikipedia.org/wiki?curid=220775", "title": "Departamento de Gu\u00e9diawaye", "text": "Gu\u00e9diawaye \u00e9 un departamento da rexi\u00f3n de Dakar, no Senegal. At\u00f3pase no oeste do pa\u00eds, no centro-norte da Pen\u00ednsula de Cabo Verde\nNo ano 2005 ti\u00f1a unha poboaci\u00f3n estimada de 286.989 persoas.\nO departamento foi creado o 21 de febreiro de 2002, desmembrado do departamento de Pikine."}
{"id": "220779", "revid": "56817", "url": "https://gl.wikipedia.org/wiki?curid=220779", "title": "Figo (hom\u00f3nimos)", "text": "O termo figo pode designar:\nPersoeiros.\nLu\u00eds Figo (1972-), futbolista portugu\u00e9s."}
{"id": "220780", "revid": "27155", "url": "https://gl.wikipedia.org/wiki?curid=220780", "title": "Xacemento petrol\u00edfero", "text": "Un xacemento petrol\u00edfero ou dep\u00f3sito petrol\u00edfero, \u00e9 unha acumulaci\u00f3n natural de hidrocarburos no subsolo, contidos en rochas porosas ou fracturadas (denominadas \"rochas almac\u00e9n\"). Os hidrocarburos naturais, como o petr\u00f3leo cru e o gas natural, quedan al\u00ed retidos por formaci\u00f3ns de rochas supraxacentes de baixa permeabilidade.\nFormaci\u00f3n.\nO petr\u00f3leo cru que se encontra en dep\u00f3sitos de petr\u00f3leo f\u00f3rmase na litosfera a partir de restos de organismos do pasado (f\u00f3siles), depositados en grandes cantidades en fondos an\u00f3xicos de mares ou zonas lacustres do pasado xeol\u00f3xico que quedaron cubertos por capas de sedimentos de grande espesor. Mill\u00f3ns de anos de transformaci\u00f3ns qu\u00edmicas debidas \u00e1 calor e \u00e1 presi\u00f3n durante a diax\u00e9nese, cambiaron os restos de microorganismos (animais e vexetais) en petr\u00f3leo e gas natural.\nRoy Murmi, un conselleiro de Schlumberger, describiu o proceso da seguinte maneira: \u00abplancto e algas, prote\u00ednas e a vida que flota no mar, cando morren, caen ao fondo, e estes organismos son a orixe do petr\u00f3leo e o gas. Cando se enterran co sedimento acumulado e chegan a unha temperatura adecuada, algo por riba de 50 a 70 \u00b0C, comezan a \"coci\u00f1arse\". Esta transformaci\u00f3n, este cambio, conv\u00e9rteos en hidrocarburos l\u00edquidos que se moven ou migran, chegando a formaren os dep\u00f3sitos de gas e petr\u00f3leo\u00bb.\nA formaci\u00f3n dos xacementos de petr\u00f3leo ou de gas requiren catro etapas na s\u00faa evoluci\u00f3n diaxen\u00e9tica dentro da conca sedimentaria: enterro profundo baixo sedimentos, quecemento e presi\u00f3n, migraci\u00f3n dos hidrocarburos desde a fonte (\"rocha nai\") at\u00e9 unha zona porosa (\"rocha almac\u00e9n\") e seren retidos por rochas imperme\u00e1beis (\"trampa petrol\u00edfera\").\nCrese que o vale do r\u00edo Ohio poder\u00eda ter tanto petr\u00f3leo como o que hai en todo o Oriente Medio, pero que escapou pola falta de trampas xeol\u00f3xicas que o retiveran; o mar do Norte, no outro extremo, aguantou durante mill\u00f3ns de anos cambios do nivel do mar, proporcionando m\u00e1is de 150 xacementos petrol\u00edferos.\nTam\u00e9n \u00e9 importante tomar en consideraci\u00f3n o factor tempo.\nA\u00ednda que o proceso \u00e9 xeralmente o mesmo, diferentes factores ambientais chegan a crear unha gran variedade de dep\u00f3sitos. Existen xacementos en case todas as concas sedimentarias, desde superficiais at\u00e9 os 9000 m de profundidade, e cunha gran variedade de formas, tama\u00f1os e idades; por\u00e9n, a maior parte do petr\u00f3leo procede de acumulaci\u00f3ns de materia org\u00e1nica nos mares ecuatoriais do cret\u00e1ceo.\nXacementos primarios.\nOs xacementos de petr\u00f3leo ch\u00e1manse \"primarios\" cando se encontran na mesma rocha na que se formaron, e \"secundarios\", cando se formaron nun sitio afastado e o petr\u00f3leo foi flu\u00edndo cara o lugar no que xace agora, movemento co que camban algunhas das s\u00faas propiedades.\nO normal nun xacemento primario \u00e9 encontrar a seguinte disposici\u00f3n: unha capa superior de arxila, imperme\u00e1bel; por debaixo dela, unha capa de areas impregnadas de gas natural (hidrocarburos gasosos); por debaixo desta, areas impregnadas de petr\u00f3leo (hidrocarburos l\u00edquidos) e, por \u00faltimo, unha capa inferior de areas impregnadas de auga salgada. Con esta disposici\u00f3n, o estrato imperme\u00e1bel superior atrapa o petr\u00f3leo no mesmo sitio onde se formou e non deixa que escape, s\u00f3 pode separarse segundo un gradiente de densidade da auga salgada que conti\u00f1a (m\u00e1is densa) e do chamado gas natural (grupo de hidrocarburos gasosos \u2014metano, fundamentalmente, pero tam\u00e9n etano, propano e butano\u2014 menos densos que o petr\u00f3leo).\nDesde o punto de vista econ\u00f3mico, os xacementos primarios son de modesta rendibilidade, pois a cantidade acumulada de reserva petrol\u00edfera \u00e9 pequena e, ademais, o petr\u00f3leo non est\u00e1 moi concentrado, polo que a s\u00faa extracci\u00f3n \u00e9 lenta.\nXacementos secundarios.\nNos xacementos secundarios a chegada continua de hidrocarburos at\u00e9 unha \"trampa de petr\u00f3leo\" fai que se acumulen nunhas cantidades e concentraci\u00f3ns o suficientemente importantes como para facer moi rend\u00edbel a extracci\u00f3n do cru.\nRochas almac\u00e9n.\nAs rochas nas que se acumula o petr\u00f3leo, \"rochas almac\u00e9n\", son porosas e, por tanto, perme\u00e1beis.\nA porosidade pode deberse \u00e1 propia natureza da rocha, sendo as m\u00e1is com\u00fans as are\u00edscas \u2014que representan o 59 % das rochas almac\u00e9n\u2014, algunhas calcarias \u2014o 40 %\u2014 ou \u00e1 fractura doutras rochas \u2014o 1 % restante\u2014.\nAlgunhas formaci\u00f3ns sedimentarias con bioconstruci\u00f3ns f\u00f3siles como arrecifes coralinos ou de rudistas, con facies moi porosas, ofrecen bos dep\u00f3sitos petrol\u00edferos.\nOs xesos, as margas e as lutitas son, en principio, imperme\u00e1beis, a\u00ednda que as lutitas poden seren rochas nai e conteren altas concentraci\u00f3ns de hidrocarburos (lutitas betuminosas).\nTrampas.\nAs trampas, \u00faltima etapa dos procesos de formaci\u00f3n de xacementos petrol\u00edferos, foron clasificadas polos xe\u00f3logos do petr\u00f3leo en dous tipos: estruturais e estratigr\u00e1ficas. Unha acumulaci\u00f3n de petr\u00f3leo pode estar causada por un s\u00f3 tipo de trampa ou pola combinaci\u00f3n de ambas s d\u00faas.\nTrampas estruturais.\nAs trampas estruturais est\u00e1n formadas por estruturas xeol\u00f3xicas que deforman o terreo e condicionan a captura e retenci\u00f3n dos hidrocarburos. As pregas son as estruturas m\u00e1is com\u00fans. Algunhas caracter\u00edsticas relacionadas con fallas tam\u00e9n poden ser consideradas como trampas estruturais se se presenta unha selaxe de capas perme\u00e1beis. As trampas estruturais son relativamente abundantes e f\u00e1ciles de localizar estudando a xeolox\u00eda en superficie e, por m\u00e9todos xeof\u00edsicos, no subsolo, e recibiron moita m\u00e1is atenci\u00f3n na busca de petr\u00f3leo que outros tipos de trampas. Un exemplo deste tipo de trampas son os di\u00e1piros salinos, que proceden da deformaci\u00f3n e mobilizaci\u00f3n vertical de importantes acumulaci\u00f3ns salinas, que ascenden en forma de domos ou cilindros, atravesando e deformando as capas superiores nas que, se hai porosidade, pode acumularse o petr\u00f3leo.\nTrampas estratigr\u00e1ficas.\nAs trampas estratigr\u00e1ficase f\u00f3rmanse cando capas imperme\u00e1beis ao petr\u00f3leo selan unha capa porosa, ou cando a permeabilidade cambia dentro dunha mesma capa (cambio lateral de facies)."}
{"id": "220781", "revid": "23204", "url": "https://gl.wikipedia.org/wiki?curid=220781", "title": "Departamento de Diourbel", "text": "Diourbel \u00e9 un departamento da rexi\u00f3n de Diourbel, no Senegal.\nA s\u00faa capital \u00e9 Diourbel, que \u00e9 tam\u00e9n a \u00fanica comuna do departamento.\nNo ano 2005 ti\u00f1a unha poboaci\u00f3n estimada de 220.221 habitantes."}
{"id": "220783", "revid": "23204", "url": "https://gl.wikipedia.org/wiki?curid=220783", "title": "Departamento de Mback\u00e9", "text": "Mback\u00e9 \u00e9 un departamento da rexi\u00f3n de Diourbel, no Senegal.\nA s\u00faa capital \u00e9 Mback\u00e9, que \u00e9 tam\u00e9n a \u00fanica comuna do departemento.\nNo ano 2005 ti\u00f1a unha poboaci\u00f3n estimada de 710.342 persoas."}
{"id": "220785", "revid": "23204", "url": "https://gl.wikipedia.org/wiki?curid=220785", "title": "Departamento de Gossas", "text": "Gossas \u00e9 un departamento da rexi\u00f3n de Fatick, no Senegal. A s\u00faa capital \u00e9 Gossas, que \u00e9 tam\u00e9n a \u00fanica comuna do departamento.\nNo ano 2005 ti\u00f1a unha poboaci\u00f3n estimada de 159.946 habitantes."}
{"id": "220786", "revid": "23204", "url": "https://gl.wikipedia.org/wiki?curid=220786", "title": "Departamento de Foundiougne", "text": "Foundiougne \u00e9 un departamento da rexi\u00f3n de Fatick, no Senegal.\nA s\u00faa capital \u00e9 Foundiougne. No ano 2005 ti\u00f1a unha poboaci\u00f3n estimada de 224.659 habitantes.\n5 localidades do departamento te\u00f1en condici\u00f3n de comuna: "}
{"id": "220787", "revid": "23204", "url": "https://gl.wikipedia.org/wiki?curid=220787", "title": "Departamento de Fatick", "text": "Fatick \u00e9 un departamento da rexi\u00f3n de Fatick, no Senegal. A s\u00faa capital \u00e9 Fatick.\nD\u00faas localidades do departamento te\u00f1en condici\u00f3n de comuna: Diofior e Fatick.\nSegundo o censo do ano 2002, a s\u00faa poboaci\u00f3n era de 255.674 habitantes. No 2005, esta estaba estimada en 267.756 persoas."}
{"id": "220788", "revid": "56817", "url": "https://gl.wikipedia.org/wiki?curid=220788", "title": "Xacemento xeol\u00f3xico", "text": "Un xacemento, en xeolox\u00eda, \u00e9 unha formaci\u00f3n na que est\u00e1 presente unha concentraci\u00f3n estatisticamente an\u00f3mala (superior \u00e1 normal) de minerais (dep\u00f3sitos minerais) presentes na codia terrestre (ou na litosfera).\nUn xacemento mineiro \u00e9 aquel xacemento no cal a cantidade e calidade dos minerais presentes xustifica un maior estudo, que ten por obxectivo definir en cantidade, calidade, profundidade e dimensi\u00f3n do dep\u00f3sito co fin de desenvolver as actividades mineiras para que a explotaci\u00f3n do xacemento sexa economicamente rend\u00edbel coas tecnolox\u00edas dispo\u00f1\u00edbeis no momento.\nA maior\u00eda dos elementos qu\u00edmicos naturais, incluso os menos abundantes, enc\u00f3ntranse na codia en cantidades consider\u00e1beis. Por\u00e9n, para que sexan extra\u00edbeis neces\u00edtanse concentraci\u00f3ns que s\u00f3 aparecen de maneira excepcional e, ademais, dunhas adecuadas condici\u00f3ns de accesibilidade. Alg\u00fans procesos xeol\u00f3xicos internos e externos poden producir localmente concentraci\u00f3ns econ\u00f3micas de materiais como menas explot\u00e1beis de metais, carb\u00f3ns ou hidrocarburos."}
{"id": "220789", "revid": "23204", "url": "https://gl.wikipedia.org/wiki?curid=220789", "title": "Departamento de Birkelane", "text": "O departamento de Birkelane (ou Birkilane) \u00e9 un departamento do Senegal, situado na rexi\u00f3n de Kaffrine.\nFoi creado por decreto no 2008 canda a rexi\u00f3n.\nA s\u00faa capital \u00e9 Birkelane (ou Birkilane), que \u00e9 tam\u00e9n a \u00fanica comuna do departamento.\nOs arrondissements son:"}
{"id": "220790", "revid": "22795", "url": "https://gl.wikipedia.org/wiki?curid=220790", "title": "Asentamento arqueol\u00f3xico", "text": ""}
{"id": "220791", "revid": "15490", "url": "https://gl.wikipedia.org/wiki?curid=220791", "title": "Menandro Protector", "text": "Menandro Protector foi un historiador bizantino que viviu no s\u00e9culo VI.\nTraxectoria.\nNon se sabe moito sobre el. Era fillo dunha tal Eufrata e ti\u00f1a un irm\u00e1n chamado Herodoto. Estudou dereito pero non exerceu a avogac\u00eda, estando m\u00e1is interesado no teatro e nas carreiras de cabalos no hip\u00f3dromo. O emperador Mauricio (582-602) animouno a escribir unha continuaci\u00f3n da Histor\u00eda de Agat\u00edas e quixo que estivese cabo del na corte.\nLamentabelmente a s\u00faa \"Historia\", se cadra en dez libros e que narraba a historia do imperio do 558 ao 582, non se conservou completa sen\u00f3n en poucos fragmentos conservados nos Extractos das Legaci\u00f3ns de Constantino VII; os fragmentos da s\u00faa obra que se salvaron falan de negociaci\u00f3ns diplom\u00e1ticas entre o imperio e os seus inimigos (\u00e1varos, persas etc.). Un historiador importante definiuno como \"mono de Agat\u00edas\", estaba m\u00e1is interesado na precisi\u00f3n dos feitos tratados que no estilo, mesmo se o seu estilo de escritura non era tampouco \"baixo\", como se pode ver no fragmento sobre as negociaci\u00f3ns cos persas en cuxos di\u00e1logos inseriu palabras en lingua \u00e1tica.\nEscribiu tam\u00e9n unha obra en verso, conservada na Antolox\u00eda Palatina, que ti\u00f1a que ver cun mago persa que se converteu ao cristianismo e chegou a m\u00e1rtir."}
{"id": "220793", "revid": "22795", "url": "https://gl.wikipedia.org/wiki?curid=220793", "title": "Dep\u00f3sito petrol\u00edfero", "text": ""}
{"id": "220794", "revid": "23204", "url": "https://gl.wikipedia.org/wiki?curid=220794", "title": "Departamento de Kaffrine", "text": "O departamento de Kaffrine \u00e9 un dos 45 departamentos do Senegal e un departamentos da rexi\u00f3n de Kaffrine. A s\u00faa capital \u00e9 Kaffrine.\nO departamento pos\u00fae d\u00faas localidades con condici\u00f3n de comuna: Kaffrine e Nganda.\nAt\u00e9 a creaci\u00f3n da rexi\u00f3n de Kaffrine en 2008, o departamento de Kaffrine formaba parte da rexi\u00f3n de Kaolack. \nSegundo o censo do ano 2002, a s\u00faa poboaci\u00f3n era de habitantes. No 2005, esta estaba estimada en persoas."}
{"id": "220795", "revid": "98629", "url": "https://gl.wikipedia.org/wiki?curid=220795", "title": "Onda electromagn\u00e9tica", "text": "A onda electromagn\u00e9tica \u00e9 un modelo utilizado para representar a radiaci\u00f3n electromagn\u00e9tica.\nConv\u00e9n distinguir ben a radiaci\u00f3n electromagn\u00e9tica, que \u00e9 o fen\u00f3meno estudado, e a onda electromagn\u00e9tica, que \u00e9 unha das representaci\u00f3ns do fen\u00f3meno. Outra representaci\u00f3n ten en conta a existencia do fot\u00f3n.\nSon exemplos de ondas electromagn\u00e9ticas as ondas de radio, as microondas, a radiaci\u00f3n de calor, os raios X, a radiaci\u00f3n gamma e a luz. Esta \u00faltima, a onda luminosa, \u00e9 unha onda electromagn\u00e9tica na que a lonxitude de onda corresponde ao espectro vis\u00edbel, comprendido entre as lonxitudes de onda de 400 e 750\u00a0nm, correspondentes \u00e1s enerx\u00edas de fot\u00f3n de 1,5 a 3 eV.\nHistoria.\nA teor\u00eda ondulatoria da luz foi desenvolvida principalmente por Christiaan Huygens na segunda metade do s\u00e9culo XVII, e posteriormente por Augustin Fresnel a comezos do XIX. Esta teor\u00eda oponse \u00e1 teor\u00eda corpuscular, defendida principalmente por Isaac Newton. Huygens traballou principalmente nas leis de reflexi\u00f3n e da refraci\u00f3n, Fresnel desenvolveu especialmente as noci\u00f3ns de interferencia e de lonxitude de onda. A concepci\u00f3n da luz como unha ondulaci\u00f3n incita aos f\u00edsicos a imaxinar un medio de propagaci\u00f3n, o \u00e9ter.\nO grande avance te\u00f3rico levouno a cabo James Clerk Maxwell ao sintetizar as leis do electromagnetismo nas s\u00faas ecuaci\u00f3ns, as cales predic\u00edan a existencia de ondas electromagn\u00e9ticas, e a s\u00faa velocidade, e permit\u00edan a hip\u00f3tese de que a luz \u00e9 unha onda electromagn\u00e9tica.\nAs ondas de radio, con baixa frecuencia e gran lonxitude de onda, foron descubertas a finais do s\u00e9culo XIX fundamentalmente grazas aos traballos de Alexander Popov, Heinrich Hertz, \u00c9douard Branly e de Nikola Tesla. O raios X, de alta frecuencia e d\u00e9bil lonxitude de onda, foron descubertos por Wilhelm R\u00f6ntgen en 1895.\nO problema da radiaci\u00f3n de corpo negro foi resolto por Max Planck en 1901 introducindo unha constante e descontinuidades, explicadas por Albert Einstein en 1905 nos seus traballos sobre o efecto fotoel\u00e9ctrico, onde prop\u00f3n a existencia dun quantum enerx\u00e9tico. Este quantum \u00e9 a premisa do modelo do fot\u00f3n, s\u00edntese das aproximaci\u00f3ns das teor\u00edas ondulatoria e corpuscular da luz, proporcionando a idea dunha xeneralizaci\u00f3n a toda a materia: a mec\u00e1nica cu\u00e1ntica.\nEmisi\u00f3n.\nAs ondas electromagn\u00e9ticas (perturbaci\u00f3ns dos campos el\u00e9ctrico e magn\u00e9tico) son producidas por part\u00edculas cargadas aceleradas.\nDescrici\u00f3n.\nComo todas as ondas, unha onda electromagn\u00e9tica pode analizarse utilizando a an\u00e1lise espectral. P\u00f3dese descompo\u00f1er a onda en ondas chamadas \u00abmonocrom\u00e1ticas\u00bb. \nUnha onda electromagn\u00e9tica monocrom\u00e1tica pode modelizarse por un dipolo electrost\u00e1tico vibrante. Este modelo reflicte axeitadamente, por exemplo, as oscilaci\u00f3ns da nube electr\u00f3nica dun \u00e1tomo intervenientes na dispersi\u00f3n de Rayleigh (modelo do electr\u00f3n elasticamente ligado).\nAs variaci\u00f3ns dos campos el\u00e9ctrico e magn\u00e9tico est\u00e1n relacionadas polas ecuaci\u00f3ns de Maxwell. P\u00f3dese, xa que logo, representar a onda por un s\u00f3 destes campos, en xeral o campo el\u00e9ctrico.\nLogo \u00e9 pos\u00edbel escribir a ecuaci\u00f3n xeral dunha \"onda plana monocrom\u00e1tica\": \nonde:\nFrecuentemente, \u00fasase tam\u00e9n a forma complexa : \nObteranse ent\u00f3n as cantidades f\u00edsicas, reais, tomando a parte real desta forma complexa.\nPropiedades.\nPolarizaci\u00f3n.\nA polarizaci\u00f3n corresponde \u00e1 direcci\u00f3n e \u00e1 amplitude do campo el\u00e9ctrico formula_10. Para unha onda non polarizada, ou natural, formula_10 xira arredor do seu eixe de forma aleatoria e imprevis\u00edbel ao longo do tempo. Polarizar unha onda corresponde a darlle unha traxectoria definida ao campo el\u00e9ctrico. Existen varias clases de polarizaci\u00f3n:\nDualidade onda part\u00edcula.\nA noci\u00f3n de onda electromagn\u00e9tica complem\u00e9ntase coa de fot\u00f3n. De feito, a onda proporciona unha descrici\u00f3n m\u00e1is precisa da radiaci\u00f3n para baixas frecuencias (\u00e9 dicir, para as lonxitudes de onda longas), como as ondas de radio.\nA onda electromagn\u00e9tica representa d\u00faas cousas:\nCando o fluxo de enerx\u00eda \u00e9 grande en comparaci\u00f3n coa enerx\u00eda dos fot\u00f3ns, p\u00f3dese considerar que hai un fluxo case continuo de fot\u00f3ns, e os dous conceptos se sobrepo\u00f1en. Isto xa non \u00e9 certo cando o fluxo de enerx\u00eda \u00e9 baixo (os fot\u00f3ns son enviados un a un), o concepto de \"variaci\u00f3n macrosc\u00f3pica\" (media) deixa de ter sentido.\nO fluxo de enerx\u00eda v\u00e9n dado polo vector de Poynting. Cada fot\u00f3n \u00abtransporta\u00bb unha cantidade de enerx\u00eda determinada, cuxo valor e \"E\" = \"h\"\u00b7\u03bd, sendo \"h\" a constante de Planck e \u03bd a frecuencia. P\u00f3dese calcular desta maneira o fluxo de fot\u00f3ns a trav\u00e9s dunha superficie."}
{"id": "220797", "revid": "22795", "url": "https://gl.wikipedia.org/wiki?curid=220797", "title": "Dep\u00f3sito mineral", "text": ""}
{"id": "220798", "revid": "23204", "url": "https://gl.wikipedia.org/wiki?curid=220798", "title": "Departamento de Koungheul", "text": "O departamento de Koungheul \u00e9 un dos catro departamentos da rexi\u00f3n senegalesa de Kaffrine.\nA s\u00faa capital \u00e9 Koungheul, que \u00e9 tam\u00e9n a \u00fanica comuna do departamento."}
{"id": "220799", "revid": "23204", "url": "https://gl.wikipedia.org/wiki?curid=220799", "title": "J\u00f6rg Jarnut", "text": "J\u00f6rg Jarnut, nado en Weimar o 1 de marzo de 1942, \u00e9 un historiador alem\u00e1n, autor de numerosas investigaci\u00f3ns sobre a Alta Idade Media, en particular sobre os longobardos.\nTraxectoria.\nEstudoso das instituci\u00f3ns e da sociedade das invasi\u00f3ns b\u00e1rbaras e da Alta Idade Media, \u00e9 profesor de Historia medieval na Universidade de Paderborn."}
{"id": "220800", "revid": "23204", "url": "https://gl.wikipedia.org/wiki?curid=220800", "title": "Departamento de Malem-Hodar", "text": "O departamento de Malem Hodar \u00e9 un dos 45 departamentos do Senegal, situado na rexi\u00f3n de Kaffrine.\nFoi creado no ano 2008 canda a rexi\u00f3n.\nA s\u00faa capital \u00e9 a comuna de Malem-Hodar."}
{"id": "220802", "revid": "23204", "url": "https://gl.wikipedia.org/wiki?curid=220802", "title": "Departamento de Guinguin\u00e9o", "text": "O departamento de Guinguin\u00e9o \u00e9 un dos 45 departamentos do S\u00e9n\u00e9gal \u00e9 un dos 3 departamentos da rexi\u00f3n de Kaolack.\nFoi creado no ano 2008.\nA s\u00faa capital \u00e9 Guinguin\u00e9o, que \u00e9 tam\u00e9n a \u00fanica comuna do departamento."}
{"id": "220804", "revid": "56817", "url": "https://gl.wikipedia.org/wiki?curid=220804", "title": "Jake Lloyd", "text": "Jake Matthew Lloyd, nado o 5 de marzo de 1989 en Fort Collins, Colorado, \u00e9 un actor estadounidense que acadou a fama \u00f3 ser escollido por George Lucas para interpretar o papel de Anakin Skywalker en \"\", o primeiro filme da nova trilox\u00eda de Star Wars."}
{"id": "220805", "revid": "23204", "url": "https://gl.wikipedia.org/wiki?curid=220805", "title": "Departamento de Nioro du Rip", "text": "Nioro du Rip \u00e9 un departamento da rexi\u00f3n de Kaolack, no Senegal.\nSegundo o censo do ano 2002, a s\u00faa poboaci\u00f3n era de 262.571 habitantes.\nEn 2005, esta estaba estimada en 282.175 persoas.\nA s\u00faa capital \u00e9 Nioro du Rip, localidade que ten condici\u00f3n de comuna canda Keur Madiabel."}
{"id": "220808", "revid": "23204", "url": "https://gl.wikipedia.org/wiki?curid=220808", "title": "Departamento de Kaolack", "text": "Kaolack \u00e9 un departamento da rexi\u00f3n de Kaolack, no Senegal.\nA s\u00faa capital \u00e9 Kaolack. Segundo o censo do ano 2002, a s\u00faa poboaci\u00f3n era de 364.327 habitantes. En 2005, esta estaba estimada en 382.784 persoas.\nO departemento cont\u00e9n catro comunas:"}
{"id": "220809", "revid": "23204", "url": "https://gl.wikipedia.org/wiki?curid=220809", "title": "Departamento de K\u00e9dougou", "text": "K\u00e9dougou \u00e9 un departamento da rexi\u00f3n de K\u00e9dougou, no Senegal. A s\u00faa capital \u00e9 K\u00e9dougou, as\u00ed como a \u00fanica comuna do departamento.\nO departamento foi fixado por decreto o 21 de febreiro de 2002, mais a actual rexi\u00f3n \u00e1 que pertence foi creada en 2008. Anteriormente pertenc\u00eda \u00e1 rexi\u00f3n de Tambacounda\nSegundo o censo do ano 2002, ti\u00f1a unha poboaci\u00f3n de 102.814 habitantes. No 2005 a s\u00faa poboaci\u00f3n era estimada en 111.207 persoas."}
{"id": "220810", "revid": "54334", "url": "https://gl.wikipedia.org/wiki?curid=220810", "title": "A morte en Venecia", "text": "A morte en Venecia \u00e9 unha novela curta publicada por Thomas Mann en 1912 co t\u00edtulo orixinal en alem\u00e1n de Der Tod in Venedig.\nTrama.\nA novela exp\u00f3n unha an\u00e9cdota en aparencia moi simple. Presenta dous personaxes que despregan unha m\u00ednima acci\u00f3n. Os escenarios red\u00facense, case, aos espazos dun exclusivo hotel de veraneo veneciano e \u00e1 praia contigua ao hotel, lugares que se alternan na rutineira languidez dunha estancia de vacaci\u00f3ns.\nA obra narra o drama interior do personaxe principal, Gustav von Aschenbach, destacado escritor alem\u00e1n de cincuenta anos chega a Venecia buscando renovar a inspiraci\u00f3n perdida. Xa instalado no hotel, Aschenbach inter\u00e9sase por un adolescente polaco chamado Tadzio, dunha fermosura extraordinaria, que termina convert\u00e9ndose en obxecto de silenciosa adoraci\u00f3n por parte do escritor.\n\u00c9 descrito ent\u00f3n o transo psicol\u00f3xico de Aschenbach, cuxa moralidade convencional comeza a ceder baixo unha paix\u00f3n prohibida: o rigor intelectual e a estoica disciplina do escritor cons\u00f3mense nas brasas do amor, e o respectable Aschenbach vaise convertendo nun ser indulxente trastornado polo amor serodio. Por\u00e9n, os delirios amorosos do artista mant\u00e9\u00f1ense nun plano puramente intelectual, pois o temor ao rexeitamento imp\u00eddelle achegarse fisicamente a Tadzio.\nParalelos \u00e1 trama principal, aparecen cadros descritivos da cidade de Venecia e dos seus habitantes, presentados de modo expresionista, perfilando os trazos dunha contorna grotesca e decadente que anticipan a fatalidade: a epidemia de c\u00f3lera que se cerne con sixilo sobre a vila.\nAs autoridades ocultan a existencia da peste, temerosas do \u00e9xodo dos turistas. Con todo, dif\u00fandense os rumores acerca do mal e os estranxeiros comezan a marchar. Aschenbach, que sabe da peste ao comezo da vaga, renuncia a partir para non privarse da proximidade de Tadzio, cuxa familia parece ignorar por completo o que est\u00e1 a suceder.\nA sa\u00fade de Aschenbach decae progresivamente at\u00e9 que certo d\u00eda, cando el e mais a familia do rapaz se preparan para partir como o resto dos turistas, mentres contempla extasiado o seu amado Tadzio na praia, Aschenbach sofre un desmaio que anticipa a s\u00faa pr\u00f3xima morte, logo de que Tadzio te\u00f1a unha pelexa cun amigo e acabe desmaiado na auga.\nAn\u00e1lise.\n\"A morte en Venecia\" xerou numerosas interpretaci\u00f3ns, debido ao seu complexo simbolismo. A propia vila de Venecia \u00e9 ao tempo a cidade das aparencias e as ilusiones rom\u00e1nticas, mais tam\u00e9n unha cidade-despoxo que pode ser considerada un emblema da decadencia que afecta ao propio Aschenbach.\nA novela ten unha parte autobiogr\u00e1fica, dunha viaxe feita por Mann \u00e1 vila do 26 de maio ao 11 de xullo de 1911.\nA obra foi levada ao cine por Luchino Visconti na pel\u00edcula \"Morte a Venezia\". Inspirou tam\u00e9n unha \u00f3pera hom\u00f3nima de Benjamin Britten, con libreto de Myfanwy Piper. O novelista Luisg\u00e9 Mart\u00edn publicou no ano 2000 \"La muerte de Tadzio\", na que Tadzio xa adulto volve a Venecia a morrer e recorda a admiraci\u00f3n que a s\u00faa fermosura xuvenil produciu no escritor.\nTraduci\u00f3n ao galego.\nA primeira edici\u00f3n en galego d\u2019\"A morte en Venecia\", obra de Laureano Araujo, data de 1995, cando foi publicada por Tambre, unha editorial de Oleiros xa desaparecida. En 2015, unha edici\u00f3n (traduci\u00f3n, presentaci\u00f3n e notas) revisada por Laureano Araujo foi incorporada por Rinoceronte Editora ao seu cat\u00e1logo na colecci\u00f3n Cl\u00e1sica. O portal \"Fervenzas Literarias. Revista de literatura galega\" outorgoulle o premio ao mellor libro traducido para p\u00fablico adulto do 2015, e a revista dixital \"BiosBardia. O pa\u00eds dos libros en galego\" inclu\u00eduna na s\u00faa \"Biblioteca escollida do 2015\"."}
{"id": "220811", "revid": "23204", "url": "https://gl.wikipedia.org/wiki?curid=220811", "title": "Departamento de Salemata", "text": "O departamento de Salemata \u00e9 un dos 45 departamentos do S\u00e9n\u00e9gal e un dos 3 departamentos da rexi\u00f3n de K\u00e9dougou, no sueste do pa\u00eds.\nFoi creado no ano 2008\nA s\u00faa capital \u00e9 Salemata, que \u00e9 tam\u00e9n a \u00fanica comuna do departamento."}
{"id": "220812", "revid": "23204", "url": "https://gl.wikipedia.org/wiki?curid=220812", "title": "Tom Hiddleston", "text": "Thomas William \"Tom\" Hiddleston, nado o 9 de febreiro de 1981 en Westminster, Londres, \u00e9 un actor ingl\u00e9s de cine, televisi\u00f3n e teatro."}
{"id": "220814", "revid": "85894", "url": "https://gl.wikipedia.org/wiki?curid=220814", "title": "Wes Bentley", "text": "Wesley Cook \"Wes\" Bentley, nado o 4 de setembro de 1978 en Jonesboro, Arcansas, \u00e9 un actor estadounidense de cinema, principalmente co\u00f1ecido polo seu traballo nos filmes \"American Beauty\" e \"Os xogos da fame\"."}
{"id": "220815", "revid": "23204", "url": "https://gl.wikipedia.org/wiki?curid=220815", "title": "Departamento de Saraya", "text": "O departamento de Saraya \u00e9 un dos 45 departamentos do Senegal e un dos 3 departamentos da rexi\u00f3n de K\u00e9dougou.\nFoi creado no ano 2008.\nA s\u00faa capital \u00e9 Saraya, que \u00e9 tam\u00e9n a \u00fanica comuna do departamento."}
{"id": "220817", "revid": "6939", "url": "https://gl.wikipedia.org/wiki?curid=220817", "title": "Furac\u00e1n Hortensia (1984)", "text": ""}
{"id": "220820", "revid": "98629", "url": "https://gl.wikipedia.org/wiki?curid=220820", "title": "O maquinista", "text": "O maquinista (en ) \u00e9 un filme espa\u00f1ol en lingua inglesa dirixido por Brad Anderson que se estreou no 2004. Estreouse en galego na TVG o 15 de decembro de 2008.\nSinopse.\nTrevor Reznik, un empregado dunha f\u00e1brica, padece dende fai tempo un grave problema de insomnio, un mal que agocha e que lle provoca serias alucinaci\u00f3ns. Trevor non dorme dende hai un ano. A fatiga sup\u00faxolle unha horrible deterioraci\u00f3n da s\u00faa condici\u00f3n f\u00edsica e a s\u00faa sa\u00fade mental. Repelidos polo seu aspecto f\u00edsico, os seus compa\u00f1eiros de traballo primeiro o evitan, e despois volveranse contra el cando un deles perda un brazo nun incidente no que Trevor est\u00e1 involucrado."}
{"id": "220821", "revid": "22795", "url": "https://gl.wikipedia.org/wiki?curid=220821", "title": "Garganta", "text": ""}
{"id": "220822", "revid": "624", "url": "https://gl.wikipedia.org/wiki?curid=220822", "title": "Agat\u00edas", "text": ""}
{"id": "220823", "revid": "23204", "url": "https://gl.wikipedia.org/wiki?curid=220823", "title": "Agat\u00edas de M\u00edrina", "text": "Agat\u00edas Escol\u00e1stico (en grego bizantino: \u1f08\u03b3\u03b1\u03b8\u03af\u03b1\u03c2 \u03a3\u03c7\u03bf\u03bb\u03b1\u03c3\u03c4\u03b9\u03ba\u03cc\u03c2, en lat\u00edn: \"Agathias Scholasticus\", nado en M\u00edrina cara ao 536 e finado en Constantinopla cara ao 582, foi un poeta e historiador bizantino, fonte principal para parte do reinado de Xustiniano I (527-565).\nTraxectoria.\nNaceu nunha cidade eolia da Asia Menor occidental. Estudou dereito en Alexandr\u00eda, para volver despois a Constantinopla no 554 para rematar a s\u00faa instruci\u00f3n e practicar como avogado (\"scholasticus\") nos tribunais. Malia isto a s\u00faa ambici\u00f3n era a literatura.\nEscribiu un gran n\u00famero de poemas breves de amor en metro \u00e9pico, titulados \u0394\u03b1\u03c6\u03bd\u03b9\u03b1\u03ba\u03ac \"Daphniaca\", e algunhas notas marxinais ao da \"Peri\u00e9xese\" de Pausanias. Ocupouse da reedici\u00f3n da Antolox\u00eda Palatina, na que se conte\u00f1en un cento dos seus epigramas, e recolleu unha antolox\u00eda de poetas anteriores e contempor\u00e1neos, entre eles os seus, co nome de \u039a\u03cd\u03ba\u03bb\u03bf\u03c2 \u03c4\u1ff6\u03bd \u03bd\u03ad\u03c9\u03bd \u1f10\u03c0\u03b9\u03b3\u03c1\u03b1\u03bc\u03bc\u03ac\u03c4\u03c9\u03bd \"Ciclo de novos epigramas\".\nTras a morte de Xustiniano I en 565, alg\u00fans dos amigos de Agat\u00edas convenc\u00e9rono para escribir unha historia dos seus tempos. Esta obra en cinco libros, \u03a0\u03b5\u03c1\u03af \u03c4\u1fc6\u03c2 \u1f38\u03bf\u03c5\u03c3\u03c4\u03b9\u03bd\u03b9\u03b1\u03bd\u03bf\u1fe6 \u03b2\u03b1\u03c3\u03b9\u03bb\u03b5\u03af\u03b1\u03c2 \"Sobre o reinado de Xustiniano\", contin\u00faa a historia de Procopio de Cesarea, do que imita o estilo, e constit\u00fae a principal fonte para o per\u00edodo 552-558. Os argumentos centrais da obra son as guerras nas que combateu o ex\u00e9rcito bizantino, \u00e1s ordes de Nars\u00e9s, contra godos, v\u00e1ndalos, francos e sas\u00e1nidas.\nAgat\u00edas \u00e9 a \u00fanica fonte que fala do peche da Academia neoplat\u00f3nica de Atenas, ordenada por Xustiniano en 529, feito que a mi\u00fado se usa como fin da Antig\u00fcidade. Os estudosos dispersos levaron con eles cantos volumes da biblioteca puideron e dirix\u00edronse \u00e1 capital sas\u00e1nida de Ctesifonte, para despois volveren, tras un tratado que garant\u00eda a s\u00faa seguridade e que \u00e9 un dos fitos da historia da liberdade de pensamento, a Edesa, onde un s\u00e9culo m\u00e1is tarde as forzas do islam se atoparon coa cultura grega.\nA s\u00faa obra constit\u00fae tam\u00e9n unha fonte importante sobre a historia do Ir\u00e1n preisl\u00e1mico, servindo de base para o \"Shahnameh\" de Ferdowsi e para a \"Historia\" de Tabari."}
{"id": "220824", "revid": "1987", "url": "https://gl.wikipedia.org/wiki?curid=220824", "title": "Garganta (hom\u00f3nimos)", "text": "A palabra garganta, voz de orixe controvertida (hai autores que a atrib\u00faen a unha onomatopea relacionada coa ra\u00edz \"garg-\" de gargallo, derivada do grego \u03b3\u03b1\u03c1\u03b3\u03b1\u03c1\u03af\u03b6\u03b5\u03b9\u03bd \"gargar\u00edzein\", a trav\u00e9s do lat\u00edn \"gargarizo\", \"-as\", \"-avi\", \"-atum\", \"gargarizare\", 'gargarexar', mentres que outros t\u00edrana dun baixo lat\u00edn *\"garganta\", e este do grego \u03b3\u03b1\u03c1\u03b3\u03b1\u03c1\u03b5\u03cc\u03bd \"gargare\u00f3n\", '\u00favula'), pode referirse a:"}
{"id": "220826", "revid": "27249", "url": "https://gl.wikipedia.org/wiki?curid=220826", "title": "Corrente mari\u00f1a", "text": ""}
{"id": "220827", "revid": "98629", "url": "https://gl.wikipedia.org/wiki?curid=220827", "title": "Corrente de Humboldt", "text": "A corrente de Humboldt, ou corrente peruana, \u00e9 unha corrente mari\u00f1a orixinada polo ascenso de augas profundas, e por tanto moi fr\u00edas, que se produce nas costas occidentais de Am\u00e9rica do Sur. Foi descrita polo cient\u00edfico Alexander von Humboldt na s\u00faa famosa obra \"Viaxe \u00e1s rexi\u00f3ns equinocciais do Novo Continente\", escrita coa colaboraci\u00f3n de Aim\u00e9 Bonpland nos anos iniciais do s\u00e9culo XIX. D\u00e9bese aos efectos combinados do movemento de rotaci\u00f3n terrestre e da forza centr\u00edfuga das augas oce\u00e1nicas na zona ecuatorial. Xunto coa corrente do Golfo, a corrente de Humboldt \u00e9 unha das m\u00e1is importantes do mundo.\nExerce influencia determinante sobre o clima da costa chileno-peruana con ceos cubertos de br\u00e9temas, ausencia de choivas e temperaturas t\u00e9pedas durante o inverno. Pola latitude, o clima deber\u00eda corresponder \u00e1 zona intertropical; pero as augas fr\u00edas arrefr\u00edan a atmosfera, o que causa un clima sumamente \u00e1rido pola escasa evaporaci\u00f3n das augas fr\u00edas.\nCorre desde a costa central de Chile cara ao norte, pero principalmente ao longo do litoral peruano provocando a anomal\u00eda t\u00e9rmica detectada por Humboldt, que consiste nunha temperatura media das augas infrecuentemente baixa para rexi\u00f3ns de latitudes intertropicais e subtropicais.\nEste inversi\u00f3n t\u00e9rmica ten efectos que caracterizan o clima das rexi\u00f3ns litorais en contacto coa corrente: a alteraci\u00f3n dr\u00e1stica do r\u00e9xime subtropical de choivas, creando unha faixa de areais e desertos costeiros fr\u00edos, como o deserto de Atacama. As\u00ed mesmo, o xurdimento de augas fr\u00edas e profundas traen \u00e1 superficie unha enorme cantidade de plancto (que doutra maneira se afundir\u00eda no fondo oce\u00e1nico), convertendo as augas afectadas pola corrente nun dos m\u00e1is importantes caladoiros pesqueiros do planeta, nun dos principais recursos econ\u00f3micos de Chile e Per\u00fa. Igualmente, a riqueza ictiol\u00f3xica asociada a esta corrente provoca unha abundancia de aves mari\u00f1as no litoral, entre as que destacan as aves guaneiras, que tivo unha grande importancia estrat\u00e9xica para a econom\u00eda peruana do s\u00e9culo XIX.\nOs episodios peri\u00f3dicos da s\u00edndrome oscilatoria meteorol\u00f3xica de El Ni\u00f1o, debidos ao quecemento das augas superficiais do Pac\u00edfico, interfiren severamente no clima xerado por esta corrente, provocando diminuci\u00f3ns na riqueza dos caladoiros e fortes inundaci\u00f3ns nas costas, as\u00ed como aluvi\u00f3ns (ou \"huaycos\") nos Andes peruanos. En xeral produce graves variaci\u00f3ns meteorol\u00f3xicas.\nA corrente xorde na costa suramericana do oc\u00e9ano Pac\u00edfico, despraz\u00e1ndose desde Chile cara ao norte, paralelamente \u00e1 li\u00f1a do litoral suramericano, pasando por Paita (Piura, Per\u00fa), at\u00e9 o cabo Pasado (Manab\u00ed, Ecuador) desvi\u00e1ndose logo en direcci\u00f3n oeste cara \u00e1s illas Gal\u00e1pagos en Ecuador. Nas illas, a s\u00faa fauna mari\u00f1a e terrestre vese fortemente influenciada pola corrente."}
{"id": "220828", "revid": "624", "url": "https://gl.wikipedia.org/wiki?curid=220828", "title": "Menandro o Protector", "text": ""}
{"id": "220839", "revid": "839", "url": "https://gl.wikipedia.org/wiki?curid=220839", "title": "Menandro", "text": "Co nome de Menandro (do grego \u039c\u03ad\u03bd\u03b1\u03bd\u03b4\u03c1\u03bf\u03c2 \"M\u00e9nandros\") podemos referirnos a:\nOutros:"}
{"id": "220852", "revid": "27155", "url": "https://gl.wikipedia.org/wiki?curid=220852", "title": "Moco cervical", "text": ""}
{"id": "220858", "revid": "2074", "url": "https://gl.wikipedia.org/wiki?curid=220858", "title": "Der Tod in Venedig", "text": ""}
{"id": "220860", "revid": "89787", "url": "https://gl.wikipedia.org/wiki?curid=220860", "title": "HC Keski-Uusimaa", "text": "O HC Keski-Uusimaa \u00e9 un equipo de h\u00f3ckey sobre xeo da localidade de Kerava (Finlandia). O club foi fundado no ano 2008 e dende o 2012 compite na Mestis, a segunda categor\u00eda do h\u00f3ckey sobre xeo fin\u00e9s. Xoga os seus partidos como local no Keravan j\u00e4\u00e4halli, un pavill\u00f3n con capacidade para 2.000 espectadores."}
{"id": "220861", "revid": "5863", "url": "https://gl.wikipedia.org/wiki?curid=220861", "title": "Eduardo Quiroga P\u00e9rez", "text": "Eduardo Quiroga P\u00e9rez de Deza, nado en Banga (O Carballi\u00f1o) e finado no Carballi\u00f1o o 7 de xullo de 1921, foi un pol\u00edtico galego.\nTraxectoria.\nFillo de Pedro Antonio Quiroga e Mar\u00eda Asunci\u00f3n P\u00e9rez de Deza Pinal e irm\u00e1n de Jos\u00e9 Quiroga P\u00e9rez de Deza, que casou con Emilia Pardo Baz\u00e1n. Casou con M\u00aa Purificaci\u00f3n Reinoso en 1872, finada en 1875 sen descendencia, e en segundas nupcias con Mar\u00eda del Carmen Garc\u00eda del Hoyo Pardo, e foi pai de Jorge Quiroga Garc\u00eda. Foi elixido deputado polo distrito do Carballi\u00f1o en 1872. Volveu ser elixido polo mesmo distrito nas elecci\u00f3n de 1884."}
{"id": "220862", "revid": "18868", "url": "https://gl.wikipedia.org/wiki?curid=220862", "title": "Quercus faginea", "text": ""}
{"id": "220864", "revid": "89787", "url": "https://gl.wikipedia.org/wiki?curid=220864", "title": "Interkosmos 5", "text": "Interkosmos 5 (\u0418\u043d\u0442\u0435\u0440\u043a\u043e\u0441\u043c\u043e\u0441 5 en ruso), tam\u00e9n denominado DS-U2-IK N\u00ba 2, foi un sat\u00e9lite artificial sovi\u00e9tico lanzado o 2 de decembro de 1971 mediante un foguete Kosmos 2I desde a base de Kapustin Yar.\nCaracter\u00edsticas.\nInterkosmos 5 foi o segundo membro da serie de sat\u00e9lites DS-U2-IK e estaba adicado \u00f3 estudo da ionosfera terrestre. A bordo levaba instrumentos sovi\u00e9ticos e checos para medi-la composici\u00f3n e variaci\u00f3n temporal dos fluxos de part\u00edculas cargadas e para medi-lo espectro das ondas electromagn\u00e9ticas de baixa frecuencia, entre 20 e 70 kHz. O sat\u00e9lite foi seguido por estaci\u00f3ns terrestres situadas tanto na Uni\u00f3n Sovi\u00e9tica como en Checoslovaquia e na Rep\u00fablica Democr\u00e1tica Alem\u00e1.\nInterkosmos 5 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1200\u00a0km de apoxeo e 205\u00a0km de perixeo, cunha inclinaci\u00f3n orbital de 48,4 graos e un per\u00edodo de 98,5 minutos. Reentrou na atmosfera o 7 de abril de 1972."}
{"id": "220865", "revid": "4817", "url": "https://gl.wikipedia.org/wiki?curid=220865", "title": "Intercosmos 5", "text": ""}
{"id": "220866", "revid": "98629", "url": "https://gl.wikipedia.org/wiki?curid=220866", "title": "Michel Diouf", "text": "Michel Diogoye Diouf, nado o 19 de abril de 1989 en Madina Gounass, Rexi\u00f3n de Kolda, \u00e9 un xogador profesional de baloncesto senegal\u00e9s que xoga para o Bakken Bears dan\u00e9s. Cunha altura de 2,08 metros, xoga na posici\u00f3n de pivote. Na temporada 2011\u221212, pese a tan s\u00f3 xogar medio ano na competici\u00f3n antes de asinar nun equipo ACB, foi o segundo m\u00e1ximo reboteador e terceiro m\u00e1ximo taponador da Liga LEB.\nTraxectoria.\nRepresentante da crecente onda de xogadores africanos que poboa o baloncesto europeo, Diouf debuta en idade j\u00fanior na Liga LEB2 co Qalat Cajasol, onde xogou 13 partidos m\u00e1is 12 co filial da Liga EBA \u00e1 parte de participar no circu\u00edto sub-20 onde foi un dos mellores xogadores do torneo.\nNa s\u00faa primeira tempada completa en LEB Prata xa foi un dos xogadores m\u00e1is valorado do equipo, e estivo entre os mellores anotadores e reboteadores, as\u00ed como o mellor taponador da categor\u00eda (1,94 tap\u00f3ns por partido) seguido de lonxe doutro africano, Mamadou Samb (1,53 tap\u00f3ns por partido). Na s\u00faa segunda tempada completa na LEB Prata seguiu coa s\u00faa progresi\u00f3n, e non s\u00f3 foi o m\u00e1is valorado do seu equipo sen\u00f3n que tivo importantes aparici\u00f3ns nas clasificaci\u00f3ns sendo o 3\u00ba mellor taponador (1,8 tap\u00f3ns por partido), o 5\u00ba mellor reboteador (7,6 rebotes por partido) e o 6\u00ba xogador m\u00e1is valorado de toda a liga (16,7 de valoraci\u00f3n media) e dende estes momentos seguido por \"scouts\" da NBA.\nEn 2009 o Tarragona 2017 e o Cajasol Sevilla chegaron a un acordo para a cesi\u00f3n do xogador. Diouf permaneceu no club catal\u00e1n durante d\u00faas tempadas, onde fixo bos n\u00fameros sendo o segundo mais valorado do equipo e segundo mellor taponador da liga. En xullo de 2011 confirmouse a s\u00faa fichaxe polo Palencia Baloncesto para a disputa da tempada 2011-12. En xaneiro de 2012, Baloncesto Fuenlabrada ficha ao xogador para substitu\u00edr o lesionado de longa duraci\u00f3n Mouhamed Sen\u00e9. Debutando en ACB ante o Blancos de Rueda Valladolid. Pese a tan s\u00f3 xogar medio ano na competici\u00f3n antes de asinar nun equipo ACB, foi o segundo m\u00e1ximo reboteador e terceiro m\u00e1ximo taponador da competici\u00f3n. A tempada seguinte \u00e9 o Club Baloncesto Breog\u00e1n de Lugo quen consegue a s\u00faa cesi\u00f3n para xogar na liga LEB Ouro. Tras unha boa campa\u00f1a co club lucense, asina por unha tempada m\u00e1is."}
{"id": "220867", "revid": "98629", "url": "https://gl.wikipedia.org/wiki?curid=220867", "title": "Conca (hom\u00f3nimos)", "text": "O termo conca pode referirse a:"}
{"id": "220868", "revid": "12452", "url": "https://gl.wikipedia.org/wiki?curid=220868", "title": "Conca de drenaxe", "text": ""}
{"id": "220870", "revid": "89787", "url": "https://gl.wikipedia.org/wiki?curid=220870", "title": "Xurxo de Chipre", "text": "Xurxo de Chipre (\u0393\u03b5\u03ce\u03c1\u03b3\u03b9\u03bf\u03c2 \u039a\u03cd\u03c0\u03c1\u03b9\u03bf\u03c2, latinizado como Georgius Cyprius) foi un xe\u00f3grafo bizantino de finais do s\u00e9culo VII.\nTraxectoria.\nO \u00fanico que se sabe sobre a s\u00faa vida \u00e9 que naceu en Lapithos na illa de Chipre. \u00c9 co\u00f1ecido pola s\u00faa \"Descriptio orbis Romani\" (\"Descrici\u00f3n do mundo romano\"), escrita na d\u00e9cada 600\u2013610. Est\u00e1 escrita en grego, e fai unha relaci\u00f3n de cidades, vilas, fortalezas e divisi\u00f3ns administrativas do Imperio Romano de Oriente. A lista empeza en Italia e m\u00f3vese en sentido contrario ao reloxo polo Mediterr\u00e1neo, desde \u00c1frica, Exipto e Oriente. A lista que chegou ata n\u00f3s est\u00e1 evidentemente incompleta, pois os Balc\u00e1ns est\u00e1n exclu\u00eddos. A \"Descriptio\" s\u00f3 sobreviviu nunha compilaci\u00f3n, probabelmente do s\u00e9culo IX, xunto con outras listas como as \"notitiae\" eclesi\u00e1sticas. \u00c9 pos\u00edbel que o compilador, que normalmente se considera que foi o armenio Basilio de Ialimbana, alterase o texto de Xurxo."}
{"id": "220873", "revid": "624", "url": "https://gl.wikipedia.org/wiki?curid=220873", "title": "Authari", "text": ""}
{"id": "220874", "revid": "85894", "url": "https://gl.wikipedia.org/wiki?curid=220874", "title": "Jorge Quiroga Garc\u00eda", "text": "Jorge Quiroga Garc\u00eda del Hoyo, nado en Banga (O Carballi\u00f1o) e finado en Madrid o 3 de febreiro de 1953, foi un pol\u00edtico galego.\nTraxectoria.\nFillo de Eduardo Quiroga P\u00e9rez, casou en 1918 con Amparo Quiroga Navia-Osorio, filla de Manuel Quiroga V\u00e1zquez. Foi propietario do Balneario do Carballi\u00f1o."}
{"id": "220878", "revid": "624", "url": "https://gl.wikipedia.org/wiki?curid=220878", "title": "Rosamunda", "text": ""}
{"id": "220879", "revid": "85894", "url": "https://gl.wikipedia.org/wiki?curid=220879", "title": "Daniel Paz\u00f3 Vila", "text": "Daniel Bernardino Paz\u00f3 Vila, nado en Nigr\u00e1n en 1914 e finado no mesmo concello en 2008, foi un mari\u00f1eiro e inventor galego.\nTraxectoria.\nEntrou na Armada como mari\u00f1eiro voluntario en 1934, a bordo do acoirazado Jaime I. Na Guerra Civil combateu no ex\u00e9rcito republicano, foi un dos poucos superviventes da sabotaxe ao acoirazado Jaime I. Ti\u00f1a causa aberta en Ferrol por deserci\u00f3n e foi declarado fuxido e en rebeld\u00eda. Ao rematar a guerra burlou un fusilamento e sufriu prisi\u00f3n durante un ano e sete meses. Ao regresar a Nigr\u00e1n sufriu o acoso dos seus compa\u00f1eiros de profesi\u00f3n.\nInventou o casulo, un aparello para a pesca do polbo cara 1966. Coa chegada da democracia loitou polo reco\u00f1ecemento dos seus dereitos e servizos prestados no ex\u00e9rcito da Rep\u00fablica, obtendo finalmente o rango de capit\u00e1n de corveta, equivalente ao de comandante."}
{"id": "220880", "revid": "19415", "url": "https://gl.wikipedia.org/wiki?curid=220880", "title": "Heinolan Kiekko", "text": ""}
{"id": "220881", "revid": "22795", "url": "https://gl.wikipedia.org/wiki?curid=220881", "title": "Carst", "text": ""}
{"id": "220882", "revid": "22795", "url": "https://gl.wikipedia.org/wiki?curid=220882", "title": "Karst", "text": ""}
{"id": "220884", "revid": "22795", "url": "https://gl.wikipedia.org/wiki?curid=220884", "title": "Carsificaci\u00f3n", "text": ""}
{"id": "220885", "revid": "22795", "url": "https://gl.wikipedia.org/wiki?curid=220885", "title": "Carstificaci\u00f3n", "text": ""}
{"id": "220886", "revid": "22795", "url": "https://gl.wikipedia.org/wiki?curid=220886", "title": "Karstificaci\u00f3n", "text": ""}
{"id": "220888", "revid": "98629", "url": "https://gl.wikipedia.org/wiki?curid=220888", "title": "Panfronio", "text": "Panfronio foi un senador romano que viviu na segunda metade do s\u00e9culo VI.\nTraxectoria.\nPanfronio, se cadra descendente do \"uir illustris\" Panfronio correspondente de Ennodio na \u00e9poca de Teodorico., era un oficial civil imperial de alto rango e membro importante do senado romano. Viviu no per\u00edodo da guerra g\u00f3tica (535-553), a consecuencia da cal Italia foi conquistada polo Imperio romano de Oriente (ou bizantino). Como confirmaci\u00f3n da importancia que revest\u00eda Panfronio en Italia, ao final da guerra (sobre 555) o Emperador Xustiniano I dirixiu unha constituci\u00f3n imperial que atangu\u00eda os debedores en Italia e Sicilia precisamente a Panfronio, ademais de ao xeneral\u00edsimo Nars\u00e9s e ao senado. Probabelmente na \u00e9poca da constituci\u00f3n imperial en cuesti\u00f3n, Panfronio era o \"praefectus urbi\" de Roma.\nPanfronio aparece citado como \"patricius\" e membro do senado romano en dous fragmentos da obra hist\u00f3rica (que s\u00f3 sobrvive en fragmentos) do historiador clasicista bizantino Menandro Protector. Conta Menandro que sobre o 561 o xeneral\u00edsimo Nars\u00e9s enviou a Panfronio e o \"comes patrimonii per Italiam\", Bono, onda o xeneral franco Amingo para lle pedir que non obstaculizase o cruzamento do r\u00edo Adige por parte do ex\u00e9rcito bizantino, pois iso significar\u00eda vilar a tregua acadada un tempo antes entre imperiais e francos; Amingo, por\u00e9n, negouse, con toda probabilidade porque estaba aliado co godo rebelde Widin, a que estaba a combater Nars\u00e9s, obrigando a Nars\u00e9s a enfrontarse con el e vencelo xunto con Widin.\nNo 578/579 Panfronio, se cadra na \u00e9poca \"caput senatus\", foi enviado polo senado romano como embaixador a Constantinopla para pedirlle ao emperador Tiberio II axuda contra os longobardos, que no 568 invadiran a pen\u00ednsula e que en poucos anos a ocuparan en gran parte, chegando mesmo a cercar Roma no curso do ano 579. Tiberio II, por\u00e9n, estaba ocupado contra os persas, polo que estaba imposibilitado para enviar reforzos a Italia; en cambio rexeitou as 3.000 libras de ouro que Panfronio pretend\u00eda darlle como regalo pola s\u00faa subida ao trono (Tiberio II era de feito emperador hab\u00eda pouco) e aconselloulle que o empregase para corromper os duques longobardos para os empurrar a pasar ao servizo de Bizancio ou ben para lle pedir axuda aos francos. Tales medidas, con todo, non fixeron efecto."}
{"id": "220889", "revid": "98629", "url": "https://gl.wikipedia.org/wiki?curid=220889", "title": "Matanza da Escola Santa Mar\u00eda de Iquique", "text": "A Matanza da Escola Santa Mar\u00eda de Iquique foi un masacre cometido en Chile o 21 de decembro de 1907. Nestes eventos foron asasinados un n\u00famero indeterminado de traballadores do salitre de diversas nacionalidades que se encontraban en folga, mentres se aloxaban na Escola Domingo Santa Mar\u00eda do porto de Iquique. Os eventos que configuran os feitos suceden durante o auxe da produci\u00f3n salitreira en Antofagasta e Tarapac\u00e1, baixo os gobernos parlamentarios. A folga, provocada polas m\u00edseras condici\u00f3ns de traballo e explotaci\u00f3n dos traballadores, foi reprimida por medio do indiscriminado uso da forza armada por parte do goberno do presidente Pedro Montt.\nO xeneral Roberto Silva Renard, comandando as unidades militares baixo instruci\u00f3ns do ministro do interior Rafael Sotomayor Gaete, ordenou reprimir as protestas, matando os traballadores xunto cos seus familias e dando un trato especialmente duro aos sobreviventes.\nSer\u00edan matadas entre 2.200 e 3.600 persoas, onde se estima que un alto n\u00famero non determinado, eran peruanos e bolivianos quen a pesar da chamada dos seus c\u00f3nsules se negaron a abandonar o movemento.\nAntecedentes.\nOs antecedentes hist\u00f3ricos destes feitos at\u00f3panse no nacemento do movemento obreiro en xeral, e o sindicalismo en particular. Ambos xermolaron entre os mineiros do salitre, en tempos de profunda decadencia institucional. Dita matanza provocou o aquietamento do movemento durante uns dez anos, ante a violencia exercida por axentes do estado. Esta folga e o seu tr\u00e1xico corolario foron a fin dun ciclo de folgas iniciado en 1902 e que tiveron como principais protagonistas a folga de Valpara\u00edso de 1903 e a de Santiago, de 1905.\u00ad\nXeograficamente toda a zona do salitre en Chile est\u00e1 constitu\u00edda polo Deserto de Atacama. Os territorios de Tarapac\u00e1 e Antofagasta foron obtidos por Chile tras a Guerra do Pac\u00edfico (1879-1883), significando para Chile acceder a unha zona de riqueza mineral, composta principalmente por grandes xacementos de cobre e salitre. Este \u00faltimo converter\u00edase a finais do s\u00e9culo XIX no principal puntal da s\u00faa econom\u00eda, sendo o seu exclusivo produtor a nivel mundial. As tensi\u00f3ns provocadas polo dominio das minas fora unha das grandes causas da guerra civil chilena de 1891, cando o bando do Congreso, protexendo os intereses chilenos e brit\u00e1nicos da zona, venceron na contenda.\nOs xacementos atop\u00e1banse na metade da pampa, \u00e9 dicir, a planicie existente entre o Oc\u00e9ano Pac\u00edfico e as faldras da Cordilleira dos Andes. Segundo o censo do 28 de novembro de 1907, a Provincia de Tarapac\u00e1 ti\u00f1a 110.000 habitantes. Nesta provincia e na de Antofagasta traballaban preto de 40.000 operarios, dos cales preto de 13.000 provi\u00f1an principalmente de Bolivia e o Per\u00fa. A vida nas minas era moi dura. As empresas exerc\u00edan un duro control sobre a vida dentro dos xacementos, o que provocaba un alto grao de vulnerabilidade dos traballadores ante as arbitrariedades cometidas polos donos, xa que este control desbordaba claramente o mero \u00e1mbito laboral dos traballadores. A concentraci\u00f3n de poderes era inmensa. F\u00f3ra de ser donos das vivendas obreiras, as empresas contaban cun sistema policial propio, controlaban as \"pulper\u00edas\" e a todos aqueles que se dirix\u00edan a realizar negocios nas oficinas, estableceron un sistema exclusivo de pago por medio de fichas as cales eran exclusivamente canxeables nas oficinas e negocios da s\u00faa propiedade, e non dubidaban en atrasar os pagos at\u00e9 por prazos de dous ou tres meses.\nA principios do s\u00e9culo XX, a cuesti\u00f3n social na rexi\u00f3n de Tarapac\u00e1 empezou a manifestarse no malestar dos obreiros das Oficinas salitreiras, que en distintas petici\u00f3ns lle reclamaban ao Goberno de Santiago atenci\u00f3n e melloras nas s\u00faas condici\u00f3ns de vida e laborais, as cales eran deplorables. Pese ao anterior, os gobernos parlamentarios eran remisos a intervir nas negociaci\u00f3ns entre empresarios e traballadores e tenderon a considerar os movementos de grande escala (especialmente se \u00edan acompa\u00f1ados de demostraci\u00f3ns masivas) como rebeli\u00f3ns incipientes.\nA folga e a matanza.\nO 10 de decembro de 1907 unha folga xeral desatouse na salitreira San Lorenzo e o paro contaxiou a da do Alto San Antonio, inici\u00e1ndose a Folga dos 18 peniques. Este nome d\u00e9bese a que os xornaleiros ped\u00edan o pago de salarios a este tipo de cambio xa que o salitre era comercializado en libras esterlinas. A numerosa columna de folguistas de Alto San Antonio chegou ao porto de Iquique, sede do goberno rexional, portando bandeiras de Chile, o Per\u00fa, Bolivia e a Arxentina, alox\u00e1ndose no hip\u00f3dromo do porto. A este movemento sum\u00e1ronse outras oficinas salitreiras, entrando en folga tam\u00e9n case todo o comercio e industria do norte do pa\u00eds. As demandas publicadas o 16 de decembro nun memorial polos pampinos eran:\nO 16 de decembro, miles de traballadores en paro chegaron \u00e1 cidade de Iquique, apoiando as demandas dos salitreiros \u00e1 autoridade provincial, co fin de obter a s\u00faa intervenci\u00f3n. As solicitudes anteriores, \u00e9 dicir, enviar comisi\u00f3ns cos petitorios \u00e1 autoridade, fracasaran en 1901, 1903 e 1904.\nO goberno de Santiago, dera xa a orde de traslado de tres rexementos para reforzar os dous que hab\u00edan en Iquique e enviou desde Valpara\u00edso un cruceiro con tropas de desembarco: o 17 chegou desde Arica o cruceiro \"Blanco Encalada\" transportando o rexemento \"Rancagua\"; o 18, ancoraba na ba\u00eda o cruceiro \"Esmeralda\" que tra\u00eda tropas do Rexemento de Artillar\u00eda de Mari\u00f1a.\nO intendente interino Julio Guzm\u00e1n Garc\u00eda, mediaba nas negociaci\u00f3ns cos representantes pampinos, at\u00e9 que o 19 de decembro chegaron ao porto o Intendente titular Carlos Eastman Quiroga e o xeneral Roberto Silva Renard, xefe da Primeira Zona Militar do Ex\u00e9rcito, acompa\u00f1ados do coronel Sinforoso Ledesma. Todos eles foron recibidos con aclamaci\u00f3ns polos obreiros, quen creron que vi\u00f1an comisionados para trasladalos e solucionar os seus problemas.\nA medida que avanzaba a folga, m\u00e1is e m\u00e1is pampinos un\u00edanse a ela, cheg\u00e1ndose a estimar que para o 21 de decembro eran entre 10.000 e 12.000 os obreiros en folga en Iquique. Aos poucos d\u00edas de chegar, este gran conglomerado de traballadores estaban reunidos na praza Manuel Montt e na Escola Domingo Santa Mar\u00eda, ped\u00edndolle ao goberno que actuase de mediador cos patr\u00f3ns das firmas salitreiras estranxeiras (ingleses) para solucionar as s\u00faas demandas. Pola s\u00faa banda, os patr\u00f3ns neg\u00e1banse a negociar mentres os obreiros non volvesen as s\u00faas actividades.\nOrdes oficiais desde Santiago determinaban que os folguistas abandonasen a praza e a escola e se situasen no Hip\u00f3dromo, para logo regresar en tren \u00e1s salitreiras e renovar as s\u00faas faenas. Os pampinos neg\u00e1ronse, pois intu\u00edan que se regresaban aos seus labores, as s\u00faas petici\u00f3ns ser\u00edan ignoradas.\nFronte \u00e1 crecente tensi\u00f3n que hab\u00eda xa entre os grupos, o 20 de decembro de 1907 os dirixentes efectuaron unha reuni\u00f3n co intendente Eastman. Neses mesmos momentos era declarado o estado de sitio, facendo que as liberdades constitucionais foran suspendidas, todo isto por medio dun decreto publicado na prensa. Mentres a reuni\u00f3n se efectuaba na oficina salitreira Buenaventura, un grupo de obreiros coas s\u00faas familias trataron de abandonar o lugar e foron cribados na li\u00f1a f\u00e9rrea. Como resultado desta acci\u00f3n 6 obreiros morreron e os demais foron feridos.\nO 21 de decembro de 1907 efectu\u00e1ronse os funerais dos obreiros, e inmediatamente despois de conclu\u00edr as cerimonias orden\u00f3uselles a todos os traballadores que abandonasen as dependencias da escola e os seus arredores e se trasladasen \u00e1s casuchas do Club H\u00edpico. Os obreiros neg\u00e1ronse a ir, temendo ser canoneados polos barcos que apuntaban o cami\u00f1o que deber\u00edan percorrer cara ao devandito lugar.\nO xeneral Roberto Silva Renard, xunto ao coronel Ledesma, ti\u00f1an a misi\u00f3n de desaloxar os traballadores en folga. Sinal\u00f3uselle \u00e1s 14.30, aos dirixentes do comit\u00e9 de traballadores, que se non sa\u00edan do edificio abrir\u00edan fogo contra eles. Ante a negativa destes, o xefe militar reiterou que abrir\u00eda fogo sobre os folguistas \u00e1s 15.30. A pesar das ameazas reiteradas, s\u00f3 un pequeno grupo de traballadores abandonou a praza.\n\u00c1 hora sinalada por Silva Renard, este ordenoulle aos soldados dispararlle aos membros do comit\u00e9 que se atopaban na azotea da escola, que caeron mortos coa primeira descarga. A multitude, desesperada e buscando escapar, arroxouse sobre a tropa e esta repetiu a descarga \u00e1 que se lle engadiu a das metralladoras. A tropa, despois de disparar desde a praza, entrou ametrallando polos patios e as salas de clase, matando mulleres e nenos sen clemencia. Os sobreviventes da matanza con posterioridade foron escoltados con sabres at\u00e9 o Club H\u00edpico, e desde al\u00ed \u00e1 pampa.\nV\u00edtimas.\nO n\u00famero de v\u00edtimas que deixou a matanza \u00e9 discutible. En primeira instancia, o informe oficial do Xeneral Silva Renard fala nun primeiro momento de 140 mortos, para posteriormente ascender a 195. Non obstante, esta cifra \u00e9 considerada irreal, dada a cantidade de obreiros que se achaban no lugar. O n\u00famero m\u00e1is alto conxecturado foi de 3.600, a\u00ednda que \u00e9 considerado especulativo. A cifra m\u00e1is aceptada \u00e9 de preto de 2.200.\nCalquera que fose o n\u00famero de v\u00edtimas, o goberno da \u00e9poca ordenou non expedir detalladamente certificados de defunci\u00f3n dos falecidos, ao cal o parte de defunci\u00f3n sinalaba \"morte por ferida de bala\" (ver rexistros do museo rexional) enterr\u00e1ndoos todos nunha fosa com\u00fan no cemiterio da cidade. En 1940 exhum\u00e1ronse os seus restos, os cales foron enterrados novamente, esta vez no patio do Servizo M\u00e9dico Legal da devandita cidade.\nCon motivo da conmemoraci\u00f3n dos cen anos da matanza, o goberno da presidenta Michelle Bachelet ordenou que se exhumaran novamente os restos e que foran depositados nun monumento especialmente dedicado para eles no lugar do crime.\nConsecuencias.\nO xeneral Silva Renard informou o goberno de Santiago acerca dos feitos, minimizando a s\u00faa actuaci\u00f3n e facendo responsable dos feitos os folguistas. O Congreso Nacional reaccionou moi tibiamente a estas actitudes, ordenando crear unha comisi\u00f3n investigadora, para a cal non se designou a ningu\u00e9n e non realizou ningunha funci\u00f3n. Os feitos foron logo cuestionados e investigados por unha Comisi\u00f3n Oficial, que publicou un informe que comunicou \u00e1 C\u00e1mara de Deputados nunha sesi\u00f3n do 7 de novembro de 1913.\nA mellora das condici\u00f3ns dos obreiros foi lenta, e non ser\u00eda at\u00e9 1920 cando se empezasen a ditar as leis sociais m\u00ednimas, tales como a de pago en di\u00f1eiro e xornada de traballo. Pola s\u00faa banda, en 1914, o xeneral Silva Renard, escapou malferido dun intento de asasinato por parte do anarquista Antonio Ram\u00f3n Ram\u00f3n, un espa\u00f1ol cuxo irm\u00e1n Manuel Vacca finara na Santa Mar\u00eda. O xeneral Silva Renard morrer\u00eda uns anos m\u00e1is tarde por mor destas feridas. A matanza con todo, non foi a \u00faltima a\u00ednda que si a maior sucedida contra traballadores que protestaban en Chile. O historiador chileno Hern\u00e1n Ram\u00edrez Necochea estima que entre 1901 e 1970 unhas 15.000 persoas morreron en enfrontamentos con carabineiros e militares.\nA presidenta Michelle Bachelet accedeu a que se decretase dolo nacional para o 21 de decembro de 2007, con motivo da conmemoraci\u00f3n dos cen anos da matanza. Para dita ocasi\u00f3n creouse un monumento en recordo das v\u00edtimas, ademais de realizar exposici\u00f3ns e informaci\u00f3ns p\u00fablicas acerca dos feitos.\nInfluencia cultural.\nOs feitos da matanza foron intencionalmente omitidos polos gobernos da \u00e9poca. Co paso do tempo, os seus tr\u00e1xicos feitos serviron de inspiraci\u00f3n para cantantes e poetas, mentres que os seus efectos sociais foron investigados desde mediados do s\u00e9culo XX. As principais obras que tratan este evento son:"}
{"id": "220890", "revid": "89787", "url": "https://gl.wikipedia.org/wiki?curid=220890", "title": "Heinolan Peliitat", "text": "O Heinolan Peliitat \u00e9 un equipo de h\u00f3ckey sobre xeo da localidade de Heinola (Finlandia). O club est\u00e1 integrado por 11 equipos, dos cales o principal compite dende a tempada 2006-07 compite na segunda categor\u00eda do h\u00f3ckey sobre xeo fin\u00e9s, a Mestis. Xoga os seus partidos como local no Versowood-areena, un pavill\u00f3n con capacidade para 2.975 espectadores (1.500 sentados). Foi fundado en 1984 como Heinolan Peliitat, mais entre 1989 e 2011 adoptou o nome de Heinolan Kiekko, ata que no 2011 recuperou a denominaci\u00f3n orixinal."}
{"id": "220893", "revid": "89787", "url": "https://gl.wikipedia.org/wiki?curid=220893", "title": "Savonlinnan Pallokerho", "text": "O Savonlinnan Pallokerho ou SaPKo \u00e9 un equipo de h\u00f3ckey sobre xeo da localidade de Savonlinna (Finlandia). O club foi fundado en 1929 e dende a tempada 2006-07 ata a 2021-22 competiu na segunda categor\u00eda do h\u00f3ckey sobre xeo fin\u00e9s, a Mestis, ata que se declarou en bancarrota logo de finalizar a tempada. Xogaba os seus partidos como local no Talvisalon Gigantti-areena, un pavill\u00f3n con capacidade para 2\u00a0833 espectadores.\nHistoria.\nEn 1929 fundouse o club deportivo Savonlinnan Pallokerho. Inicialmente estaba formado por d\u00faas secci\u00f3ns: f\u00fatbol e bandy, mais dende os anos '60 o h\u00f3ckey sobre xeo converteuse no principal deporte.\nNos anos sesenta, o SaPKo xogou durante catro tempadas na m\u00e1xima categor\u00eda do h\u00f3ckey sobre xeo fin\u00e9s, a SM-sarja, mais en 1971 descendeu \u00e1 Suomi-sarja. En 1974 creouse a nova Primeira Divisi\u00f3n e o SaPKo foi un dos equipos que participou na tempada inaugural. O SaPKo asentouse como equipo da I-divisioona excepto por algunha visita pola Segunda Divisi\u00f3n. En 1968 o equipo conseguiu chegar ata a final da Suomen Cup, mais caeu fronte ao Koo-Vee por 10-2.\nO seguinte grande \u00e9xito do club chegou na tempada 1994-95, cando realizou unha gran tempada regular con equipos como o capit\u00e1n da selecci\u00f3n canadense Brian Tutt e conseguiu disputar a promoci\u00f3n de ascenso \u00e1 m\u00e1xima categor\u00eda, a SM-liiga. Xogou o \"play-off\" de ascenso fronte ao Ilves de Tampere, mais non puido acadar o ascenso. Logo deste \u00e9xito comezou unha ca\u00edda que culminou co descenso \u00e1 Suomi-sarja. A finais da tempada 2005-06, o SaPKo conseguiu finalmente a promoci\u00f3n \u00e1 segunda categor\u00eda, a Mestis.\nDurante anos o club loitou coas dificultades financeiras, que durante a tempada 2021-22 tent\u00e1ronse solventar con medidas como a venda de bufandas a 50 euros ou cunha subvenci\u00f3n de 50\u00a0000 euros da propia cidade de Savonlinna, que por motivos xudiciais nunca chegou ao club. O 21 de xu\u00f1o de 2022, logo da xunta xeral da entidade, revelouse que esta ti\u00f1a unha d\u00e9beda total algo inferior aos 230\u00a0000 euros e tomouse a decisi\u00f3n de declarar o equipo en bancarrota. Finalmente, o 22 de xu\u00f1o a directiva de Savonlinnan Pallokerho Oy fixo oficial que o equipo se declaraba en bancarrota ao considerar que as s\u00faas operaci\u00f3ns non eran viables a causa dos recursos financeiros insuficientes. Tam\u00e9n se sinalou que probablemente o equipo representativo comezar\u00eda nos niveis inferiores nalg\u00fan momento."}
{"id": "220903", "revid": "865", "url": "https://gl.wikipedia.org/wiki?curid=220903", "title": "As I Lay Dying", "text": "As I Lay Dying \u00e9 unha banda estadounidense de metal procedente de San Diego (California). Fundada no ano 2000 polo seu vocalista Tim Lambesis o grupo est\u00e1 composto por Lambesis, o bater\u00eda Jordan Mancino, os guitarristas Nick Hipa e Phil Sgrosso, e o baixista Josh Gilbert. Asinaron un contrato con Metal Blade Records e levan publicados cinco \u00e1lbums de estudio, un \u00e1lbum compartido e dous recompilatorios."}
{"id": "220904", "revid": "865", "url": "https://gl.wikipedia.org/wiki?curid=220904", "title": "The Casualties", "text": "The Casualties \u00e9 unha banda estadounidense de hardcore punk procedente da cidade de Nova York e formada no ano 1990. Foi fundada polos vocalistas Jorge Herrera e Colin Wolf, o guitarrista Hank (o seu apelido desco\u00f1\u00e9cese), o baixista Mark Yoshitomi e o bater\u00eda Yureesh Hooker. Jorge Herrera \u00e9 o \u00fanico membro que continua da formaci\u00f3n orixinal. Durante os primeiros anos do grupo os seus compo\u00f1entes cambiaron continuamente."}
{"id": "220905", "revid": "865", "url": "https://gl.wikipedia.org/wiki?curid=220905", "title": "While She Sleeps", "text": "While She Sleeps \u00e9 unha banda inglesa de metalcore procedente de Sheffield. Formada no ano 2006, o grupo est\u00e1 composto polo vocalista Lawrence Taylor, os guitarristas Sean Long e Mat Welsh, o baixista Aaran Mackenzie e o bater\u00eda Adam Savage. Na actualidade te\u00f1en un contrato co selo Search and Destroy Records no Reino Unido, con Good Fight Music nos Estados Unidos e con Shock Records en Australia."}
{"id": "220906", "revid": "56817", "url": "https://gl.wikipedia.org/wiki?curid=220906", "title": "Ensiferum", "text": "Ensiferum \u00e9 unha banda finesa de folk metal procedente de Helsinqui. Dende a s\u00faa formaci\u00f3n no ano 1995 levan publicados cinco \u00e1lbums de estudio, un EP, un recompilatorio, tres sinxelos e tres demos."}
{"id": "220907", "revid": "5312", "url": "https://gl.wikipedia.org/wiki?curid=220907", "title": "Folla engurrada", "text": "A folla engurrada do pexegueiro \u00e9 unha enfermidade criptog\u00e1mica do pexegueiro e da amendoeira, por mor do fungo \"Taphrina deformans\" (ascomiceto) que produce deformaci\u00f3ns nas follas, podendo causar importantes danos \u00e1s \u00e1rbores produtoras de pexegos e nectarinas.\nDescrici\u00f3n.\nAdoita atacar \u00e1s follas novas, a\u00ednda que \u00e1s veces tam\u00e9n a follas vellas e incluso aos froitos. As follas infectadas cambian a cor, torn\u00e1ndose normalmente vermellas ou verde p\u00e1lido. Por\u00e9n o m\u00e1is caracter\u00edstico \u00e9 que se engurran e enrolan.\nA evoluci\u00f3n natural da doenza remata co encoirado, murchado e ca\u00edda das follas, a finais de xu\u00f1o ou primeiros de xullo. Ademais as p\u00f3las terminais fenecen, polo que sup\u00f3n un problema para o desenvolvemento do froito tanto do ano da infecci\u00f3n coma o seguinte. A \u00e1rbore enfraquece e incluso pode causar a morte se se repite ano tras ano.\nO tempo fr\u00edo e h\u00famido durante o desenvolvemento das follas \u00e9 favor\u00e1bel \u00e1 proliferaci\u00f3n do fungo.\nPrevenci\u00f3n e tratamento.\nA prevenci\u00f3n pasa por tirar os froitos podres, enterrar as follas infectadas e facer cada ano unha boa subministraci\u00f3n de compost ao p\u00e9 da \u00e1rbore. Evitar tam\u00e9n podas e feridas nos pexegueiros.\nOs tratamentos con extractos de allo, zinc e cobre tam\u00e9n semellan ser efectivos. O m\u00e1is habitual e facer a finais do outono, cando todas as follas caeron, unha pulverizaci\u00f3n con cobre e zinc. S\u00f3 os tratamentos preventivos son efectivos, e os tratamentos unha vez abran os gomos ou durante o ver\u00e1n son ineficaces."}
{"id": "220908", "revid": "18868", "url": "https://gl.wikipedia.org/wiki?curid=220908", "title": "Taphrina deformans", "text": ""}
{"id": "220909", "revid": "1888", "url": "https://gl.wikipedia.org/wiki?curid=220909", "title": "Jorge Quiroga Garc\u00eda del Hoyo", "text": ""}
{"id": "220932", "revid": "55340", "url": "https://gl.wikipedia.org/wiki?curid=220932", "title": "Beryl Markham", "text": "Beryl Markham, nada o 26 de outubro de 1902 e finada o 3 de agosto de 1986, foi unha aviadora, aventureira e adestradora de cabalos kenyana de Gran Breta\u00f1a. Foi a primeira muller que cruzou soa o oc\u00e9ano Atl\u00e1ntico de leste a oeste e \u00e9 lembrada hoxe principalmente por escribir o libro de memorias \"West with the Night\"."}
{"id": "220933", "revid": "5863", "url": "https://gl.wikipedia.org/wiki?curid=220933", "title": "Jos\u00e9 Barreras Mass\u00f3", "text": "Jos\u00e9 Barreras Mass\u00f3, nado en Vigo o 28 de febreiro de 1867 e finado na mesma cidade o 29 de xu\u00f1o de 1950, foi un enxe\u00f1eiro, empresario e pol\u00edtico galego.\nTraxectoria.\nPertencente a unha familia de industriais catal\u00e1ns establecida en Vigo dende mediados do s\u00e9culo XIX, creou estaleiros (Hijos de J. Barreras, S.A.), factor\u00edas de conservas e frotas pesqueiras. Foi elixido deputado polo distrito de Redondela nas elecci\u00f3ns de 1920 fronte a Luis de Zulueta e sufragou o peri\u00f3dico local \"Ecos del Distrito\". Fundou a revista \"Industrias Pesqueras\" en 1927."}
{"id": "220934", "revid": "23204", "url": "https://gl.wikipedia.org/wiki?curid=220934", "title": "John Carew", "text": "John Alieu Carew, nado o 5 de setembro de 1979 en L\u00f8renskog, \u00e9 un futbolista noruegu\u00e9s. Xoga de dianteiro."}
{"id": "220936", "revid": "23204", "url": "https://gl.wikipedia.org/wiki?curid=220936", "title": "Obafemi Martins", "text": "Obafemi Akinwunmi Martins, nado o 28 de outubro de 1984 en Lagos, \u00e9 un futbolista nixeriano. Xoga de centrocampista ou dianteiro."}
{"id": "220938", "revid": "56817", "url": "https://gl.wikipedia.org/wiki?curid=220938", "title": "Euskobar\u00f3metro", "text": "O Euskobar\u00f3metro \u00e9 unha serie de enquisas sociol\u00f3xicas sobre o Pa\u00eds Vasco realizadas cada seis meses por un grupo de investigadores da Universidade do Pa\u00eds Vasco. A s\u00faa base de datos incl\u00fae estudos sociol\u00f3xicos dende a transici\u00f3n democr\u00e1tica e son un referente \u00e1 hora de analizar a sociedade vasca. A causa das caracter\u00edsticas pol\u00edticas de Euskadi, unha parte importante das sondaxes ad\u00edcase a avaliar as opini\u00f3ns dos cidad\u00e1ns vascos sobre o independentismo e o terrorismo, as\u00ed como tam\u00e9n o autogoberno ou a identidade nacional (vasca, espa\u00f1ola...)."}
{"id": "220940", "revid": "98629", "url": "https://gl.wikipedia.org/wiki?curid=220940", "title": "Requiem for a Dream", "text": "Requiem for a Dream \u00e9 un filme estadounidense dirixido por Darren Aronofsky que se estreou no 2000. Bas\u00e9ase na novela hom\u00f3nima de Hubert Selby, Jr..\nSinopse.\nHarry (Jared Leto) e a s\u00faa nai (Ellen Burstyn) te\u00f1en so\u00f1os moi distintos: ela est\u00e1 permanentemente a dieta agardando o d\u00eda en que poida participar no seu concurso televisivo preferido; a ambici\u00f3n de Harry e a s\u00faa moza Marion (Jennifer Connelly) \u00e9 facerse ricos vendendo droga e utilizar as ganancias para abrir unha tenda de roupa, pero nunca te\u00f1en os cartos suficientes para iso. A pesar de todo, Harry e Marion non se resignan e far\u00e1n o inimaxinable para conseguir a vida coa que so\u00f1an."}
{"id": "220942", "revid": "98629", "url": "https://gl.wikipedia.org/wiki?curid=220942", "title": "Alejandro Mon Landa", "text": "Alejandro Mon Landa, nado en Pontevedra o 4 de decembro de 1852 e finado na mesma cidade o 15 de xaneiro de 1915, foi un avogado e pol\u00edtico galego.\nTraxectoria.\nFillo de Miguel Mon \u00c1lvarez Castrill\u00f3n e de Dolores Landa P\u00e9rez, neto de Miguel de Mon y de Miranda, dunha familia fidalga asturiana. Casou coa s\u00faa curm\u00e1 Clementina Landa L\u00f3pez.\nDoutor en Dereito civil e can\u00f3nico. Membro do Partido Conservador, foi alcalde de Pontevedra (1879-1880) e deputado provincial. Foi elixido deputado a Cortes polo distrito da Ca\u00f1iza en 1891 e 1893. Volveu ser elixido polo mesmo distrito en 1898, e reelixido nas sucesivas elecci\u00f3ns at\u00e9 1910. Foi pai de Alejandro Mon Landa Landa, que o sucedeu como deputado polo mesmo distrito.\nEn 1907 obtivo xunto con Jos\u00e9 Riestra L\u00f3pez e Gaspar Mass\u00f3 Ferrer a concesi\u00f3n do Tranv\u00eda a vapor de Pontevedra \u00e1 Mar\u00edn.\nFoi av\u00f3 de Gonzalo Fern\u00e1ndez de la Mora."}
{"id": "220943", "revid": "23204", "url": "https://gl.wikipedia.org/wiki?curid=220943", "title": "Luke Hemsworth", "text": "Luke Hemsworth, nado no ano 1981 en Melbourne, Victoria, \u00e9 un actor australiano de televisi\u00f3n.\n\u00c9 irm\u00e1n dos tam\u00e9n actores Chris Hemsworth e Liam Hemsworth."}
{"id": "220949", "revid": "624", "url": "https://gl.wikipedia.org/wiki?curid=220949", "title": "Evoluci\u00f3n das especies", "text": ""}
{"id": "220950", "revid": "624", "url": "https://gl.wikipedia.org/wiki?curid=220950", "title": "Foederatus", "text": ""}
{"id": "220951", "revid": "25871", "url": "https://gl.wikipedia.org/wiki?curid=220951", "title": "Eparqu\u00eda", "text": "Eparca \u00e9 un termo empregado no imperio Sel\u00e9ucida para indicar un alto cargo administrativo. O termo deriva do grego \u1f10\u03c0\u03af \"ep\u00ed\" \"sobre\" e de \u1f00\u03c1\u03c7\u03b5\u03af\u03b1 \"arkh\u00e9ia\" \"goberno\", para indicar o funcionario respons\u00e1bel do goberno sobre un territorio particular, chamado \u1f10\u03c0\u03b1\u03c1\u03c7\u03af\u03b1 \"(eparkh\u00eda)\" en grego (en lat\u00edn \"eparchia\").\nEparqu\u00eda no Imperio bizantino.\nTras a reforma teodosiana, o termo \"eparqu\u00eda\" foi empregado polo Impero Romano de Oriente para indicar unha circunscrici\u00f3n administrativa equivalente \u00e1 \"provincia\" latina. Tales entidades desapareceron despois do s\u00e9culo VII coa instituci\u00f3ns dos temas.\nNa capital Constantinopla, en cambio, o t\u00edtulo de \"eparca do pretorio\" ou \"eparca de Constantinopla\" (grego: \u1f14\u03c0\u03b1\u03c1\u03c7\u03bf\u03c2 \u03c4\u03bf\u1fe6 \u03c0\u03c1\u03b1\u03b9\u03c4\u03c9\u03c1\u03af\u03bf\u03c5, \"\u00e9parkhos t\u00fb praitor\u00edu\") pasou a indicar, a finais do Imperio, o prefecto do pretorio de Oriente e gobernador da cidade.\nEparqu\u00eda nas igrexas cristi\u00e1s.\nO termo \"eparqu\u00eda\" empr\u00e9gase en moitas igrexas cristi\u00e1s para indicar unha circunscrici\u00f3n administrativa ou relixiosa. O correspondente t\u00edtulo \u00e1 s\u00faa fronte \u00e9 o de eparca ou bispo.\nIgrexa ortodoxa.\nO termo \u00fasase hoxe para indicar algunhas subdivisi\u00f3ns nas Igrexas Ortodoxas.\nIgrexa cat\u00f3lica.\nNalgunhas Igrexas cat\u00f3licas de rito oriental ch\u00e1mase eparqu\u00eda a unha porci\u00f3n de territorio e de fieis que son confiados \u00e1 cura pastoral dun eparca ou bispo; a eparqu\u00eda xa que logo \u00e9 totalmente correspondente \u00e1 diocese da Igrexa Latina.\nAs eparqu\u00edas (e os seus eparcas) r\u00e9xense polos canons 177-310 do C\u00f3digo dos Canons das Igrexas Orientais."}
{"id": "220952", "revid": "624", "url": "https://gl.wikipedia.org/wiki?curid=220952", "title": "Eparca", "text": ""}
{"id": "220969", "revid": "89787", "url": "https://gl.wikipedia.org/wiki?curid=220969", "title": "Interkosmos 9", "text": "Interkosmos 9 (\u0418\u043d\u0442\u0435\u0440\u043a\u043e\u0441\u043c\u043e\u0441 9 en ruso), tam\u00e9n denominado DS-U2-IK N\u00ba 3 e Copernicus 500, foi un sat\u00e9lite artificial sovi\u00e9tico lanzado o 19 de abril de 1973 mediante un foguete Kosmos 2I desde a base de Kapustin Yar.\nCaracter\u00edsticas.\nInterkosmos 9 foi o terceiro membro da serie de sat\u00e9lites DS-U2-IK e estaba adicado \u00f3 estudo da ionosfera terrestre.\nInterkosmos 9 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1551\u00a0km de apoxeo e 202\u00a0km de perixeo, cunha inclinaci\u00f3n orbital de 48,5 graos e un per\u00edodo de 102,2 minutos. Reentrou na atmosfera o 15 de outubro de 1973."}
{"id": "220970", "revid": "4817", "url": "https://gl.wikipedia.org/wiki?curid=220970", "title": "Intercosmos 9", "text": ""}
{"id": "220971", "revid": "89787", "url": "https://gl.wikipedia.org/wiki?curid=220971", "title": "Koovee (h\u00f3ckey sobre xeo)", "text": "O Koovee \u00e9 un equipo de h\u00f3ckey sobre xeo da localidade de Tampere (Finlandia). Actualmente compite na Mestis, a segunda categor\u00eda do h\u00f3ckey sobre xeo fin\u00e9s, a\u00ednda que chegou a xogar na m\u00e1xima categor\u00eda. Xoga os seus partidos como local no Hakamets\u00e4 2, un pavill\u00f3n con capacidade para 1\u00a0050 espectadores.\nDurante moitas tempadas xogou na m\u00e1xima categor\u00eda do h\u00f3ckey sobre xeo fin\u00e9s, primeiro na SM-sarja e posteriormente na SM-liiga, na que permaneceu ata o seu descenso na tempada 1979-80. Os seus mellores resultados tiveron lugar na d\u00e9cada de 1960, cando conseguiu o t\u00edtulo da SM-sarja (m\u00e1xima categor\u00eda do h\u00f3ckey sobre xeo finland\u00e9s na \u00e9poca) en 1968, tres medallas de prata (1959, 1962 e 1964) e d\u00faas de bronce (1960 e 1961), conseguindo unha medalla de bronce m\u00e1is na SM-liiga (m\u00e1xima categor\u00eda) en 1977.\nHistoria.\nO club foi fundado en 1929, a\u00ednda que o primeiro partido de h\u00f3ckey sobre xeo tivo lugar en 1945. Cinco anos despois do seu primeiro partido, o equipo de h\u00f3ckey sobre xeo conseguiu o ascenso \u00e1 m\u00e1xima categor\u00eda do h\u00f3ckey sobre xeo fin\u00e9s, a SM-sarja, na que debutou na tempada 1950\u201351. Este feito fixo que a modalidade se popularizara no club O campionato finland\u00e9s estaba daquela organizado en dous grupos, quedando o TK-V enquadrado no grupo B xunto co Tarmo de H\u00e4meenlinna, o TBK de Tampere, o Karhu-Kissat e o KIF, estes dous de Helsinqui. O equipo tan s\u00f3 puido sumar un empate e unha vitoria nos oito partidos que disputou e finalizou como pechacancelas do seu grupo, o que motivou o seu descenso de categor\u00eda.\nLogo de d\u00faas tempadas afastado da m\u00e1xima categor\u00eda, o TK-V regresou \u00e1 elite do h\u00f3ckey sobre xeo finland\u00e9s na tempada 1953\u201354, desta volta encadrado no grupo A. Desta vez o equipo de Tampere conseguiu catro vitorias e outras tantas derrotas para un total de oito puntos que o situaron na terceira posici\u00f3n do seu grupo, mant\u00e9ndose deste xeito unha tempada m\u00e1is na m\u00e1xima categor\u00eda. A tempada seguinte o equipo mellorou os seus resultados, o que lle permitiu escalar ata a segunda posici\u00f3n do seu grupo cun rexistro de cinco vitorias, un empate e d\u00faas derrotas. TK-V xogou a eliminatoria pola medalla de bronce fronte ao HIFK de Helsinqui, mais caeu en ambos encontros (5-4 e 3-9).\nO maior logro do equipo foi o campionato da SM-sarja conseguido en 1968. Ao final da tempada 1976-77 da m\u00e1xima categor\u00eda do h\u00f3ckey sobre xeo finland\u00e9s, o KooVee conseguiu a s\u00faa derradeira medalla do campionato finland\u00e9s.\nNa tempada 2006-07 xogou na segunda categor\u00eda, a Mestis, descendendo esa mesma tempada \u00e1 Suomi-sarja.\nEn 2015 o club converteuse en \"osakeyhti\u00f6\" (abreviado Oy, sociedade por acci\u00f3ns), pasando a denominarse Koovee Hockey Oy.\nNa tempada 2017-18 o Koovee finalizou a liga regular da Suomi-sarja na sexta posici\u00f3n, clasific\u00e1ndose deste xeito de forma directa para os \"play-offs\". Na primeira rolda o equipo de Tampere enfrontouse ao terceiro clasificado da liga regular, o FPS de Forssa, ao que derrotou 1-3. Na segunda rolda conseguiu eliminar ao segundo clasificado da liga regular, o Pyry de Nokia en tres partidos (3-0), pasando deste xeito a disputar a promoci\u00f3n \u00e1 Mestis fronte ao Hermes de Kokkola, pen\u00faltimo clasificado de dita competici\u00f3n, caendo en cinco partidos a pesar da vitoria inicial na s\u00faa visita ao Kokkolan j\u00e4\u00e4halli. A pesar da derrota, debido \u00e1 quebra financeira do Espoo United e \u00e1 negativa do JHT de Kalajoki a ocupar o lugar do equipo de Espoo, este foi ocupado por Koovee.\nIdentidade do equipo.\nNome.\nO equipo foi fundado co nome Tampereen Kilpa-Veljet, e abreviado como TK-V. En fin\u00e9s o nome da letra \"K\" dise \"koo\" e o da \"V\" \"vee\", o nome actual do equipo vir\u00eda da pronunciaci\u00f3n do nome do equipo abreviado e sen o nome da cidade.\nPavill\u00f3n.\nO Koovee xogou no m\u00edtico estadio de Hakamets\u00e4 dende a spa inauguraci\u00f3n en 1965\u00a0ata pouco despois do seu descenso da m\u00e1xima categor\u00eda. Dende o seu ascenso \u00e1 segunda categor\u00eda do h\u00f3ckey sobre xeo finland\u00e9s xoga os seus partidos como local no Hakamets\u00e4 2, un pavill\u00f3n con capacidade para 1\u00a0050 persoas e inaugurado en 1974, localizado nas proximidades do estadio de Hakamets\u00e4, con capacidade para 7\u00a0300 persoas, que foi a casa do equipo e no que contin\u00faa a xogar na tempada 2020-21.\nA maior entrada rexistrada nun partido como local do Koovee en Hakamets\u00e4 tivo lugar o 9 de febreiro de 1969, cando 9\u00a0951 persoas presenciaron o encontro que o enfrontou ao HIFK\u00a0de Helsinqui. Pola s\u00faa banda, o seu mellor rexistro de asistencia nun partido disputado no estadio de Hakamets\u00e4 2 foi o 3 de marzo\u00a0de 1988 durante un partido fronte ao IkVi de Tampere ante 949 persoas.\nPersonalidades.\nXogadores.\nCapit\u00e1ns.\nO primeiro capit\u00e1n do equipo foi Matti Reunam\u00e4ki, quen ocupou o posto entre 1967\u00a0e 1968. A continuaci\u00f3n todos os capit\u00e1ns do equipo:"}
{"id": "220972", "revid": "98629", "url": "https://gl.wikipedia.org/wiki?curid=220972", "title": "Campania (eparqu\u00eda)", "text": "Campania era un antigo territorio bizantino en Italia, hoxe comprendido en Campania e Puglia setentrional.\nInstituci\u00f3n.\nSobre o 580, segundo a \"Descriptio orbis romani\" de Xurxo de Chipre, semella que Tiberio II dividiu en cinco provincias ou \"eparqu\u00edas\" a Italia bizantina:\nTal reforma administrativa de Italia semella motivada, segundo Bavant, pola adaptaci\u00f3n da administraci\u00f3n de Italia \u00e1s necesidades militares do momento, visto que gran parte da Pen\u00ednsula estaba suxeita \u00e1s devastaci\u00f3ns dos longobardos e que todos os intentos (inclu\u00edda e expedici\u00f3n de Baduario) para desaloxalos fallaran; reco\u00f1ecendo as conquistas efectuadas polos longobardos, foi introducido coa reforma o sistema dos \"tractus\" fronteirizos anticipando a reforma do Exarcado, que foi realizada alg\u00fans anos despois.\nA nova eparqu\u00eda foi, con todo, abolida sobre o 584 coa instituci\u00f3n do exarcado\nL\u00edmites.\nComprend\u00eda os territorios que lles quedaban aos bizantinos na \"Campania\" (non sendo a parte setentrional, pr\u00f3xima a Urbicaria), no Samnio e no norte de Apulia. Limitaba ao norte coa eparqu\u00eda de Urbicaria, ao sur coa eparqu\u00eda de Calabria, provincia bizantina. As rexi\u00f3ns interiores estaban fora do control bizantino porque se estaba formando o ducado de Benevento, longobardo, que hab\u00eda de conquistar despois gran parte da Italia meridional.\nHistoria.\nA provincia de Campania tivo unha breve vida, de feito alg\u00fans anos despois o emperador Mauricio I (582-602) a substitu\u00edu co Ducado de N\u00e1poles, xa reducido \u00e1s costas da Campania, a causa das conquistas dos longobardos de Benevento."}
{"id": "220973", "revid": "85894", "url": "https://gl.wikipedia.org/wiki?curid=220973", "title": "Severino Mart\u00ednez Barcia", "text": "Severino Mart\u00ednez Barcia, nado en Tui, foi un avogado, xu\u00edz e pol\u00edtico galego.\nTraxectoria.\nEstudou Filosof\u00eda e Letras e despois Dereito na Universidade Central de Madrid. Membro do Partido Republicano Federal, foi elixido deputado polo distrito de Tui en 1871, 1872 e 1873. Foi xu\u00edz de primeira instancia de Pobra de Seabra (1872), Sanl\u00facar de Barrameda (1883), Betanzos, Celanova (1883), fiscal da Audiencia de Pamplona, maxistrado de Tin\u00e9u, fiscal de Cangas de On\u00eds, maxistrado da Audiencia de Xa\u00e9n (1895), da de Almer\u00eda (1901), e da de Granada (1904), maxistrado da Audiencia da Coru\u00f1a ata 1907 e despois da Audiencia Territorial de Oviedo ata 1910.\nVida persoal.\nFoi pai de Francisco de As\u00eds Mart\u00ednez Elda."}
{"id": "220974", "revid": "2074", "url": "https://gl.wikipedia.org/wiki?curid=220974", "title": "Leis de Snell", "text": ""}
{"id": "220976", "revid": "98629", "url": "https://gl.wikipedia.org/wiki?curid=220976", "title": "Carso (xeograf\u00eda)", "text": "O Carso (en italiano \"Carso\", en esloveno \"Kras\", en friulano \"Cjars\", en croata \"Kr\u0161\", en alem\u00e1n \"Karst\"), tam\u00e9n co\u00f1ecido como meseta C\u00e1rsica ou meseta do Kras, \u00e9 unha meseta rochosa calcaria de modesta altitude (m\u00e1ximo de 456 m) que se estende desde o nordeste de Italia, aos p\u00e9s dos Alpes Xulianos (provincias de Gorizia e Trieste), at\u00e9 os Alpes Din\u00e1ricos (monta\u00f1as Velebit), no extremo noroeste de Croacia, en Istria, pasando pola parte occidental de Eslovenia.\nNa s\u00faa maior parte, \u00e9 unha rexi\u00f3n fronteiriza no sueste de Eslovenia que se encontra entre o val de Vipava, os baixos outeiros ao redor do val, a parte m\u00e1is occidental dos outeiros de Brkini, e o golfo de Trieste. A s\u00faa marxe occidental \u00e9 tam\u00e9n a fronteira \u00e9tnica tradicional entre italianos e eslovenos.\nA rexi\u00f3n \u00e9 famosa por ter sido a inspiraci\u00f3n para o termo xeol\u00f3xico \"karst\".\nO relevo c\u00e1rsico debe o seu nome ao desta rexi\u00f3n. \u00c9 un relevo rico en cavidades naturais, dada a extrema solubilidade das rochas calcarias, particularmente en auga cargada de di\u00f3xido de carbono, presente na auga da chuvia. Esta grutas posibilitaron a formaci\u00f3n de diversas sociedades espeleol\u00f3xicas, e a rexi\u00f3n est\u00e1 atravesada por unha gran rede de sendeiros e cami\u00f1os que permiten de forma especial o desenvolvemento do ecoturismo.\nEtimolox\u00eda.\nNa s\u00faa orixe era un termo 'normal' utilizado polos habitantes das monta\u00f1as dos Alpes orientais para indicar que unha determinada zona est\u00e1 espida, sen vexetaci\u00f3n ou pastos.\nO top\u00f3nimo era unha especie de comentario co que se lle indicaba ao viandante que vi\u00f1a de f\u00f3ra do perigo que corr\u00eda nestas zonas cheas de fun\u00eds profundos, a mi\u00fado ocultos entre as pedras. Unha palabra local que os xe\u00f3logos, ao redor de 1870, comezaron a utilizar, convert\u00e9ndoo nun termo t\u00e9cnico.\nHoxe serve para designar un territorio de media monta\u00f1a composto por calcarias cristalinas degradadas por disoluci\u00f3n de augas (na s\u00faa maior\u00eda subterr\u00e1neas).\nA etimolox\u00eda relaci\u00f3nase cunha base preindoeuropea \"kar\" 'lugar rochoso', pero debemos reflexionar sobre o feito de que os falantes da zona cos termos \"carso\" e \"carsadelo\" designan tanto a 'culler' como \u00e1 'greta que penetra profundamente no solo'. M\u00e1is tarde se utilizar\u00eda esta idea para designar o resultado da erosi\u00f3n sobre as rochas.\nO \"carsadelo\" era para o monta\u00f1\u00e9s a greta que se interpo\u00f1\u00eda no seu cami\u00f1o e que deb\u00eda evitar coidadosamente. Na mesma zona hai outros dous termos para indicar as fisuras nas monta\u00f1as, a saber, \"foiba\" (do lat\u00edn \"fovea\") e \"trebuchet\" (como unha met\u00e1fora, e derivada dunha palabra latina). M\u00e1is dun se pregunta por que os romanos e os seus descendentes permaneceron indiferentes cara estes perigosos pozos e se negaron a darlles un nome, e simplemente repetiron un vello termo (que non significaba nada m\u00e1is que \"rocha\", sen sinalar todas as implicaci\u00f3ns de perigo que se mencionaron).\nSabemos que foron empregados polos monta\u00f1eses moitos termos para indicar as fisuras nas rochas das monta\u00f1as. Quizais para \"carso\", \"carst\", \"karst\", encontr\u00e1monos en presenza non dun nome arcaico sen\u00f3n m\u00e1is ben dunha met\u00e1fora que estaba arraigada na imaxinaci\u00f3n popular. Deste tipo lexical, \"cars-\", \"cras-\", deriva o italiano \"carso\" e o esloveno \"karst\" (con \"t\" secundario). Incluso en zonas da ex Iugoslavia \u00fasase este termo v\u00e9neto e as\u00ed f\u00e1lase, por exemplo, de \"kras\" en Eslovenia para indicar un abismo que se abre na monta\u00f1a e tam\u00e9n de 'rocha de pouca consistencia', 'lugar pedregoso', 'zona pedregosa'.\n\u00c9 de observar que o italiano \"trabucco\" ten a mesma connotaci\u00f3n que se encontra no \"carso\", \"krst\": a idea do embude onde o pastor a mi\u00fado cae. Tr\u00e1tase dun derivado de \"trabucco\", desbordamento, trampa.\nXeograf\u00eda.\nA meseta ascende bastante abruptamente por riba da paisaxe dos arredores, coa excepci\u00f3n do lado sueste, onde o empinamento \u00e9 menos pronunciado. A meseta descende gradualmente do sueste ao suroeste. De media, enc\u00f3ntrase a uns 334 m sobre o nivel do mar. Debido a que o Carso descende abruptamente cara ao mar Adri\u00e1tico, est\u00e1 menos exposto aos efectos climatol\u00f3xicos beneficiosos do mar.\nA principal vexetaci\u00f3n no pasado eran carballos, pero agora hai bosques de pi\u00f1eiros. Os bosques actualmente cobren s\u00f3 un terzo do Carso. Moita da madeira para os postes que soste\u00f1en a cidade-illa de Venecia (Italia) veu desta rexi\u00f3n.\nO Carso \u00e9 famoso polas s\u00faas covas. En Eslovenia, figuran as covas de Vilenica (a cova tur\u00edstica m\u00e1is antiga do mundo), de Lipica, de Diva\u010da, de Ka\u010dna, a cova de Postojna e as covas de \u0160kocjan (Patrimonio da Humanidade da UNESCO), mentres que en Italia est\u00e1 a \"Grotta Gigante\" (a cova tur\u00edstica m\u00e1is grande do mundo, cun p\u00e9ndulo horizontal especial que mide o efecto do fluxo e refluxo da L\u00faa sobre a Terra).\nA maior parte do Carso est\u00e1 situado no litoral esloveno, nunha \u00e1rea de 429\u00a0km2, e ten unha poboaci\u00f3n dunhas 19 000 persoas. O Carso na s\u00faa totalidade ten exactamente 100 asentamentos.\nA vila de Se\u017eana \u00e9 o centro da rexi\u00f3n no lado esloveno da fronteira. Os principais centros rurais son os asentamentos de Diva\u010da, Dutovlje e Komen. \u0160tanjel \u00e9 un pintoresco asentamento concentrado na parte superior do bordo norte da meseta; as s\u00faas casas est\u00e1n agrupadas apertadamente ao redor do outeiro de Turn, d\u00e1ndolle a aparencia dun pobo medieval. No lado italiano da fronteira figuran os importantes asentamentos de Vila Opicina, Duino e Aurisina.\nAs condici\u00f3ns naturais, inclu\u00edndo o vento \"bora\" (\"burja\") e o estilo de vida local, formaron os elementos da arquitectura c\u00e1rsica, creando formas simples pero ben definidas. O Carso \u00e9 c\u00e9lebre polo seu vi\u00f1o tinto espeso, co\u00f1ecido como \"teran\", e o \"prosciutto\" (xam\u00f3n). Un dos principais centros tur\u00edsticos da zona \u00e9 Lipica, con cortes de cabalos (a orixe da raza de cabalos \"lipizzana\"), as\u00ed como outras instalaci\u00f3ns tur\u00edsticas.\nNaturais do pa\u00eds e residentes famosos.\nEntre as persoas famosas que naceron ou viviron na rexi\u00f3n figuran os poetas Sre\u010dko Kosovel, Igo Gruden e Ciril Zlobec, o activista social Danilo Dolci, o arquitecto Max Fabiani, os pintores Avgust \u010cernigoj e Lojze Spacal, os escritores Alojz Rebula, Igor Torkar e Bogomir Magajna, o te\u00f3logo Anton Mahni\u010d, os pol\u00edticos Drago Maru\u0161i\u010d e Josip Ferfolja, o economista Milko Brezigar e a actriz Ita Rina.\nA paisaxe pintoresca do Carso inspirou a numerosos artistas que non eran da rexi\u00f3n, entre eles aos poetas Rainer Maria Rilke, Alojz Gradnik e Edvard Kocbek, os ensa\u00edstas Scipio Slataper e Marjan Ro\u017eanc, os escritores Fulvio Tomizza e Susanna Tamaro e o director cinematogr\u00e1fico Jan Cvitkovi\u010d. Moitos artistas e autores asent\u00e1ronse na zona, como Josip Osti e Taras Kermauner.\nReserva da biosfera.\nParte do Carso esloveno est\u00e1 declarado reserva da biosfera desde o ano 2004. O nome da reserva \u00e9 \"O Karst\", e iso d\u00e9bese a que \u00e9 o lugar de referencia de todos os estudos sobre o carso ou karst do mundo. Na reserva enc\u00f3ntrase o parque rexional das Grutas de \u0160kocjan, que son tam\u00e9n un lugar patrimonio da humanidade e unha zona h\u00famida de importancia internacional protexido pola Convenci\u00f3n de Ramsar. Pero non s\u00f3 hai ecosistemas subterr\u00e1neos de carso, sen\u00f3n tam\u00e9n bosques de plantas escler\u00f3filas de de folla perenne.\nA \"zona n\u00facleo\" ten unha extensi\u00f3n de 413 hect\u00e1reas, e vai desde os 45\u00b039'15\" at\u00e9 os 45\u00b041'N; e dos 13\u00b058'30\" at\u00e9 os 14\u00b001'30\"E . A \"zona tamp\u00f3n\" ten 45 000 hect\u00e1reas, e a de \"transici\u00f3n\", 14 780. Ten unha altitude que vai desde os 200 at\u00e9 os 475 msnm.\nExtensi\u00f3n xeogr\u00e1fica.\nEntre os municipios que est\u00e1n completa ou parcialmente no territorio do Carso figuran:\nAlgunhas veces tam\u00e9n se incl\u00fae a rexi\u00f3n ao redor de Pivka."}
{"id": "220977", "revid": "22795", "url": "https://gl.wikipedia.org/wiki?curid=220977", "title": "Meseta C\u00e1rsica", "text": ""}
{"id": "220978", "revid": "22795", "url": "https://gl.wikipedia.org/wiki?curid=220978", "title": "Meseta do Kras", "text": ""}
{"id": "220980", "revid": "25871", "url": "https://gl.wikipedia.org/wiki?curid=220980", "title": "Jos\u00e9 Quiroga P\u00e9rez de Deza", "text": "Jos\u00e9 Fernando Quiroga P\u00e9rez de Deza, nado en Banga (O Carballi\u00f1o) en 1848 e finado no Carballi\u00f1o o 12 de novembro de 1912, foi un avogado galego, marido de Emilia Pardo Baz\u00e1n.\nTraxectoria.\nFillo de Pedro Antonio Quiroga e irm\u00e1n de Eduardo Quiroga P\u00e9rez. Estudante de Dereito, licenciouse en Dereito Civil e Can\u00f3nico pola Universidade de Santiago de Compostela. Casou con Emilia Pardo Baz\u00e1n o 10 de xullo de 1868 na capela da granxa de Meir\u00e1s. Tiveron tres fillos: Jaime, Mar\u00eda de las Nieves e Carmen. En 1869 a familia trasl\u00e1dase a Madrid cando o seu sogro Jos\u00e9 Pardo Baz\u00e1n foi elixido deputado nas Cortes.\nSeparado da s\u00faa muller, promoveu e constru\u00edu no castelo de Santa Cruz un pazo para vivenda, compartindo a s\u00faa residencia entre o pazo de Banga e o castelo. Herdou todo o patrimonio e rendas a s\u00faa filla Mar\u00eda de las Nieves (ou familiarmente Blanca), casada con Jos\u00e9 Cavalcanti.\nFoi presidente do Circo de Artesanos da Coru\u00f1a."}
{"id": "220982", "revid": "15490", "url": "https://gl.wikipedia.org/wiki?curid=220982", "title": "Pedro Antonio Quiroga", "text": "Pedro Antonio Quiroga Hermida, nado en 1807 e finado no Carballi\u00f1o o 7 de xaneiro de 1875, foi un fidalgo galego.\nTraxectoria.\nHerdou as casas fidalgas de Santa Mar\u00eda de Oleiros, de San Tirso de Mabegondo (Abegondo), de Redondelle en San Xes da Peroxa e de Osebe en San Miguel de Lebosende (Leiro). Casou con Mar\u00eda Asunci\u00f3n P\u00e9rez de Deza Pinal, que era dona da casas fidalgas de Banga (O Carballi\u00f1o), de Corneda (O Irixo), de Cimadevida en San Xo\u00e1n de Cabanelas (O Carballi\u00f1o), e de Quintela en Santiago de Catas\u00f3s (Lal\u00edn). Tiveron dous fillos: Jos\u00e9 e Eduardo. Foi nomeado Comisario provincial de Agricultura en Ourense en 1874."}
{"id": "220983", "revid": "1888", "url": "https://gl.wikipedia.org/wiki?curid=220983", "title": "Eduardo Quiroga P\u00e9rez de Deza", "text": ""}
{"id": "220984", "revid": "2074", "url": "https://gl.wikipedia.org/wiki?curid=220984", "title": "Vista", "text": ""}
{"id": "220985", "revid": "2074", "url": "https://gl.wikipedia.org/wiki?curid=220985", "title": "Sentido da vista", "text": ""}
{"id": "220987", "revid": "2074", "url": "https://gl.wikipedia.org/wiki?curid=220987", "title": "Luz infravermella", "text": ""}
{"id": "220988", "revid": "23204", "url": "https://gl.wikipedia.org/wiki?curid=220988", "title": "Benedict Cumberbatch", "text": "Benedict Timothy Carlton Cumberbatch, nado o 19 de xullo de 1976 en Londres, \u00e9 un actor ingl\u00e9s de cine e televisi\u00f3n."}
{"id": "220989", "revid": "23204", "url": "https://gl.wikipedia.org/wiki?curid=220989", "title": "Annonaria (eparqu\u00eda)", "text": "Annonaria era un antigo territorio bizantino na Italia nororiental, centrado en R\u00e1vena e que comprend\u00eda os territorios da Roma\u00f1a, do V\u00e9neto, parte da actual Lombard\u00eda e as Marcas. Probabelmente o nome deriva da funci\u00f3n de asegurar o aprovisionamento alimentario, ou anona, \u00e1s capitais de Mil\u00e1n e R\u00e1vena.\nCo nome de Italia Annonaria co\u00f1ec\u00edase durante o tardo Imperio e despois no Imperio de Occidente, ata o tempo de Teodosio, a diocese que comprend\u00eda gran parte da Italia setentrional e que depend\u00eda da prefectura de Italia.\nA funci\u00f3n annonaria foi recuperada posteriormente por Teodorico o Grande.\nInstituci\u00f3n.\nA eparqu\u00eda foi creada por Tiberio II (emperador de Oriente do 574 ao 582) sobre o ano 580, na reorganizaci\u00f3n dos territorios bizantinos de Italia, e que comprend\u00eda os territorios a oriente dos Montes Apeninos.\nHistoria.\nA provincia de Annonaria, chamada en grego \u1f10\u03c0\u03b1\u03c1\u03c7\u03af\u03b1 \u1f08\u03bd\u03bd\u03bf\u03bd\u03b1\u03c1\u03af\u03b1\u03c2 \"eparkh\u00eda Annonar\u00edas\", tivo unha breve vida: ao cabo dalg\u00fans anos o emperador Mauricio I (582-602) disolveuna no Exarcado de Italia, con capital en R\u00e1vena."}
{"id": "220992", "revid": "27249", "url": "https://gl.wikipedia.org/wiki?curid=220992", "title": "Mohammed Zahir Shah", "text": ""}
{"id": "220994", "revid": "89787", "url": "https://gl.wikipedia.org/wiki?curid=220994", "title": "Marquis Teague", "text": "Marquis Devante Teague, nado o 28 de febreiro de 1993 en Indianapolis, Indiana, \u00e9 un xogador americano de baloncesto profesional que xoga nos Memphis Hustle da NBA G League.\nInstituto.\nTeague foi clasificado coma o 5\u00ba mellor xogador por Rivals.com, o 7\u00ba mellor por Scout.com, e foi o base mellor valorado da s\u00faa promoci\u00f3n. En xullo de 2010, Teague, xunto \u00f3 seu futuro compa\u00f1eiro nos Kentucky Wildcats, Michael Kidd-Gilchrist, formaron parte do equipo que ga\u00f1ou a medalla de ouro no Campionato do Mundo da FIBA sub-17 en Hamburgo.\nTraxectoria universitaria.\nTeague comprometeuse con Kentucky o 22 de abril de 2010, elix\u00edndoa por delante da Universidade de Louisville entre outras.\nNo primeiro partido da tempada 2011-12 e o primeiro na s\u00faa carreira coma Wildcat, Teague xogou de titular e anotou 16 puntos, con 7 de 12 en tiros anotados. Unha das mellores actuaci\u00f3ns de Teague foi contra os Portland Pilots, onde anotou 14 puntos, repartiu 8 asistencias e roubou 4 bal\u00f3ns, sen perder ning\u00fan bal\u00f3n. Teague ga\u00f1ou o Campionato Nacional con Kentucky, o oitavo na historia da universidade.\nTraxectoria profesional.\nEn abril de 2012, Teague declarouse elixible para o Draft da NBA. O 28 de xu\u00f1o de 2012, White foi elixido na 16\u00aa posici\u00f3n do Draft de 2012 polos Chicago Bulls.\nO 21 de xaneiro de 2014, Teague foi traspasado \u00f3s Brooklyn Nets a cambio de Tornike Shengelia."}
{"id": "220995", "revid": "98629", "url": "https://gl.wikipedia.org/wiki?curid=220995", "title": "Calabria (eparqu\u00eda)", "text": "Calabria era un antigo territorio bizantino en Italia, hoxe comprendido en Calabria, Lucania e Puglia meridional.\nInstituci\u00f3n.\nSobre o 580, segundo a \"Descriptio orbis romani\" de Xurxo de Chipre, semella que Tiberio II dividiu en cinco provincias ou \"eparqu\u00edas\" a Italia bizantina:\nTal reforma administrativa de Italia semella motivada, segundo Bavant, pola adaptaci\u00f3n da administraci\u00f3n de Italia \u00e1s necesidades militares do momento, visto que gran parte da Pen\u00ednsula estaba suxeita \u00e1s devastaci\u00f3ns dos longobardos e que todos os intentos (inclu\u00edda e expedici\u00f3n de Baduario) para desaloxalos fallaran; reco\u00f1ecendo as conquistas efectuadas polos longobardos, foi introducido coa reforma o sistema dos \"tractus\" fronteirizos anticipando a reforma do Exarcado, que foi realizada alg\u00fans anos despois.\nA nova eparqu\u00eda foi, con todo, abolida sobre o 584 coa instituci\u00f3n do exarcado\nL\u00edmites.\nComprend\u00eda os territorios que lles quedaban aos bizantinos na Lucania e na Puglia meridional. Limitaba ao norte coa eparqu\u00eda de Campania, provincia bizantina, e ao sur, leste e oeste co mar Mediterr\u00e1neo. Ademais \u00e9 pos\u00edbel que xa nese per\u00edodo as rexi\u00f3ns interiores m\u00e1is setentrionais tivesen ca\u00eddo so o xugo do Ducado de Benevento, ducado longobardo en v\u00eda de formaci\u00f3n, que hab\u00eda conquistar despois gran parte da Italia meridional.\nHistoria.\nA provincia de Calabria tivo unha breve vida, de feito alg\u00fans anos despois o emperador Mauricio I (582-602) a substitu\u00edu co Ducado de N\u00e1poles, xa reducido \u00e1s costas da Campania, a causa das conquistas dos longobardos de Benevento."}
{"id": "220998", "revid": "98629", "url": "https://gl.wikipedia.org/wiki?curid=220998", "title": "Emilia (eparqu\u00eda)", "text": "Emilia era un antigo territorio bizantino en Italia, hoxe comprendido en Emilia.\nInstituci\u00f3n.\nSobre o 580, segundo a \"Descriptio orbis romani\" de Xurxo de Chipre, semella que Tiberio II dividiu en cinco provincias ou \"eparqu\u00edas\" a Italia bizantina:\nTal reforma administrativa de Italia semella motivada, segundo Bavant, pola adaptaci\u00f3n da administraci\u00f3n de Italia \u00e1s necesidades militares do momento, visto que gran parte da Pen\u00ednsula estaba suxeita \u00e1s devastaci\u00f3ns dos longobardos e que todos os intentos (inclu\u00edda e expedici\u00f3n de Baduario) para desaloxalos fallaran; reco\u00f1ecendo as conquistas efectuadas polos longobardos, foi introducido coa reforma o sistema dos \"tractus\" fronteirizos anticipando a reforma do Exarcado, que foi realizada alg\u00fans anos despois.\nA nova eparqu\u00eda foi, con todo, abolida sobre o 584 coa instituci\u00f3n do exarcado\nL\u00edmites.\nComprend\u00eda os territorios que lles quedaban aos bizantinos na parte central da Emilia, aos que se engad\u00edan o extremo sudoriental da Liguria (con Lodi Vecchio) e o extremo suroccidental de Venecia (Cremona e zonas lim\u00edtrofes). Limitaba ao norte co Reino longobardo, ao sur e ao leste coa eparqu\u00eda de Annonaria, provincia bizantina.\nXurxo de Chipre cita numerosas cidades como pertencentes a esta eparqu\u00eda:\nHistoria.\nA provincia de Emilia tivo unha breve vida, de feito alg\u00fans anos despois o emperador Mauricio I (582-602) incorporouna no Exarcado de R\u00e1vena."}
{"id": "221003", "revid": "89787", "url": "https://gl.wikipedia.org/wiki?curid=221003", "title": "Snorricam", "text": "Unha SnorriCam (tam\u00e9n co\u00f1ecida como chestcam, c\u00e1mara BodyMount, bodycam ou BodyMount) \u00e9 un dispositivo estabilizador de c\u00e1mara que se emprega no cine. A s\u00faa caracter\u00edstica fundamental \u00e9 que a c\u00e1mara apar\u00e9llase co corpo do actor, enfoc\u00e1ndoo directamente. Deste xeito, cando o actor se move, especialmente se cami\u00f1a ou corre, prod\u00facese un efecto polo que semella estar quieto mentres todo o que o rodea se move. Unha Snorricam presenta un punto de vista din\u00e1mico dende a perspectiva do actor, establec\u00e9ndose no plano te\u00f3rico unha especie de \"terceira persoa subxectiva\" e proporcionando unha sensaci\u00f3n pouco usual de vertixe para o espectador.\nHistoria.\nA Snorricam leva o nome dos seus dese\u00f1adores, dous fot\u00f3grafos e directores islandeses, Einar e Ei\u00f0ur Snorri, que traballaron xuntos baixo o nome de \"irm\u00e1ns Snorri\", a\u00ednda sen ter parentesco.\nO concepto no que se basea a SnorriCam tense empregado durante d\u00e9cadas. Varios dispositivos cunha filosof\u00eda similar utiliz\u00e1banse xa en pel\u00edculas tan antigas como \"Seconds\", de 1966. Por\u00e9n, a utilidade do \"dispositivo de punto de vista\" estaba limitada polo peso da c\u00e1mara. Como a maior\u00eda de c\u00e1maras de cine de 35 mm eran demasiado pesadas para poder levalas doadamente, o desenvolvemento do dispositivo non ti\u00f1a aplicaci\u00f3n pr\u00e1ctica. Coa aparici\u00f3n da Steadicam e a fabricaci\u00f3n de c\u00e1maras m\u00e1is pequenas, lixeiras e insonorizadas que pod\u00edan caber na plataforma Steadicam, unha vantaxe engadida destas novas c\u00e1maras era a posibilidade de fabricar un dispositivo de punto de vista tal como a Snorricam.\nUsos no cine.\nOs seguintes filmes te\u00f1en secuencias con Snorricam:"}
{"id": "221004", "revid": "624", "url": "https://gl.wikipedia.org/wiki?curid=221004", "title": "Montes Apeninos", "text": ""}
{"id": "221005", "revid": "98629", "url": "https://gl.wikipedia.org/wiki?curid=221005", "title": "Urbicaria (eparqu\u00eda)", "text": "Urbicaria era un antigo territorio bizantino en Italia, hoxe comprendido entre o Lacio e a Toscana.\nInstituci\u00f3n.\nSobre o 580, segundo a \"Descriptio orbis romani\" de Xurxo de Chipre, semella que Tiberio II dividiu en cinco provincias ou \"eparqu\u00edas\" a Italia bizantina:\nTal reforma administrativa de Italia semella motivada, segundo Bavant, pola adaptaci\u00f3n da administraci\u00f3n de Italia \u00e1s necesidades militares do momento, visto que gran parte da Pen\u00ednsula estaba suxeita \u00e1s devastaci\u00f3ns dos longobardos e que todos os intentos (inclu\u00edda e expedici\u00f3n de Baduario) para desaloxalos fallaran; reco\u00f1ecendo as conquistas efectuadas polos longobardos, foi introducido coa reforma o sistema dos \"tractus\" fronteirizos anticipando a reforma do Exarcado, que foi realizada alg\u00fans anos despois.\nA nova eparqu\u00eda foi, con todo, abolida sobre o 584 coa instituci\u00f3n do exarcado\nL\u00edmites.\nComprend\u00eda os territorios que lle quedaban aos bizantinos na Liguria, Alpes Cocios, Tuscia, Valeria, Piceno, e o extremo norte da Campania. Limitaba ao norte co Reino longobardo, ao leste co Ducado de Spoleto (\u00e1mbolos dous longobardos), ao sur coa \u00ab\u1f10\u03c0\u03b1\u03c1\u03c7\u03af\u03b1 \u039a\u03b1\u03bc\u03c0\u03b1\u03bd\u03af\u03b1\u03c2 \"eparch\u00eda Kampan\u00edas\"\u00bb, provincia bizantina e finalmente, ao oeste co mar Tirreno e co Ducado de Tuscia.\nXurxo de Chipre cita numerosas cidades como pertencentes a esta eparqu\u00eda:\nHistoria.\nLa provincia de Urbicaria, n grego \u1f10\u03c0\u03b1\u03c1\u03c7\u03af\u03b1 \u039f\u1f50\u03c1\u03b2\u03b9\u03ba\u03b1\u03c1\u03af\u03b1\u03c2 \"eparqu\u00eda Urbikar\u00edas\", tivo unha breve vida, de feito alg\u00fans anos despois o emperador Mauricio I (582-602) substitu\u00eduna co distrito militar de Roma polo que atangue a parte lacial, mentres que a parte l\u00edgur se converteu na provincia co\u00f1ecida como \"Marittima Italorum\"; ademais semella que os bizantinos mantiveron as costas do Abruzzo ata polo menos o s\u00e9culo VII."}
{"id": "221008", "revid": "25871", "url": "https://gl.wikipedia.org/wiki?curid=221008", "title": "Alexander Ludwig", "text": "Alexander Richard Ludwig, nado en Vancouver (Columbia Brit\u00e1nica) o 7 de maio de 1992, \u00e9 un actor, cantante e modelo canadense principalmente co\u00f1ecido polo seu traballo no filme \"Os xogos da fame\"."}
{"id": "221010", "revid": "23204", "url": "https://gl.wikipedia.org/wiki?curid=221010", "title": "Time-lapse", "text": "Un Time-lapse \u00e9 unha t\u00e9cnica fotogr\u00e1fica que consiste na captaci\u00f3n de imaxes fixas que despois son reproducidas a unha velocidade maior \u00e1 que foron tomadas.\nEsta t\u00e9cnica crea ent\u00f3n unha ilusi\u00f3n de imaxes aceleradas.\nRealizaci\u00f3n.\nHai varios m\u00e9todos para a realizaci\u00f3n de v\u00eddeos coa t\u00e9cnica Time-Lapse, entre os que est\u00e1n:"}
{"id": "221012", "revid": "89787", "url": "https://gl.wikipedia.org/wiki?curid=221012", "title": "Jos Wuytack", "text": "Jos Wuytack, nado en Gante (B\u00e9lxica) o 23 de marzo de 1935, \u00e9 un m\u00fasico e pedagogo belga.\nTraxectoria.\nLogo de completar os seus estudos musicais comezou a adicarse pl\u00e9namente \u00e1 Pedagox\u00eda Musical Activa, baseada nos principios de Carl Orff (de quen foi disc\u00edpulo e amigo e quen reco\u00f1eceu a autoridade mundial de Wuytack para a difusi\u00f3n da s\u00faa pedagox\u00eda).\nWuytack foi titular no Instituto Lemmens, Centro Universitario de Lovaina (B\u00e9lxica), sendo na actualidade profesor em\u00e9rito. Tam\u00e9n impartiu clases no Instituto Superior de M\u00fasica de Namur (B\u00e9lxica), Conservatorio de Tilburg (Pa\u00edses Baixos), Instituto Musical de m\u00e9todos Activos de Li\u00f3n (Francia) e Universidade de California (Estados Unidos). As\u00ed mesmo impartiu numerosos cursos destinados a alumnos, profesores, monitores e mel\u00f3manos arredor de todo o mundo.\nEn 1996 foille concedida a Medalla de Ouro da Fundaci\u00f3n Orff de M\u00fanic en reco\u00f1ecemento dos seus m\u00e9ritos cient\u00edficos e pedag\u00f3xicos.\nLibros e gravaci\u00f3ns.\nJos Wuytack \u00e9 o autor de numerosas obras musicais infant\u00eds e dunha vasta obra vocal e instrumental para coro instrumental Orff, frauta doce, percusi\u00f3n e orquestra sinf\u00f3nica, parte da cal est\u00e1 editada. Hai unha gravaci\u00f3n de 10 discos: \"Musica Poetica\" publicados orixinalmente polo selo Harmonia Mundi e difundidos na actualidade pola asociaci\u00f3n Carl Orff France.\nWuytack \u00e9 tam\u00e9n autor de varios libros e artigos sobre educaci\u00f3n musical publicados en diversos pa\u00edses. As s\u00faas canci\u00f3ns con xestos para nenos foron editadas en seis idiomas.\nA s\u00faa achega m\u00e1is orixinal \u00e1 pedagox\u00eda musical moderna, o sistema de Audici\u00f3n Musical Activa, destinado ao ensino da apreciaci\u00f3n da m\u00fasica, est\u00e1 baseado na metodolox\u00eda do musicograma, e foi editada en neerland\u00e9s (1972), franc\u00e9s (1974), portugu\u00e9s (1995) e castel\u00e1n (1996)."}
{"id": "221013", "revid": "23204", "url": "https://gl.wikipedia.org/wiki?curid=221013", "title": "Paula Malcomson", "text": "Paula Malcomson, nada no ano 1970 en Belfast, \u00e9 unha actriz de cinema e televisi\u00f3n de Irlanda do Norte. Ten traballado sobre todo en televisi\u00f3n. O seu papel m\u00e1is importante nun filme foi en \"Os xogos da fame\", no que interpreta a Mrs. Everdeen."}
{"id": "221014", "revid": "4817", "url": "https://gl.wikipedia.org/wiki?curid=221014", "title": "Copernicus 500", "text": ""}
{"id": "221015", "revid": "22795", "url": "https://gl.wikipedia.org/wiki?curid=221015", "title": "C\u00e1rsico", "text": ""}
{"id": "221016", "revid": "22795", "url": "https://gl.wikipedia.org/wiki?curid=221016", "title": "C\u00e1rstico", "text": ""}
{"id": "221017", "revid": "22795", "url": "https://gl.wikipedia.org/wiki?curid=221017", "title": "K\u00e1rstico", "text": ""}
{"id": "221018", "revid": "22795", "url": "https://gl.wikipedia.org/wiki?curid=221018", "title": "Garganta (xeomorfolox\u00eda)", "text": ""}
{"id": "221019", "revid": "22795", "url": "https://gl.wikipedia.org/wiki?curid=221019", "title": "Desfiladeiro", "text": ""}
{"id": "221020", "revid": "89787", "url": "https://gl.wikipedia.org/wiki?curid=221020", "title": "Interkosmos 10", "text": "Interkosmos 10 (\u0418\u043d\u0442\u0435\u0440\u043a\u043e\u0441\u043c\u043e\u0441 10 en ruso), tam\u00e9n denominado DS-U2-IK N\u00ba 4, foi un sat\u00e9lite artificial sovi\u00e9tico lanzado o 30 de outubro de 1973 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nInterkosmos 10 foi o cuarto membro da serie de sat\u00e9lites DS-U2-IK e estaba adicado \u00f3 estudo da ionosfera terrestre.\nInterkosmos 10 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1477\u00a0km de apoxeo e 265\u00a0km de perixeo, cunha inclinaci\u00f3n orbital de 74 graos e un per\u00edodo de 102,0 minutos. Reentrou na atmosfera o 1 de xullo de 1977."}
{"id": "221021", "revid": "4817", "url": "https://gl.wikipedia.org/wiki?curid=221021", "title": "Intercosmos 10", "text": ""}
{"id": "221022", "revid": "98629", "url": "https://gl.wikipedia.org/wiki?curid=221022", "title": "English Racing Automobiles", "text": "English Racing Automobiles (ERA) era un fabricante brit\u00e1nico en activo desde 1933 ata 1954. E.R.A. fabricou coches entre os anos 1933 e 1954, competindo no campionato do mundo da F\u00f3rmula 1 en tres tempadas, , e .\nHistoria da preguerra.\nERA fundouse por Humphrey Cook, Raymond Mays e Peter Berthon en novembro de 1933 e estableceuse en Bourne, Lincolnshire, xunto a Eastgate House, a casa familiar de Raymond Mays Entre o cami\u00f1o de Eastgate e o cami\u00f1o de Spalding. A s\u00faa ambici\u00f3n era fabricar e facer un equipo de coches de carreiras dunha soa praza, capaces de manter o prestixio brit\u00e1nico nas carreiras europeas continentais.\nO custo de aspirar a ter un equipo de carreiras de Gran Premio era prohibitivo, en lugar diso os esforzos de ERA apuntaron a un pequeno voiturette con motor de clase 1500cc supercharged, o equivalente \u00e1 F\u00f3rmula 2 do momento. Humphrey Cook financiou a operaci\u00f3n, usando a fortuna do negocio familiar de cortinas, Cook, Son &amp; Co., de St Paul's Churchyard, Londres. Peter Berthon era responsable do dese\u00f1o total dos coches, mentres que Raymond Mays converteuse no seu piloto principal, logo de correr con \u00e9xito con varias outras marcas inclu\u00edndo Vauxhall, Bugatti e Riley.\nUn novo chasis concibido polo dese\u00f1ador brit\u00e1nico Reid Railton (que tam\u00e9n dese\u00f1ara con \u00e9xito os coches Bluebird que romperon a marca de velocidade en terra con Campbell) foi constru\u00eddo por Thomson &amp; Taylor en Brooklands. O motor baseouse na ben probada unidade Riley de 6 cilindros, a\u00ednda que modificouse de varios xeitos significativos. Fabricouse un veo de manivelas forxado, m\u00e1is forte cun rodamento de rodetes Hyatt e dese\u00f1ouse unha cabeza de cilindro totalmente nova de aluminio. O motor sobrealimentouse utilizando un sobrealimentador a medida dese\u00f1ado por Murray Jamieson que traballara con Mays e Berthon no \"White Riley\". O motor ERA dese\u00f1ouse ao redor de tres capacidades: unha base 1500cc, unha 1100cc e tam\u00e9n foi capaz de ser ampliado ata 2000cc. Funcionaba con metanol e na s\u00faa forma de 1500cc era capaz de producir ao redor de 180 - 200 CV cun exceso de 250 - 275 bhp na forma de 2000cc.\nOs irm\u00e1ns chapistas George e Jack Grey traballaron a man a carrozar\u00eda monopraza do novo autom\u00f3bil, un dese\u00f1o firmado por Mr Piercy que dese\u00f1ara previamente a carrozar\u00eda para o \"Bluebird\" de Malcolm Campbell.\nTipo A.\nA presentaci\u00f3n do primeiro chasis ERA, o R1A \u00e1 prensa e ao p\u00fablico tivo lugar en Brooklands o 22 de maio de 1934 logo de probalo en Syston Park. Logo de problemas iniciais no chasis, que requiriron unha serie de modificaci\u00f3ns, ERA pronto tivo un f\u00f3rmula ga\u00f1ador. A finais de ano, ERA obtivera notables vitorias fronte a moitas marcas xa consolidadas. En 1935, nunha carreira importante en N\u00fcrburgring, ERA logrou o primeiro, terceiro, cuarto e quinto lugar. O coche estaba dispo\u00f1ible en motores de 1,1 a 2,0 litros. Constru\u00edronse catro, dous con motores sobraalimentados de 1\u00b41 litros, un de 1\u00b45 e outro de dous litros.\nDurante o resto da d\u00e9cada, con pilotos do calibre de Dick Seaman no equipo, ERA dominou as carreiras de voiturette, co dese\u00f1o orixinal do Tipo A, que co tempo desenvolv\u00e9ronse nos Tipo B, Tipo C e Tipo D.\nTipo B.\nEn 1935 comezou a produci\u00f3n do tipo B (cambiou m\u00ednimamente). Os modelos A e B ofrec\u00e9ronse con tres tama\u00f1os de motor. \nDous pr\u00edncipes de Siam, Chula Chakrabongse e Bira Birabongse, cuxo tr\u00edo de ERAs fix\u00f3se famoso como \"Hanuman\", \"Romulus\" e \"Remus\", dirix\u00edan o seu propio equipo, operando desde The White Mouse Garage. O pr\u00edncipe Chula era o dono do equipo, comprou Romulus como agasallo para o seu primo, o pr\u00edncipe Bira, que era o piloto do equipo.\nProduc\u00edronse 13 ERA tipo B, dos cales tres foron modificados posteriormente \u00e1s especificaci\u00f3ns posteriores (tipo C ou nun caso tipo D).\nTipo C.\nEn 1936 xurdiu o Tipo C. Mant\u00edvose o mesmo chasis con estrutura de escaleira e a carrozar\u00eda de paneis de aluminio dos modelos A e B. Non obstante, o modelo C ti\u00f1a unha gama de motores lixeiramente diferente. Ning\u00fan dos coches da etapa C ti\u00f1a a opci\u00f3n de motor m\u00e1is pequeno, con 1,5 ou 2,0 litros, cunha opci\u00f3n de motor intermedio de 1,75 litros. Tam\u00e9n fix\u00e9ronse cambios nos brazos de suspensi\u00f3n e control. Instal\u00e1ronse amortecedores hidr\u00e1ulicos na suspensi\u00f3n traseira mentres aparec\u00eda unha suspensi\u00f3n dianteira completamente nova que substitu\u00eda os resortes el\u00edpticos e os amortecedores de fricci\u00f3n por un brazo traseiro con barras de torsi\u00f3n transversais e amortecedores hidr\u00e1ulicos. Tres ERA tipo B modific\u00e1ronse a tipo C est\u00e1ndar, os coches R4B, R8B e R12B. \nTipo D.\nO tipo D foi a designaci\u00f3n do n\u00famero R4B ERA despois da modificaci\u00f3n en 1937. O R4B convert\u00e9rase anteriormente no R4C antes de ser modificado a este est\u00e1ndar.\nTipo E.\nO m\u00e1is moderno Tipo E de ERA apareceu xusto antes da segunda guerra mundial, pero non estaba plenamente desenvolvido, con s\u00f3 un coche, o GP1, realmente en carreira.\nHistoria da posguerra.\nA segunda guerra mundial interrompeu as carreiras de motor en Europa, e a base do equipo Bourne vendeuse ao operador de autobuses Delaine que ocupaba os locais adxacentes. O edificio orixinal a\u00ednda est\u00e1 en uso hoxe por Delaine como un bloque de oficinas. Cando volveron as carreiras a finais da d\u00e9cada de 1940, Berthon e Mays trasladaron o proxecto a British Racing Motors (BRM).\nTipo E.\nERA reiniciou as operaci\u00f3ns en Dunstable baixo nova propiedade en 1947 cando Leslie Johnson mercou a compa\u00f1\u00eda, xunto co ERA Tipo E GP2, a segunda das d\u00faas unidades constru\u00eddas en 1939, que fora pilotado por Reg Parnell e Leslie Brooke. Remodelado cun supercargador Zoller e pilotado por Johnson, o GP2 empatou co Maserati 4CLT de Parnell na volta r\u00e1pida no Trofeo do Imperio Brit\u00e1nico de 1948 e quedou quinto. Na mesma carreira o GP1, melloradoa polos traballos con Murray Jamieson dese\u00f1ado Roots-type supercharging e pilotado polo mec\u00e1nico de Reg Parnell Wilkie Wilkinson (que supervisara a modificaci\u00f3n dos Tipo E), retirouse cunha biela rota.\nDespois de rexistrar o mellor tempo na sesi\u00f3n de adestramentos para o Gran Premio do Reino Unido de 1948, Johnson retirou a GP2 do terceiro lugar na primeira volta cando fallou unha articulaci\u00f3n do eixe de transmisi\u00f3n. Na pr\u00e1ctica para o Coupe du Salon en Montlh\u00e9ry bateu o r\u00e9cord de volta pero retirou a GP2 da carreira co tanque de combustible rachado despois de tres voltas.\nEn 1949 en Goodwood a GP2 rompeu a articulaci\u00f3n do eixo traseiro na pr\u00e1ctica, pero Johnson levou o coche ao quinto posto no Trofeo Richmond e ao terceiro na Copa Chichester. No primeiro d\u00eda de adestramento na Jersey International Road Race, foi o segundo m\u00e1is r\u00e1pido logo da volta r\u00e9cord de Luigi Villoresi nun Maserati pero o segundo d\u00eda os rodamentos do motor fallaron e o coche non correu. No Gran Premio de Europa de Silverstone de 1950, o sobrealimentador desintegrouse despois de d\u00faas voltas.\nMentres tanto, o GP1, pilotado por Fred Ashmore, non conseguiu rematar a carreira internacional en Jersey de 1948 debido \u00e1 falta de combustible e \u00e1 direcci\u00f3n defectuosa.\nNo Trofeo Internacional BRDC / \"Daily Express\" de 1949, Peter Walker levou o GP1 a 1,2 segundos do Maserati de Giuseppe Farina na pr\u00e1ctica e quedou quinto na carreira, a pesar dos problemas de caixa de cambios e direcci\u00f3n, un radiador con fugas e o escape queimando o p\u00e9 do piloto. Walker foi o m\u00e1is r\u00e1pido na pr\u00e1ctica na carreira de estrada do Trofeo Wakefield de Irlanda, pero un fallo nos freos obrigouno a meterse na v\u00eda de escape na primeira curva. Aqu\u00ed rematou a carreira do GP1 cando foi alcanzado por un Alta que xa chocara co Maserati 4CL de Salvadori. \nFinalmente, en 1950, o GP1 foi destru\u00eddo por un incendio na carreira do British Empire Trophy na Illa de Man, causado por un fallo do eixe de transmisi\u00f3n cando o coche marchaba a alta velocidade con Walker ao volante.\nTipo G.\nUn novo coche de F\u00f3rmula 2 de 1.5-litros, o Tipo G competiu no Campionato Mundial de F\u00f3rmula 1 de 1952, que foi a primeira tempada que se correu cas regras da F\u00f3rmula D\u00faas. O coche utilizou un motor Bristol. Stirling Moss pilotaba, pero os resultados foron decepcionantes.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "221023", "revid": "89787", "url": "https://gl.wikipedia.org/wiki?curid=221023", "title": "Valent\u00edn Garc\u00eda Escudero", "text": "Valent\u00edn Garc\u00eda Escudero, nado en Ribadavia en 1833 e finado en Pontevedra o 4 de abril de 1912, foi un notario e pol\u00edtico galego.\nTraxectoria.\nEn 1859 estableceuse en Pontevedra como Notario e secretario do Xulgado de 1\u00aa Instancia. Republicano, amigo de Emilio Castelar e Eugenio Montero R\u00edos, do que foi socio na adquisici\u00f3n da illa de Tambo. Foi alcalde de Pontevedra. Foi elixido deputado polo distrito de Ponte Caldelas nas elecci\u00f3ns de 1872 e volveu ser elixido polo mesmo distrito nas elecci\u00f3ns de 1873.\nCasou con Matilde Temes Trujeda. O seu fillo Valent\u00edn Garc\u00eda Temes foi o dono do Caf\u00e9 Moderno de Pontevedra. Era t\u00edo de Vicente Garc\u00eda Temes."}
{"id": "221038", "revid": "23204", "url": "https://gl.wikipedia.org/wiki?curid=221038", "title": "Departamento de Kolda", "text": "Kolda \u00e9 un departamento da rexi\u00f3n de Kolda, no Senegal. At\u00f3pase na Alta Casamanza.\nA s\u00faa capital \u00e9 Kolda.\nSegundo o censo do ano 2002, a s\u00faa poboaci\u00f3n era de 279.849 habitantes. No ano 2005, a s\u00faa poboaci\u00f3n estim\u00e1base en 306.591 persoas.\nTen catro localidades con condici\u00f3n de comuna:"}
{"id": "221041", "revid": "23204", "url": "https://gl.wikipedia.org/wiki?curid=221041", "title": "Departamento de V\u00e9lingara", "text": "V\u00e9lingara \u00e9 un departamento da rexi\u00f3n de Kolda, no Senegal, na Alta Casamanza.\nA s\u00faa capital \u00e9 V\u00e9lingara.\nAs localidades con status de comuna son:\nSegundo o censo do ano 2002, ti\u00f1a unha poboaci\u00f3n de 189.742 habitantes. En 2005, a s\u00faa poboaci\u00f3n estim\u00e1base en 206.547 persoas."}
{"id": "221042", "revid": "23204", "url": "https://gl.wikipedia.org/wiki?curid=221042", "title": "Departamento de M\u00e9dina Yoro Foulah", "text": "O departamento de M\u00e9dina Yoro Foulah \u00e9 un dos 45 departamentos do S\u00e9n\u00e9gal. At\u00f3pase na rexi\u00f3n de Kolda, en Casamanza.\nFoi creado no ano 2008.\nA s\u00faa capital \u00e9 M\u00e9dina Yoro Foulah.\nO departamento pos\u00fae d\u00faas comunas:"}
{"id": "221043", "revid": "23204", "url": "https://gl.wikipedia.org/wiki?curid=221043", "title": "Julien-K", "text": "Julien-K \u00e9 unha banda de m\u00fasica electr\u00f3nica estadounidense procedente de Long Beach (California). Iniciouse no ano 2003 como un proxecto paralelo creado por Amir Derakh e Ryan Shuck do grupo Orgy, aos que posteriormente se lles uniron Elias Andra e Brandon Belsky."}
{"id": "221044", "revid": "85894", "url": "https://gl.wikipedia.org/wiki?curid=221044", "title": "Ram\u00f3n Sanjurjo Neira", "text": "Ram\u00f3n Sanjurjo Neira Pardi\u00f1as, Marqu\u00e9s de Casa Pardi\u00f1as, nado en Santiago de Compostela en 1864 e finado en Vilagarc\u00eda de Arousa o 16 de novembro de 1925, foi un avogado e pol\u00edtico galego.\nTraxectoria.\nFillo de Ram\u00f3n Sanjurjo Pardi\u00f1as Villardefrancos, primeiro Marqu\u00e9s de Casa Pardi\u00f1as. Emparentado coa casa de Brandeso a trav\u00e9s da s\u00faa nai Sof\u00eda Neira Fl\u00f3rez, con importantes propiedades en Melide e noutros lugares. Foi elixido deputado polo distrito de Corcubi\u00f3n nas elecci\u00f3ns de 1901, 1903 e 1905. Dende 1907 at\u00e9 1919 foi elixido polo distrito de Arz\u00faa. A el atrib\u00faeselle a apertura da li\u00f1a telef\u00f3nica entre Melide e Arz\u00faa en 1910.\nCasou con Mar\u00eda Luisa Mayo Araujo, sen sucesi\u00f3n, pasando o t\u00edtulo de Marqu\u00e9s de Casa Pardi\u00f1as \u00e1 s\u00faa irm\u00e1 Ramona Sanjurjo Neira Pardi\u00f1as."}
{"id": "221045", "revid": "23204", "url": "https://gl.wikipedia.org/wiki?curid=221045", "title": "Departamento de Louga", "text": "Louga \u00e9 un departamento da rexi\u00f3n de Louga, no Senegal. A s\u00faa capital \u00e9 Louga, que \u00e9 tam\u00e9n a \u00fanica comuna do departamento.\nFoi creado en 1976.\nSegundo o censo de decembro de 2002, a s\u00faa poboaci\u00f3n era de 277.397 habitantes. En 2005, esta era estimada en 299.075 persoas."}
{"id": "221046", "revid": "23204", "url": "https://gl.wikipedia.org/wiki?curid=221046", "title": "Departamento de Lingu\u00e8re", "text": "Lingu\u00e8re \u00e9 un departamento da rexi\u00f3n de Louga, no Senegal. A s\u00faa capital \u00e9 Lingu\u00e8re.\nAs localidades con status de comuna son Dahra e Lingu\u00e8re.\nSegundo o censo de decembro de 2002, a s\u00faa poboaci\u00f3n era de 194.890 habitantes. En 2005, esta estaba estima en 214.883 persoas."}
{"id": "221047", "revid": "23204", "url": "https://gl.wikipedia.org/wiki?curid=221047", "title": "Departamento de K\u00e9b\u00e9mer", "text": "K\u00e9b\u00e9mer \u00e9 un departamento da rexi\u00f3n de Louga, no Senegal.\nA s\u00faa capital e K\u00e9b\u00e9mer.\nAs localidades con status de comuna son:\nSegundo o censo de decembro de 2002, a poboaci\u00f3n era de 205.246 habitantes. En 2005, esta era estimada en 215.648 persoas."}
{"id": "221048", "revid": "23204", "url": "https://gl.wikipedia.org/wiki?curid=221048", "title": "Departamento de Ran\u00e9rou Ferlo", "text": "Ran\u00e9rou Ferlo \u00e9 un departamento da rexi\u00f3n de Matam, no Senegal. A s\u00faa capital \u00e9 Ran\u00e9rou, que \u00e9 tam\u00e9n a \u00fanica comuna do departamento.\nSegundo o censo do ano 2002, a s\u00faa poboaci\u00f3n era de habitantes. En 2005, esta era estimada en habitantes."}
{"id": "221049", "revid": "23204", "url": "https://gl.wikipedia.org/wiki?curid=221049", "title": "Departamento de Matam", "text": "Matam \u00e9 un departamento da rexi\u00f3n de Matam, no Senegal.\nA s\u00faa capital \u00e9 Matam.\nTres localidades te\u00f1en status de comuna no departamento:\nSegundo o censo do ano 2002, a s\u00faa poboaci\u00f3n era de 209.463 habitantes. En 2005, esta era estimada en 233.179 persoas. "}
{"id": "221050", "revid": "23204", "url": "https://gl.wikipedia.org/wiki?curid=221050", "title": "Departamento de Kanel", "text": "Kanel \u00e9 un departamento da rexi\u00f3n de Matam, no Senegal.\nA s\u00faa capital \u00e9 Kanel.\nAs localidades con status de comuna neste departamento son:\nSegundo o censo do ano 2002, a poboaci\u00f3n do departamento era de 171.918 habitantes. En 2005, esta estaba estimada en 196.919 persoas."}
{"id": "221051", "revid": "23204", "url": "https://gl.wikipedia.org/wiki?curid=221051", "title": "Departamento de Saint-Louis", "text": "Saint-Louis \u00e9 un departamento da rexi\u00f3n de Saint-Louis, no Senegal. Segundo o censo do ano 2002 a s\u00faa poboaci\u00f3n era de 212.560 habitantes. En 2005 esta estaba estimada en 226.977 persoas.\nA s\u00faa capitalidade reside en Saint-Louis. As d\u00faas comunas que hai no departamento son Saint-Louis e Mpal."}
{"id": "221052", "revid": "23204", "url": "https://gl.wikipedia.org/wiki?curid=221052", "title": "Departamento de Podor", "text": "Podor \u00e9 un departamento da rexi\u00f3n de Saint-Louis, no Senegal.\nA s\u00faa capital \u00e9 Podor.\nA localidades con status de comuna neste departamento son:\nSegundo o censo do ano 2002, a s\u00faa poboaci\u00f3n era de 285.756 habitantes. En 2005, esta estaba estimada en 329.379 persoas."}
{"id": "221053", "revid": "23204", "url": "https://gl.wikipedia.org/wiki?curid=221053", "title": "Departamento de Dagana", "text": "Dagana \u00e9 un departamento da rexi\u00f3n de Saint-Louis, no Senegal.\nA s\u00faa capital \u00e9 Dagana.\nAs localidades con status de comuna son:\nFoi creado como departamento en 1960.\nA s\u00faa poboaci\u00f3n segundo o censo do ano 2002 era de 190.451 habitantes. En 2005, a poboaci\u00f3n estaba estimada en 207.991 habitantes."}
{"id": "221054", "revid": "18868", "url": "https://gl.wikipedia.org/wiki?curid=221054", "title": "Camellia japonica", "text": ""}
{"id": "221055", "revid": "43749", "url": "https://gl.wikipedia.org/wiki?curid=221055", "title": "Anova - Irmandade Nacionalista", "text": ""}
{"id": "221056", "revid": "23204", "url": "https://gl.wikipedia.org/wiki?curid=221056", "title": "O Burgo, B\u00f3veda de Amoeiro, Amoeiro", "text": "O Burgo \u00e9 un lugar da parroquia de B\u00f3veda de Amoeiro no concello ourens\u00e1n de Amoeiro, na comarca de Ourense."}
{"id": "221057", "revid": "23204", "url": "https://gl.wikipedia.org/wiki?curid=221057", "title": "Bubeiras, Cornoces, Amoeiro", "text": "Bubeiras \u00e9 un lugar da parroquia de Cornoces, no concello ourens\u00e1n de Amoeiro, na comarca de Ourense. Segundo o INE en 2011 ti\u00f1a 5 habitantes (4 mulleres e 1 home), o mesmo n\u00famero de habitantes que no ano 1999 e 2010."}
{"id": "221058", "revid": "19415", "url": "https://gl.wikipedia.org/wiki?curid=221058", "title": "Forssan Palloseura", "text": "O Forssan Palloseura ou FPS (anteriormente FoPS) \u00e9 un equipo de h\u00f3ckey sobre xeo da localidade de Forssa (Finlandia). Foi fundado en 1931 e actualmente compite na Suomi-sarja, a terceira categor\u00eda do h\u00f3ckey sobre xeo fin\u00e9s, se ben chegou a competir na m\u00e1xima categor\u00eda, a SM-liiga nas d\u00faas primeiras tempadas da competici\u00f3n, e posteriormente na segunda categor\u00eda, a Mestis, dende a s\u00faa creaci\u00f3n ata o seu descenso na tempada 2006-07. Xoga os seus partidos como local no Forssan J\u00e4\u00e4halli, un pavill\u00f3n con capacidade para 3.000 espectadores."}
{"id": "221059", "revid": "5863", "url": "https://gl.wikipedia.org/wiki?curid=221059", "title": "Benito Mar\u00eda Hermida Verea", "text": "Benito Mar\u00eda Hermida Verea, nado en Santiago de Compostela o 9 de febreiro de 1825 e finado o 2 de xu\u00f1o de 1905, foi un pol\u00edtico galego.\nTraxectoria.\nFillo de Humberto Ram\u00f3n de Hermida Baz\u00e1n e Mar\u00eda del Pilar Verea de Aguiar San Mamede. Se\u00f1or de Andeade, Cumeiro, Leiro Grande, Osebe, Loureiro, Salmonte e Rosende. Casou con Dolores Segovia Cisneros. Foi alcalde de Touro en 1857. Foi elixido senador pola provincia da Coru\u00f1a en 1872. Na Restauraci\u00f3n pertenceu ao Partido Liberal e foi elixido deputado polo distrito de Arz\u00faa nas elecci\u00f3ns de 1876. Continuou como deputado polo mesmo distrito nas sucesivas elecci\u00f3ns ata 1899. Volveu ser elixido senador pola provincia da Coru\u00f1a nas lexislaturas 1899-1900 e 1901-1902. Dirixiu a Real Sociedade Econ\u00f3mica de Amigos do Pa\u00eds de Santiago. Foi nomeado cabaleiro da Real Orde de Carlos III e recibiu a Gran Cruz de Isabel a Cat\u00f3lica."}
{"id": "221060", "revid": "865", "url": "https://gl.wikipedia.org/wiki?curid=221060", "title": "Bullet for My Valentine", "text": "Bullet for My Valentine \u00e9 unha banda galesa de heavy metal formada en Bridgend en 1998. O grupo est\u00e1 composto por Matthew Tuck (voces, guitarra r\u00edtmica), Michael Paget (guitarra solista, coros), Jason James (baixo, coros) e Michael Thomas (bater\u00eda). A banda formouse co nome Jeff Killed John e comezou a s\u00faa carreira versionando canci\u00f3ns de Metallica e Nirvana. Jeff Killed John gravou seis temas que non foron editados; en dous deles traballaron posteriormente como Bullet for My Valentine. Dificultades financeiras forzaron ao cambio de nome, que foi seguido por un cambio na direcci\u00f3n musical. No ano 2002 a banda asinou un contrato por cinco \u00e1lbums con Sony BMG.\nO \u00e1lbum de estrea de Bullet for My Valentine, \"The Poison\", foi publicado o 3 de outubro do ano 2005 no Reino Unido e o 14 de febreiro do 2006 nos Estados Unidos para coincidir co d\u00eda dos namorados e polo tanto co seu nome (en ingl\u00e9s ch\u00e1mase \"Valentine's Day\"). O disco entrou no n\u00fameor 128 da lista \"Billboard 200\" estadounidense e foi certificado ouro pola RIAA. A banda apareceu no Download Festival e no Kerrang! XXV, e realizou unha xira polos Estados Unidos con Rob Zombie. O segundo \u00e1lbum de Bullet for My Valentine, \"Scream Aim Fire\", foi lanzado o 29 de xaneiro do 2008 estre\u00e1ndose no n\u00famero 4 da \"Billboard 200\". Seu terceiro traballo, \"Fever\", editouse o 26 de abril do ano 2010 e estreouse no 3 da \"Billboard 200\". A banda vendeu ao redor dun mill\u00f3n de discos nos Estados Unidos e preto de 2 mill\u00f3ns e medio en todo o mundo."}
{"id": "221061", "revid": "5863", "url": "https://gl.wikipedia.org/wiki?curid=221061", "title": "Jos\u00e9 Joaqu\u00edn Barreiro Ferro", "text": "Jos\u00e9 Joaqu\u00edn Barreiro Ferro, nado en Santiago de Compostela en 1814 e finado en Madrid o 6 de xu\u00f1o de 1870, foi un avogado e pol\u00edtico galego.\nTraxectoria.\nFillo de Fernando Mar\u00eda Barreiro Moscoso, casou en primeiras nupcias en 1846 con Luisa Mar\u00eda Taboada de Losada, filla dos Se\u00f1ores de Tor, e en segundas con Alejandra de la Riva. Foi elixido deputado a Cortes polo distrito de Arz\u00faa en 1846, 1850, 1853, 1857, 1858, 1863 e 1864 e polo de Santiago de Compostela en 1869. Foi gobernador civil da provincia da Coru\u00f1a en 1865."}
{"id": "221062", "revid": "98629", "url": "https://gl.wikipedia.org/wiki?curid=221062", "title": "Fun Trick Noisemaker", "text": "Fun Trick Noisemaker \u00e9 o \u00e1lbum de estrea da banda estadounidense de indie rock The Apples in Stereo, editado o 2 de maio de 1995. Foi gravada nunha casa dos \u00c1nxeles, co estudio portatil Pet Sounds Studio de Robert Schneider. O \u00e1lbum \u00e9 talvez a gravaci\u00f3n m\u00e1is crua do grupo, sendo eclipsados os valores lo-fi das gravaci\u00f3ns nos seguintes traballos. Tr\u00e1tase dun dos traballos m\u00e1is alabados pola cr\u00edtica de The Apples in Stereo.\nA versi\u00f3n xaponesa de \"Fun Trick Noisemaker\" cont\u00e9n as canci\u00f3ns extra \"Shine (In Your Mind)\" e \"Thank You Very Much\". Eses temas poden atoparse en formato mp3 na p\u00e1xina web de Elephant 6. Posteriormente foron inclu\u00eddas no recompilatorio de rarezas e caras-b do 2008 \"Electronic Projects for Musicians\".\nListaxe de canci\u00f3ns.\nTodos os temas foron compostos por Robert Schneider ag\u00e1s onde se indique."}
{"id": "221063", "revid": "19415", "url": "https://gl.wikipedia.org/wiki?curid=221063", "title": "Kokkolan Hermes", "text": "O Kokkolan Hermes \u00e9 un equipo de h\u00f3ckey sobre xeo da localidade de Kokkola (Finlandia). Foi fundado en 1953 e actualmente compite na Suomi-sarja, a terceira categor\u00eda do h\u00f3ckey sobre xeo fin\u00e9s. Xoga os seus partidos como local no Kokkolan j\u00e4\u00e4halli, un pavill\u00f3n con capacidade para 5.500 espectadores.\nO Hermes xogou na Mestis (segunda categor\u00eda) durante as primeiras sete tempadas da competici\u00f3n, conseguindo os seus mellores resultados na tempada inaugural e na 2003-04, cando conseguiu d\u00faas medallas de bronce."}
{"id": "221064", "revid": "2074", "url": "https://gl.wikipedia.org/wiki?curid=221064", "title": "Smoothing", "text": ""}
{"id": "221065", "revid": "23204", "url": "https://gl.wikipedia.org/wiki?curid=221065", "title": "Fara (longobardos)", "text": "A fara (plural en lat\u00edn \"farae\") era a unidade fundamental da organizaci\u00f3n social e militar dos longobardos. Estaba constitu\u00edda pola agregaci\u00f3n dun grupo homox\u00e9neo e compacto de familias (orixinadas a partir do mesmo clan xentilicio) e era quen de se organizar en continxentes con funci\u00f3ns militares de exploraci\u00f3n, de ataque e de ocupaci\u00f3n de territorios durante as grandes migraci\u00f3ns que conduciron o pobo longobardo dese a zona do B\u00e1ltico, \u00e1 Pannonia e ata Italia.\nA estrutura social.\nUnha orientaci\u00f3n historiogr\u00e1fica tradicional identificaba a fara con grupos familiares extensos, pero xa hai tempo que se consolidou unha interpretaci\u00f3n que subli\u00f1a maiormente o papel de unidade militar da fara. De acordo coa etimolox\u00eda (v\u00e9xase o alem\u00e1n \"fahren\", ir, viaxar), J\u00f6rg Jarnut dec\u00e1ntase por unha definici\u00f3n da fara como de \"asociaci\u00f3n en marcha\", que inclu\u00eda, xunto aos guerreiros, todos os non combatentes relacionados (mulleres, vellos, nenos, escravos, mesmo o gando). Paulo Di\u00e1cono en cambio fala das \"farae\" como estirpes ou li\u00f1axes.\nNa fara conflu\u00edron d\u00faas estruturas funtamentais da sociedade xerm\u00e1nica: a \"Sippe\" (a familia extensa) e a \"Gefolgschaft\" (a libre uni\u00f3n de guerreiros ao redor dun xefe). A segunda semell\u00e1base ao \"comitatus\" xa descrito por T\u00e1cito no s\u00e9culo I. \u00c9 dif\u00edcil comprender en que medida os dous compo\u00f1entes familiares e militares tiveron importancia. Durante un momento crucial como unha migraci\u00f3n \u00e9 doado intu\u00edr como o car\u00e1cter de \"Gefolgschaft\" tomar\u00eda a dianteira. Eran \"Gefolgschaften\" os grupos de \"cynocefali\", os guerreiros escollidos que, con peiteados especiais, buscaban aterrorizar os inimigos que se asemellaban a cans e lobos. P\u00f3dese pensar nun grupo de consangu\u00edneos, parecidos aos clans de matriz c\u00e9ltica, cun maior car\u00e1cter militar que noutras estruturas sociais an\u00e1logas doutros pobos xerm\u00e1nicos.\nDurante a fase n\u00f3made do pobo longobardo (s\u00e9culos II-VI) xunto aos deberes militares, na fara, acompa\u00f1\u00e1banse os sociais: o grupo deb\u00eda garantir a paz interna, asegurar o sostemento de todos, erixir os refuxios provisorios ao final dos desprazamentos. \u00c1 cabeza das faras estaba un duque, guerreiro condecorado con tal dignidade polas ligaz\u00f3ns din\u00e1sticas e polo valor militar mostrado na guerra e premiado polo soberano. A cohesi\u00f3n interna estaba asegurada polas ligaz\u00f3ns familiares que os membros dunha fara consideraban que ti\u00f1an os uns cos outros; durante a estancia de vinte anos en Pannonia (sobre 547 - 568), con todo, o inevit\u00e1bel xurdimento de diferenzasecon\u00f3micas permitiulles aos duques m\u00e1is ricos e poderosos acolleren na s\u00faa propia fara combatentes menos provistos de medios.\nA invasi\u00f3n de Italia, en 568, foi organizada por Albo\u00edno base\u00e1ndose nas faras, que constitu\u00edron \u00e1 vez as unidades militares e migratorias, por medio das cales os longobardos penetraron na Pen\u00ednsula. Unha vez xuntos nun novo territorio, unha fara era seleccionada para situarse nun punto estrat\u00e9xico, apoi\u00e1ndose normalmente en estruturas preexistentes. Por exemplo, o primeiro duque longobardo creado por Albo\u00edno en Italia, Xisulfo I de Fri\u00fal, situouse co seu s\u00e9quito na cidade de Cividale. Ao rematar a conquista, as faras conservaron a\u00ednda por alg\u00fans anos as s\u00faas caracter\u00edsticas de mobilidade e de provisionalidade, para despois evolucionar progresivamente a asentamentos est\u00e1beis.\nOs asentamentos.\nOs lugares onde se estableceron as faras, situados a mi\u00fado nas zonas lim\u00edtrofes da expansi\u00f3n longobarda, convert\u00e9ronse en moitos casos centros habitados permanentes dos que fican trazas na toponimia: por exemplo:"}
{"id": "221066", "revid": "624", "url": "https://gl.wikipedia.org/wiki?curid=221066", "title": "Farae", "text": ""}
{"id": "221068", "revid": "1131", "url": "https://gl.wikipedia.org/wiki?curid=221068", "title": "Bicarbonato", "text": "Os bicarbonatos, tam\u00e9n chamados carbonatos \u00e1cidos e hidroxenocarbonatos, son os sales derivados do \u00e1cido carb\u00f3nico, H2CO3, que conte\u00f1en o ani\u00f3n HCO3-.\nA\u00ednda que o nome \"bicarbonato\" est\u00e1 moi estendido en case todos os idiomas, non est\u00e1 recomendado pola IUPAC, que prefire o nome antigo, ani\u00f3n carbonato \u00e1cido, para o ani\u00f3n, ou, para os sales, carbonato \u00e1cido do metal correspondente, ou mellor a\u00ednda, o nome sistem\u00e1tico, ani\u00f3n hidroxenotrioxocarbonato (IV) ou, para os sales, hidroxenotrioxocarbonato (IV) do metal correspondente.\nO bicarbonato m\u00e1is importante \u00e9 o bicarbonato de sodio. Debido \u00e1 s\u00faa relativamente baixa solubilidade \u00e9 un intermediario clave no proceso de obtenci\u00f3n do carbonato de sodio segundo o m\u00e9todo Solvay.\nOs bicarbonatos enc\u00f3ntranse en equilibrio cos carbonatos, auga e anh\u00eddrido carb\u00f3nico (CO2). Este equilibrio interv\u00e9n nunha multitude de procesos naturais e artificiais. O corpo emprega catalizadores de zinc para que se produza m\u00e1is rapidamente e facilitar as\u00ed a respiraci\u00f3n.\nO feito de que o bicarbonato de calcio, Ca(HCO3)2, sexa m\u00e1is sol\u00fabel que o carbonato de calcio, CaCO3, (que integra as rochas calcarias) \u00e9 moi importante en xeoqu\u00edmica e conduce \u00e1 formaci\u00f3n dos sistemas c\u00e1rsicos nas rochas calcarias.\nAplicaci\u00f3ns.\nAo trat\u00e1rense de sales dun \u00e1cido d\u00e9bil, os bicarbonatos sol\u00fabeis te\u00f1en car\u00e1cter b\u00e1sico. As\u00ed, o bicarbonato de sodio \u00e9 parte esencial de moitas formulaci\u00f3ns de anti\u00e1cidos estomacais. O mesmo composto tam\u00e9n se utiliza nos extintores e incendios de po de \"neve carb\u00f3nica\".\nPolo feito de que os bicarbonatos en contacto con \u00e1cidos liberan di\u00f3xido de carbono util\u00edzanse en l\u00e9vedos qu\u00edmicos (empregando xeralmente trifosfatos como \u00e1cidos) e nas formulaci\u00f3ns de tabletas ou pos efervescentes (a mi\u00fado en combinaci\u00f3n con \u00e1cido c\u00edtrico).\nUnha da funci\u00f3ns principais do bicarbonato \u00e9 transportar o CO2."}
{"id": "221069", "revid": "22795", "url": "https://gl.wikipedia.org/wiki?curid=221069", "title": "Carbonato \u00e1cido", "text": ""}
{"id": "221070", "revid": "22795", "url": "https://gl.wikipedia.org/wiki?curid=221070", "title": "Hidroxenocarbonato", "text": ""}
{"id": "221071", "revid": "23204", "url": "https://gl.wikipedia.org/wiki?curid=221071", "title": "Palmieri", "text": "O apelido Palmieri pode referirse a:"}
{"id": "221073", "revid": "1131", "url": "https://gl.wikipedia.org/wiki?curid=221073", "title": "Les Franqueses del Vall\u00e8s", "text": "Les Franqueses del Vall\u00e8s \u00e9 un concello espa\u00f1ol da provincia de Barcelona, Catalu\u00f1a. Est\u00e1 situado a 42 quil\u00f3metros de Barcelona e pertence \u00e1 comarca do Vall\u00e8s Oriental.\nXeograf\u00eda.\nSituado no centro da comarca, limita ao norte cos municipios de La Garriga e C\u00e0noves, ao leste cos municipios de Cardedeu e La Roca del Vall\u00e8s, ao sur co de Granollers e ao oeste cos de Canovelles e L'Ametlla del Vall\u00e8s.\nO concello est\u00e1 formado por cinco entidades de poboaci\u00f3n: Bellavista (8.252 hab. en 2011), Corr\u00f3 d'Amunt (381 hab.), Corr\u00f3 d'Avall (8.615 hab.), Llerona (1.258 hab.) e Marata (187 hab.)."}
{"id": "221074", "revid": "25871", "url": "https://gl.wikipedia.org/wiki?curid=221074", "title": "Bicarbonato de sodio", "text": "O bicarbonato de sodio (tam\u00e9n chamado bicarbonato s\u00f3dico, hidroxenocarbonato de sodio ou carbonato \u00e1cido de sodio) \u00e9 un composto s\u00f3lido cristalino de cor branca moi sol\u00fabel en auga, cun lixeiro sabor alcalino parecido ao do carbonato de sodio, de f\u00f3rmula NaHCO3.\nP\u00f3dese encontrar como mineral na natureza ou producirse artificialmente.\nCando se exp\u00f3n a un \u00e1cido moderadamente forte descomponse en di\u00f3xido de carbono e auga. A reacci\u00f3n \u00e9 a seguinte:\nDebido \u00e1 capacidade do bicarbonato de sodio de liberar di\u00f3xido de carbono \u00fasase, canda outros compostos ac\u00eddicos, como aditivo levadante en panadar\u00eda e na produci\u00f3n de gasosas. Alg\u00fans l\u00e9vedos para a fabricaci\u00f3n do pan conte\u00f1en bicarbonato de sodio. Antigamente us\u00e1base como fonte de di\u00f3xido de carbono para a bebida gasosa Coca Cola.\n\u00c9 o compo\u00f1ente fundamental dos pos extintores de incendios.\nObtenci\u00f3n.\nMediante o proceso de Solvay. A\u00ednda que utilizado para obter Na2CO3, \u00e9 pos\u00edbel obter nunha das reacci\u00f3ns intermedias bicarbonato s\u00f3dico. O proceso consiste na seguinte reacci\u00f3n:\nNa+ + Cl- + NH3 + H2O + CO2 \u2192 NaHCO3(s) + NH4+ + Cl-\nNa cal precipita o bicarbonato de sodio.\nUsos.\nUso en coci\u00f1a.\nO bicarbonato de sodio \u00fasase principalmente en repostar\u00eda, onde reacciona con outros compo\u00f1entes para liberar CO2, que axuda \u00e1s masas a elevarse, d\u00e1ndolles sabor e volume. Os compostos \u00e1cidos que inducen esta reacci\u00f3n incl\u00faen bitartrato de potasio (tam\u00e9n co\u00f1ecido como \"cremor t\u00e1rtaro\"), zume de lim\u00f3n, iogur ou \u00e1cido ac\u00e9tico, entre outros.\nUso cultural e cosm\u00e9tico.\nO bicarbonato de sodio util\u00edzase como axente alcalinizante que act\u00faa en combinaci\u00f3n coa saliva no \"coqueo\", de maneira que se suaviza e se produce a extracci\u00f3n dos metab\u00f3litos da folla de coca fac\u00e9ndose desta maneira o \"coqueo\" un proceso pracenteiro e duradeiro, en contraposici\u00f3n a se non se usara o bicarbonato de sodio. O bicarbonato \u00e9 \u00e1 coca o que o azucre ao caf\u00e9, de maneira que no altiplano andino (serras do Per\u00fa, Bolivia e N da Arxentina), onde se practica o \"coqueo\", o consumo de bicarbonato \u00e9 alto.\nNa China \u00fasase para lavar os p\u00e9s.\nEn todo o mundo util\u00edzase para combater a acidez g\u00e1strica cando no se disp\u00f3n de medicamentos espec\u00edficos.\nServe tam\u00e9n para a limpeza polo seu poder abrasivo (por exemplo, para limpar obxectos de prata) e desodorizante (por exemplo, para quitar o cheiro \"a novo\" das neveiras).\n\u00dasase ademais como branqueador dental, xa que pole a superficie do esmalte, e como axente desodorizante para eliminar olores de suoraci\u00f3n forte en axilas e p\u00e9s."}
{"id": "221075", "revid": "23204", "url": "https://gl.wikipedia.org/wiki?curid=221075", "title": "La Garriga", "text": "La Garriga \u00e9 un concello espa\u00f1ol da provincia de Barcelona, Catalu\u00f1a. Est\u00e1 situado a 40 quil\u00f3metros de Barcelona e pertence \u00e1 comarca do Vall\u00e8s Oriental.\nHistoria.\nA s\u00faa situaci\u00f3n pr\u00f3xima a Barcelona, o seu clima, e a presenza de augas termais converteron a La Garriga nun dos lugares de veraneo preferidos da burgues\u00eda catal\u00e1 de comezos do s\u00e9culo XX, feito que propiciou a construci\u00f3n de edificios modernistas na poboaci\u00f3n.\nLa Garriga foi unha das poboaci\u00f3ns catal\u00e1s bombardeadas pola aviaci\u00f3n franquista durante a Guerra Civil. De feito, hoxe en d\u00eda a\u00ednda se conserva un refuxio antia\u00e9reo, ao que se poden realizar visitas guiadas."}
{"id": "221076", "revid": "98629", "url": "https://gl.wikipedia.org/wiki?curid=221076", "title": "Camelia do Xap\u00f3n", "text": "A camelia do Xap\u00f3n ou xapoeiro (Camellia japonica) \u00e9 a especie m\u00e1is co\u00f1ecida do x\u00e9nero \"Camellia\". Chamada simplemente camelia ou roseira de inverno, \u00e9 un arbusto procedente de oriente pertencente \u00e1 familia Theaceae. Moi com\u00fan nos xard\u00edns de Galicia, tense chamado a flor das R\u00edas Baixas. \u00c9 tam\u00e9n a flor oficial do estado de Alabama nos Estados Unidos.\nDistribuci\u00f3n e h\u00e1bitat.\nAt\u00f3pase brava na China (Shandong e leste de Zhejiang), Taiw\u00e1n, Corea do Sur e sur do Xap\u00f3n. Medra en bosques, cunha altitude entre 300 e 1100 m. Adaptouse ben \u00e1s condici\u00f3ns clim\u00e1ticas e ed\u00e1ficas dalgunhas zonas de clima temperado e solos acedos coma o sur de Galicia. Moi com\u00fan nos xard\u00edns das R\u00edas Baixas.\nDescrici\u00f3n.\nA camelia \"C. japonica\" \u00e9 unha arbori\u00f1a ou arbusto de flor, duns 1,5 a 6 m de altura, que ocasionalmente acada os 11 m de alto. Algunhas variedades cultivadas incluso superan os 72m\u00b2. As p\u00f3las m\u00e1is novas son pardas ou p\u00farpuras, torn\u00e1ndose cinsentas cos anos. As follas son alternas e cori\u00e1ceas de cor verde escura brillante pola face anterior e verde p\u00e1lida pola cara posterior, normalmente de 5 a 11\u00a0cm de longo por 2,5 a 6\u00a0cm de largo, cun pec\u00edolo groso duns 5 a 10\u00a0mm de longo. As follas rematan en punta e os bordos son lixeiramente aserrados.\nSilvestre, florece entre xaneiro e marzo. As flores aparecen ao longo das p\u00f3las, especialmente cara as puntas destas e van normalmente sentadas nas mesmas ramas. Poden ir soas ou en parellas, e te\u00f1en uns 6 a 10\u00a0cm de di\u00e1metro cando est\u00e1s completamente abertas. Hai arredor de nove bracteolas verdosas e nove s\u00e9palos. As flores da camelia brava e variedades pouco evolu\u00eddas te\u00f1en soamente seis ou sete p\u00e9talos de cor branca ou rosada, cada un duns 3 a 4,5\u00a0cm de longo e 1,5 a 2,5\u00a0cm de largo. As variedades cultivadas chegan a ter moitos p\u00e9talos. Os estames son numerosos duns 3\u00a0cm de longo, e fican ocultos nas variedades con numerosos p\u00e9talos centrais.\nO froito consiste nunha c\u00e1psula en forma de b\u00f3la con tres compartimentos (l\u00f3culos), cada un cunha ou d\u00faas sementes casta\u00f1as de 1 ou 2\u00a0cm. A froitificaci\u00f3n d\u00e1se entre setembro e outubro nas variedades bravas.\nAs eirugas dalg\u00fans lepid\u00f3pteros, coma a avela\u00ed\u00f1a: (\"Ectropis crepuscularia\") alim\u00e9ntanse das follas de camelia do Xap\u00f3n. Os paxaros xaponeses chamados \"paxaros dos ollos brancos\" (\"Zosterops japonica\") polinizan a \"Camellia japonica\".\nTaxonom\u00eda.\nO x\u00e9nero \"Camellia\" tomou o nome do xesu\u00edta e bot\u00e1nico George Kamel. O nome da especie \"japonica\" deullo Carl von Linn\u00e9 en 1753 a causa de que Engelbert Kaempfer foi o primeiro en describir a planta cando estaba no Xap\u00f3n.\nNa \"Flora da China\" dist\u00ednguense d\u00faas variedades:\nCultivo.\nHistoria do cultivo.\nA \"Camellia japonica\" aparece xa nas pinturas de porcelana chinesa dende o s\u00e9culo XI. As primeiras pinturas adointa amosar a flor sinxela de cor vermella. Por\u00e9n, unha flor branca aparece no pergami\u00f1o das \"Catro Pegas\" da dinast\u00eda Song.\nO primeiro que trouxo a camelia a occidente foi Engelbert Kaempfer al\u00f3 polo 1692, cirurxi\u00e1n xefe da compa\u00f1\u00eda holandesa \"Dutch East India Company\". Polo que as camelias comezaron a cultivarse en Europa no s\u00e9culo XVIII.\nCrese que foi Robert James de Essex, Inglaterra, o primeiro que levou a camelia a Inglaterra en 1739. Carl Peter Thunberg doou ao xard\u00edn bot\u00e1nico de Kew catro esp\u00e9cimes de camelia do Xap\u00f3n, e unha camelia m\u00e1is en 1780 ao xard\u00edn bot\u00e1nico do castelo de Pillnitz preto de Dresden en Alema\u00f1a, que a\u00ednda hoxe sobrevive e mide 8,9 m de alto e 11 m de di\u00e1metro.\nAs \"Camellia japonica\" m\u00e1is vellas de Europa at\u00f3panse en Vila Nova de Gaia (Portugal), e en Caserta (Italia), ademais da do castelo de Pillnitzer (Alema\u00f1a). Todas elas plant\u00e1ronse probabelmente a finais do s\u00e9culo XVIII.\nA camelia entrou en Galicia probabelmente a principios do s\u00e9culo XIX dende Portugal. As camelias do Xap\u00f3n m\u00e1is antigas que se co\u00f1ecen en Galicia e que a\u00ednda sobreviven son as do parque Castrelos (Qui\u00f1ones de Le\u00f3n) en Vigo. O xard\u00edn cr\u00e9ase en tempos do primeiro marqu\u00e9s de Alcedo, existindo costancia de que o marqu\u00e9s de Loureiro en 1860 cultivara as primeiras camelias provenientes do seu alcouve de Portugal. O cultivo continuou co noveno Marqu\u00e9s de Valladares, a cargo de persoal ingl\u00e9s. Desa \u00e9poca conservamos un impresionante exemplar de \"C. japonica\" no xard\u00edn de buxos ingl\u00e9s na parte traseira do pazo.\nCondici\u00f3ns de cultivo.\nNormalmente, a camelia non se d\u00e1 ben en climas moi fr\u00edos. Por\u00e9n t\u00e9\u00f1ense producido cultivares resistentes. Gostan da sombra, dos solos bastante acedos, h\u00famidos e con boa drenaxe. En solos lamentos as ra\u00edces tenden a prodrecer.\nCultivares.\nA camelia do Xap\u00f3n apr\u00e9ciase polas s\u00faas flores, que, segundo a s\u00faa forma, poden ser dos seguintes tipos:\nHai m\u00e1is de 2000 cultivares desenvolvidos. A gama de cores das flores vai dende o vermello at\u00e9 o branco pasando polo rosa; \u00e1s veces con variedades multicolores, con raias ou con pintas. Os cultivares incl\u00faen: 'Elegans' con grandes flores rosadas con estr\u00edas brancas; 'Guilio Nuccio' con p\u00e9talos rubios ou rosado e estames amarelos; 'Mathotiana Alba' con flores brancas, e \"Tsar\" con flores dobres de cor encarnada; 'Alba Plena' de flores moi brancas ; 'Unryu' con debuxos en zig-zag. \u201cUnryu\u201d significa \u201cdrag\u00f3n nas nubes\u201d en xapon\u00e9s. Outro tipo pouco com\u00fan \u00e9 a chamada \"camelia cola de peixe\" ou \"C. japonica\" 'Kingyo-tsubaki'. As puntas das follas desta planta semellan a colas dos peixes.\nAlg\u00fans cultivares galegos son: 'Cidade de Vigo', 'Bo Nadal', 'Leonor Magari\u00f1os', 'Do Pozo' ou 'Millarenga'.\nGaler\u00eda de imaxes (cultivares).\nDoenzas.\nAlgunhas patolox\u00edas producidas por fungos ou algas producen manchas nas follas que fan que aparezan puntos prateados e redondeados no face das mesmas, e poden facer incluso que caian. Mofo negro, m\u00e1culas foliares; bugallos foliares ou podremias florais (que fan que estas tornen pardas e caian); podremia das ra\u00edces; e chancros causados polo fungo: \"Glomerella cingulata\", que penetra polas feridas que a planta poida ter.\nEntre as pragas, alg\u00fans insectos atacan a camelia como o escaravello \"Pantomorus cervinus\", a cochinillas fari\u00f1entas \"Planococcus citri\" e \"Pseudococcus longispinus\", os gurgullos \"Otiorhyncus salcatus\" e \"Otiorhyncus ovatus\", ou a \"Fiorinia theae\".\nAlgunhas enfermidades fisiol\u00f3xicas poden ser os danos resultado da salinidade do solo; cloroses causadas pola falla de certos elementos nutritivos no solo; a ca\u00edda dos gomos ou bot\u00f3ns foliares por mor de exceso de auga, altas temperaturas, ou incluso a causa de ter testos demasiado pequenos que afogan a ra\u00edz.\nOutros problemas poden ser os edemas ou queimaduras polo sol (asolamento). Non se sabe moito de problemas v\u00edricos na \"C. japonica\".\nA camelia na cultura.\nAs camelias son vistas como s\u00edmbolos de boa sorte no Aninovo e na primavera chinesa e incluso serven coma ofrendas para os deuses.\nUnha das plantas m\u00e1is importantes relacionadas coa camelia do Xap\u00f3n \u00e9 a \"Camellia sinensis\", de onde v\u00e9n a planta do t\u00e9. Esta planta non acostuma usarse en xardinar\u00eda porque, a diferenza da \"japonica\", ten unha flores brancas moi mi\u00fadas. Tampouco a planta do t\u00e9 entrou a formar parte na historia da arte coma a \"Camellia japonica\". Por\u00e9n tense usado moito en medicina tradicional durante a dinast\u00eda Shang. Primeiro fora usada para beberaxes durante a dinast\u00eda Zhou.\nA mediados do s\u00e9culo XIX, as camelias estaban moi de moda en Europa occidental. Isto inspirou a moitos artistas da \u00e9poca. Alexandre Dumas viuse influenciado pola morte moi temper\u00e1 da cortes\u00e1 parisiense Marie Duplessis en 1847, cando escribiu \"A Dama das Camelias\". Verdi baseouse na obra de Dumas para compor \"La traviata\".\nAutores coma Rosal\u00eda xa falaban no s\u00e9culo XIX da camelia en Galicia. Igualmente Curros Enr\u00edquez, Pondal, Pardo-Baz\u00e1n, Fern\u00e1ndez Fl\u00f3rez ou Cunqueiro mencionan a camelia nas s\u00faas obras."}
{"id": "221078", "revid": "1131", "url": "https://gl.wikipedia.org/wiki?curid=221078", "title": "Narc\u00eds Monturiol", "text": "Narc\u00eds Monturiol i Estarriol, nado en Figueres o 28 de setembro de 1819 e finado en Sant Mart\u00ed de Proven\u00e7als o 6 de setembro de 1885, foi un enxe\u00f1eiro, intelectual, pol\u00edtico e inventor catal\u00e1n.\nTraxectoria.\nAcadou sona pola invenci\u00f3n do primeiro submarino tripulado con motor de propulsi\u00f3n anaer\u00f3bica. O resultado das s\u00faas probas rec\u00f3llese na s\u00faa obra p\u00f3stuma, \"Ensayo sobre el arte de navegar por debajo del agua\", editado en 1891. Reco\u00f1ecido, xunto con Isaac Peral, como pioneiro da navegaci\u00f3n submarina na Pen\u00ednsula Ib\u00e9rica."}
{"id": "221080", "revid": "5863", "url": "https://gl.wikipedia.org/wiki?curid=221080", "title": "Enrique de la Mata", "text": "Enrique de la Mata Gorostizaga, nado en Teruel o 20 de setembro de 1933 e finado en Roma o 6 de setembro de 1987, foi un pol\u00edtico espa\u00f1ol.\nTraxectoria.\nLicenciado en dereito pola Universidade de Madrid e rexistrador da propiedade desde 1960. Secretario Xeral de Sanidade (1966-1969), presidente da Asemblea da Cruz Vermella Espa\u00f1ola (1967-1969), membro do Consello do Reino, director xeral da Seguridade Social (1969-1975) e ministro de Relaci\u00f3ns Sindicais (1976-1977) no segundo goberno de transici\u00f3n entre o r\u00e9xime do xeneral Francisco Franco e a Monarqu\u00eda constitucional, presidido por Adolfo Su\u00e1rez.\nO 3 de novembro de 1981 foi elixido presidente da Cruz Vermella Internacional e reelixido no cargo en outubro de 1985."}
{"id": "221081", "revid": "6939", "url": "https://gl.wikipedia.org/wiki?curid=221081", "title": "Enrique de la Mata Gorostizaga", "text": ""}
{"id": "221082", "revid": "35560", "url": "https://gl.wikipedia.org/wiki?curid=221082", "title": "ASUS", "text": "ASUSTeK Computer Inc., co\u00f1ecida como ASUS, \u00e9 unha compa\u00f1\u00eda con sede en Taiw\u00e1n dedicada \u00e1 produci\u00f3n de placas base, cart\u00f3ns gr\u00e1ficos, dispositivos \u00f3pticos, PDA, computadores port\u00e1tiles, produtos hardware para a xesti\u00f3n de redes, tel\u00e9fonos m\u00f3biles, caixas de computadora, e sistemas de refrixeraci\u00f3n para computadores.\nHistoria e caracter\u00edsticas.\nCreada por TH Tung, Ted Hsu, Wayne Hsieh e MT Liao -os catro foron enxe\u00f1eiros inform\u00e1ticos da firma Acer. O executivo en 2012 e presidente de ASUS, Jonney Shih, uniuse \u00e1 compa\u00f1\u00eda no ano 1994. Segundo o director de vendas de ASUS Alexander Kim, o nome ASUS ten a s\u00faa orixe na acepci\u00f3n inglesa Pegasus, que fai referencia ao cabalo alado da mitolox\u00eda grega. O primeiras tres letras da palabra foron suprimidas para dar ao nome resultante unha posici\u00f3n preferente en listas ordenadas alfabeticamente.\nEn 2004, ASUS anunciou vender m\u00e1is placas base que a suma das vendas das outras tres compa\u00f1\u00edas l\u00edderes do sector, alcanzando os 30 mill\u00f3ns. Estas cifras, que incl\u00faen contratos con firmas como Gigabyte Technology e MSI, contabiliz\u00e1banse en 104,86 mill\u00f3ns de unidades. ASUS achegou con preto de 52 mill\u00f3ns de unidades, seguida por ECS con 20 mill\u00f3ns, MSI con 18 mill\u00f3ns e Gigabyte con 16.6 mill\u00f3ns. MSI revisou \u00e1 alza os seus pedidos dos 16.7 mill\u00f3ns de unidades estimados inicialmente aos 18 mill\u00f3ns, segundo a compa\u00f1\u00eda.\nASUS tam\u00e9n produce compo\u00f1entes para outras compa\u00f1\u00edas, entre as que se incl\u00faen Sony (PlayStation 2), Apple Computer (iPod, iPod Shuffle, MacBook), Alienware, Falcon Northwest, HP e Compaq.\nAs s\u00faas acci\u00f3ns cot\u00edzanse na Bolsa de Londres e na Bolsa de Taiw\u00e1n."}
{"id": "221083", "revid": "109216", "url": "https://gl.wikipedia.org/wiki?curid=221083", "title": "Xeoqu\u00edmica", "text": "A xeoqu\u00edmica \u00e9 unha especialidade das ciencias naturais que, sobre a base da xeolox\u00eda e da qu\u00edmica, estuda a composici\u00f3n e din\u00e1mica dos elementos qu\u00edmicos na Terra, determinando a abundancia absoluta e relativa, distribuci\u00f3n e migraci\u00f3n dos elementos entre as diferentes partes que conforman a Terra (hidrosfera, atmosfera, biosfera e xeosfera) utilizando como principais testemu\u00f1as as transformaci\u00f3ns dos minerais e as rochas compo\u00f1entes da codia terrestre, co prop\u00f3sito de establecer leis ou principios nos cales se basea tal distribuci\u00f3n.\nOs principais elementos xeoqu\u00edmicos son, nunha escala de maior a menor abundancia:\nox\u00edxeno, silicio, aluminio, ferro, calcio, sodio, potasio e magnesio.\nHistoria da Xeoqu\u00edmica.\nA xeoqu\u00edmica como disciplina formal incl\u00fae moito da historia da qu\u00edmica e da xeolox\u00eda pero, como ciencia que trata da historia dos elementos qu\u00edmicos no planeta Terra, unicamente puido formarse unha vez que se fixo real a noci\u00f3n de elemento qu\u00edmico, cando se \"penetrou\" na construci\u00f3n at\u00f3mica e na configuraci\u00f3n electr\u00f3nica.\nA alquimia.\nal-k\u012bmiya\u02c0 (\u0627\u0644\u0643\u064a\u0645\u064a\u0627\u0621) ou al-kh\u012bmiya\u02c0 (\u0627\u0644\u062e\u064a\u0645\u064a\u0627\u0621) era un termo \u00e1rabe que se refer\u00eda a unha certa \"arte exipcia\" desenvolvida por un grupo de persoas selectas (sacerdotes) do antigo imperio exipcio.\nO termo utiliz\u00e1bano para referirse a \"aquel que sabe\". A palabra \"Al\u00b4Ch\u00edmia\" orixinouse en Exipto contra o s\u00e9culo III a.C. e difundiuse en Europa no s\u00e9culo XII polo contacto entre \u00e1rabes, xudeus e cristi\u00e1ns en Espa\u00f1a, especialmente na Escola de tradutores de Toledo e outras instituci\u00f3ns semellantes e, m\u00e1is tarde, no s\u00e9culo XIII, nas guerras das Cruzadas.\nA palabra derivou a alquimia, cuxo principal obxectivo era a transmutaci\u00f3n dun elemento noutro (especialmente, do chumbo en ouro.\nA alquimia era unha antiga pr\u00e1ctica protocient\u00edfica e filos\u00f3fica que combinaba elementos da qu\u00edmica, a metalurxia, a f\u00edsica, a medicina, a astrolox\u00eda, a semi\u00f3tica, o misticismo, o espiritualismo e a arte. A alquimia practicouse no Antigo Exipto, a India, a China, a Grecia antiga e o Imperio romano, no Imperio isl\u00e1mico e, despois, en Europa at\u00e9 o s\u00e9culo XIX, nunha complexa rede de escolas e sistemas filos\u00f3ficos que abrangue polo menos 2 500 anos.\nCo desenvolvemento das ciencias experimentais, a partir do s\u00e9culo XVIII, algunhas pr\u00e1cticas alqu\u00edmicas establec\u00e9ronse como ciencia verdadeira, a qu\u00edmica."}
{"id": "221084", "revid": "5863", "url": "https://gl.wikipedia.org/wiki?curid=221084", "title": "Jos\u00e9 del Moral Sanjurjo", "text": "Jos\u00e9 del Moral Sanjurjo, nado na Coru\u00f1a en 1881 e finado en Paracuellos de Jarama (Madrid) en 1936, foi un avogado e pol\u00edtico galego.\nTraxectoria.\nFillo do tam\u00e9n pol\u00edtico e deputado Antonio del Moral L\u00f3pez. Membro do Partido Conservador, foi elixido deputado polo distrito da Coru\u00f1a en 1907, polo de Corcubi\u00f3n en 1910, sendo reelixido polo mesmo distrito en 1914, 1916 e 1918; volveu ser elixido polo distrito da Coru\u00f1a en 1919, 1920 e 1923. Foi Director Xeral da D\u00e9beda e Clases Pasivas. Durante a Segunda Rep\u00fablica continuou coa s\u00faa actividade pol\u00edtica, nas elecci\u00f3ns xerais de 1933 sa\u00edu elixido deputado pola provincia da Coru\u00f1a como independente de dereitas. Volveu presentarse \u00e1s elecci\u00f3ns xerais de 1936 como independente, pero non sa\u00edu elixido.\nMorreu asasinado v\u00edtima das matanzas de Paracuellos."}
{"id": "221085", "revid": "98629", "url": "https://gl.wikipedia.org/wiki?curid=221085", "title": "A Perfect Getaway", "text": "A Perfect Getaway \u00e9 un filme estadounidense dirixido por David Twohy que se estreou no 2009.\nSinopse.\nCliff e Cydney son unha parella aventureira que est\u00e1 pasando a s\u00faa l\u00faa de mel nunha das m\u00e1is marabillosas e illadas praias de Hawai. Cren ter atopado o para\u00edso nas s\u00faas terras salvaxes e sendeiros solitarios, ata que se atopan cun asustado grupo de excursionistas que falan sobre o horrible asasinato dunha parella de casados nas illas, e comezan a preguntarse se quizais deber\u00edan volverse. Indecisos sobre que facer, Cliff e Cydney \u00fanense a outras d\u00faas parellas, Nick e Gina e Kale e Cleo, e \u00e9 cando as cousas comezan a ir de mal a peor. Lonxe da civilizaci\u00f3n ou de poder ser rescatados, cada un deles empeza a sentirse ameazado, sen saber xa en quen confiar. O para\u00edso conv\u00e9rtese nun inferno terreal onde d\u00e1 comezo unha batalla brutal pola supervivencia."}
{"id": "221086", "revid": "23204", "url": "https://gl.wikipedia.org/wiki?curid=221086", "title": "Xogos Paral\u00edmpicos de Ver\u00e1n", "text": "Os Xogos Paral\u00edmpicos de Ver\u00e1n son a competici\u00f3n ol\u00edmpica para atletas con discapacidades f\u00edsicas, mentais e sensoriais. Isto incl\u00fae discapacidades motoras, amputaci\u00f3ns, cegueira e par\u00e1lise cerebral.\nA s\u00faa denominaci\u00f3n d\u00e9bese \u00e1 intenci\u00f3n de diferencialos dos Xogos Paral\u00edmpicos de Inverno, adicados aos deportes de inverno, que se practican no xeo e a neve. A pesar diso, os xogos non se levan necesariamente a cabo en ver\u00e1n, dependendo a estaci\u00f3n da cidade na que se realice o eventos.\nDende 1988 os Xogos Paral\u00edmpicos de Ver\u00e1n son organizados pola mesma cidade que organiza os Xogos Ol\u00edmpicos de Ver\u00e1n dese ano, celebr\u00e1ndose un tempo despois destes.\nMedalleiro hist\u00f3rico.\nTralos xogos de 2012, o medalleiro hist\u00f3rico \u00e9:"}
{"id": "221088", "revid": "89787", "url": "https://gl.wikipedia.org/wiki?curid=221088", "title": "Xogos Paral\u00edmpicos de Londres 2012", "text": "Os Xogos Paral\u00edmpicos de 2012 foron os d\u00e9cimo cuartos Xogos Paral\u00edmpicos de Ver\u00e1n e celebr\u00e1ronse dende o 29 de agosto ata o 9 de setembro de 2012 na cidade de Londres, Reino Unido, logo de que a capital brit\u00e1nica ga\u00f1ara a votaci\u00f3n para acoller os Xogos Ol\u00edmpicos e os Xogos Paral\u00edmpicos de 2012. Houbo 1,6 mill\u00f3ns de entradas dispo\u00f1ibles cunha taxa de vendas estimada do 63%.\nNo seu informe de avaliaci\u00f3n o Comit\u00e9 Ol\u00edmpico Internacional sinalou que \"Coa s\u00faa rica historia, as capacidades do Deporte Paral\u00edmpico brit\u00e1nico est\u00e1n entre as mellores da historia\".\nOs xogos inclu\u00edron atletas con diversas discapacidades f\u00edsicas e sensoriais, tales como a par\u00e1lise cerebral, amputaci\u00f3ns e cegueira. Esta foi a primeira vez dende a edici\u00f3n do ano 2000, onde os deficientes mentais retornaron aos Xogos.\nProceso de selecci\u00f3n.\nA cidade organizadora dos Xogos Ol\u00edmpicos de Ver\u00e1n acolleu tam\u00e9n os Xogos Paral\u00edmpicos de Ver\u00e1n, como se vi\u00f1a facendo dende 1988 e como se acordou formalmente polo Comit\u00e9 Ol\u00edmpico Internacional no 2001. Logo da cuarta e \u00faltima rolda de votaci\u00f3ns na 117\u00aa sesi\u00f3n do COI celebrada en Singapur, o dereito a organizar os Xogos Paral\u00edmpicos de Ver\u00e1n no 2012 foi para Londres.\nPa\u00edses participantes.\nNos Xogos Paral\u00edmpicos de Londres 2012 participaron os seguintes comit\u00e9s paral\u00edmpicos nacionais:\nDeportes.\nNos 11 d\u00edas de competici\u00f3n disput\u00e1ronse as seguintes probas:\nSedes.\nDos vinte deportes Paral\u00edmpicos, nove xog\u00e1ronse no Parque Ol\u00edmpico de Londres que foi constru\u00eddo especialmente para os Xogos Ol\u00edmpicos e Paral\u00edmpicos:\nO \"Centro de Exposici\u00f3ns ExCeL\" acoller\u00e1 seis deportes m\u00e1is:\nOs eventos de tiro tivo lugar nos \"Royal Artillery Barracks\" en \"Woolwich\" e o ciclismo en ruta no Regent's Park, no centro de Londres. O Grenwich Park hospedou os eventos de equitaci\u00f3n, a \"Weymouth and Portland National Sailing Academy\" os de vela e o Ethon Dourney os de remo"}
{"id": "221091", "revid": "89787", "url": "https://gl.wikipedia.org/wiki?curid=221091", "title": "Refuxio de Torrebarrio", "text": "O refuxio de Torrebarrio \u00e9 un refuxio de monta\u00f1a situado na localidade de Torrebarrio, no concello de San Emiliano (Le\u00f3n, Espa\u00f1a). Situado a unha altitude de 1.280 metros, at\u00f3pase nas proximidades de Pe\u00f1a Ubi\u00f1a (2.417 m.). Foi inaugurado en 2010 e \u00e9 propiedade da Federaci\u00f3n Galega de Monta\u00f1ismo.\nCaracter\u00edsticas.\nO refuxio disp\u00f3n de 30 liteiras corridas, as\u00ed como luz el\u00e9ctrica, auga quente, lugar para coci\u00f1ar e cheminea."}
{"id": "221092", "revid": "98629", "url": "https://gl.wikipedia.org/wiki?curid=221092", "title": "Parque Natural do Moncayo", "text": "Monta\u00f1a considerada m\u00e1xica polos celtas, romanos, \u00e1rabes e cristi\u00e1ns, O Moncayo ( do lat\u00edn Mons Caunus polo aspecto do cumio cando est\u00e1 cuberto de neve), \u00e9 un dos enclaves naturais m\u00e1is importantes da comunidade de Arag\u00f3n. Cunha altitude de 2.316 metros domina un extenso territorio e \u00e9 a m\u00e1xima elevaci\u00f3n do sistema ib\u00e9rico, separando as estepas do Val do Ebro e os p\u00e1ramos de Castela. A s\u00faa altitude e o brusco desnivel favorecen a aparici\u00f3n de diversos ecosistemas: dende restos de glaciares no cumio ata densos boscos de faias, carballos, bidueiros e Teixos ata prader\u00edas alpinas. Presenta d\u00faas caras ben diferenciadas: a norte m\u00e1is fr\u00eda de h\u00famida est\u00e1 cuberta por fragas atl\u00e1nticas (grazas \u00e1 influencia dos ventos do norte) e a sur de clara paisaxe mediterr\u00e1nea con abundancia de barrancos e de relevo agreste.\nA fauna \u00e9 variada: dende xabaril, corzos ou porco teixos, pasando polo voitre leonado, aguias reais, bufos e a charrela entre as aves. Os valores naturais deste contorno serviron para que se inclu\u00edra o Moncayo coma Sitio Natural de interese Nacional no 1927. Posteriormente reclasificouse coma Parque natural cunha superficie de 9.848 hect\u00e1reas englobando \u00f3 anterior Parque Natural da Devesa do Moncayo e unha serie de lugares de alto valor ecol\u00f3xico non inclu\u00eddos anteriormente. Na zona destaca o Mosteiro cisterciense de Veruela."}
{"id": "221093", "revid": "56817", "url": "https://gl.wikipedia.org/wiki?curid=221093", "title": "Penetrancia xen\u00e9tica", "text": "En xen\u00e9tica, penetrancia \u00e9 a proporci\u00f3n de individuos que levan un determinado alelo ou xenotipo, e que expresan un determinado fenotipo asociado con el. En xen\u00e9tica m\u00e9dica, a penetrancia dunha mutaci\u00f3n causante dunha enfermidade \u00e9 a proporci\u00f3n de individuos que levan a mutaci\u00f3n e que ademais manifestan s\u00edntomas cl\u00ednicos asociados con ela. Por exemplo, se unha mutaci\u00f3n nun xene responsable dun determinado trastorno autos\u00f3mico dominante ten un 95% de penetrancia, iso quere dicir que o 95% dos individuos que leven esa mutaci\u00f3n manifestar\u00e1n os s\u00edntomas da enfermidade, pero o 5% restante, malia levar tam\u00e9n a mutaci\u00f3n, non manifesta s\u00edntomas.\nPode calcularse a penetrancia (P) calculando o seguinte cociente:\nP = F/G\nonde F = n\u00famero de persoas fenotipicamente doentes, e G = n\u00famero de persoas que xenotipicamente temos a certeza que ten a mutaci\u00f3n (n\u00famero de heterocigotos). Multiplicando por 100 para obter o tanto por cento.\nOs exemplos que normalmente se po\u00f1en para ilustrar os distintos graos de penetrancia son xeralmente de casos de alta penetrancia, e hai varias raz\u00f3ns para que isto sexa as\u00ed:\nA penetrancia s\u00f3 considera se o individuo expresa o car\u00e1cter ou non, pero non o grao en que o expresa. Para a variaci\u00f3n do grao de expresividade dun car\u00e1cter dado uti\u00edzase o termo expresividade.\nDeterminaci\u00f3n da penetrancia.\nA penetrancia non \u00e9 doada de determinar fiablemente, mesmo en enfermidades xen\u00e9ticas que est\u00e1n causadas por un s\u00f3 alelo polim\u00f3rfico. En moitas doenzas xen\u00e9ticas, o comezo dos s\u00edntomas est\u00e1 relacionado coa idade, e est\u00e1 afectado por codeterminantes ambientais como a nutrici\u00f3n ou o feito de fumar, e por cofactores xen\u00e9ticos e tam\u00e9n pola regulaci\u00f3n epixen\u00e9tica da expresi\u00f3n:\nNesgo de comprobaci\u00f3n da penetrancia.\nNa determinaci\u00f3n da penetrancia \u00e9 con frecuencia complicado dar un valor exacto. Por exemplo, para a hemocromatose hereditaria, unha doenza causada por un exceso de absorci\u00f3n intestinal de ferro, o grao de penetrancia foi moi controvertido durante moitos anos e ilustra os retos aos que se enfrontan os investigadores que tratan de calcular unha medida cuantitativa da penetrancia. Os individuos homocigotos para o alelo C282YA do xene HFE te\u00f1en risco de acumular concentraci\u00f3ns letais de ferro, particularmente no f\u00edgado. Normalmente os pacientes desenvolven a enfermidade ao final da madurez.\nA determinaci\u00f3n da penetrancia do alelo C282Y pode estar influ\u00edda polo momento da vida en que os m\u00e9dicos aval\u00edan os homocigotos. Moitos dos afectados non procuran tratamento ata que os s\u00edntomas est\u00e1n avanzados, e debido a complicaci\u00f3ns relacionadas coa idade, alg\u00fans individuos morren antes debido a outras causas. Este dilema co\u00f1\u00e9cese como \"nesgo de comprobaci\u00f3n\". Pode haber un nesgo que favoreza s\u00f3 a comprobaci\u00f3n dos casos afectados m\u00e1is severamente, ou pode haber un nesgo na outra direcci\u00f3n, ao considerar que o homocigoto est\u00e1 \"afectado\" pola enfermidade se simplemente ten niveis de ferro no sangue elevados, pero sen evidencias fisiol\u00f3xicas de enfermidades org\u00e1nicas como a cirrose. As\u00ed, unha definici\u00f3n de consenso do que constit\u00fae ou non a presenza dun fenotipo \u00e9 esencial para determinar a penetrancia dun alelo.\nRisco atribu\u00edble.\nPara alelos con penetrancia incompleta, a penetrancia do alelo non coincide co chamado risco atribu\u00edble. Por exemplo, viuse que moitos alelos, por medio de estudos de asociaci\u00f3n, causan unha forma de cancro, a mi\u00fado con baixa penetrancia. Pero casos dese cancro tam\u00e9n se producen sen que o individuo leve ese alelo. O risco atribu\u00edble \u00e9 a proporci\u00f3n do risco total que pode ser atribu\u00edda \u00e1 presenza do alelo.\nCaracteres polix\u00e9nicos.\nMoitos caracteres biol\u00f3xicos (como a altura ou a intelixencia humana) son multifactoriais, porque est\u00e1n influ\u00eddos por moitos xenes e condici\u00f3ns ambientais e pola expresi\u00f3n epixen\u00e9tica. Con este tipo de caracteres polix\u00e9nicos s\u00f3 se pode facer unha medici\u00f3n estat\u00edstica da asociaci\u00f3n."}
{"id": "221094", "revid": "109216", "url": "https://gl.wikipedia.org/wiki?curid=221094", "title": "Anthony Ruivivar", "text": "Anthony Michael Ruivivar, nado en Honolulu o 4 de novembro de 1970, \u00e9 un actor hawaiano, famoso por interpretar o param\u00e9dico Carlos Nieto na serie de televisi\u00f3n \"Third Watch\".\nTraxectoria.\nO pai de Ruivivar \u00e9 de ascendencia filipino-espa\u00f1ola e a s\u00faa nai \u00e9 alem\u00e1-escocesa. A s\u00faa aparencia f\u00edsica levouno a interpretar personaxes hawaianos, filipinos ou latinos. Ruivivar tam\u00e9n fala castel\u00e1n, o cal tam\u00e9n emprega na serie pola que \u00e9 mellor co\u00f1ecido, \"Third Watch\"."}
{"id": "221096", "revid": "6939", "url": "https://gl.wikipedia.org/wiki?curid=221096", "title": "Xogos Paraol\u00edmpicos de Ver\u00e1n", "text": ""}
{"id": "221097", "revid": "83328", "url": "https://gl.wikipedia.org/wiki?curid=221097", "title": "Estalagmita", "text": "Unha estalagmita (do grego \u03c3\u03c4\u03b1\u03bb\u03b1\u03b3\u03bc\u03af\u03c4\u03b7\u03c2 \"stalagm\u00edt\u0113s\", de \u03c3\u03c4\u03b1\u03bb\u03b1\u03b3\u03bc\u03af\u03b1\u03c2 \"stalagm\u00edas\", \"gota\") \u00e9 un tipo de espeleotema (dep\u00f3sito de minerais que se forman por precipitaci\u00f3n qu\u00edmica) que se forma no solo dunha cova nunha zona calcaria debido \u00e1 decantaci\u00f3n de soluci\u00f3ns e a deposici\u00f3n de carbonato c\u00e1lcico. A formaci\u00f3n correspondente no teito da cova co\u00f1\u00e9cese como estalactita. Se ambas as formaci\u00f3ns, enfrontadas, crecen o suficiente como para encontrarse, o resultado denom\u00ednase \"columna\" ou \"piar\".\nA formaci\u00f3n de estalagmitas ocorre s\u00f3 baixo certas condici\u00f3ns de pH no interior da caverna.\nA estalagmita m\u00e1is alta do mundo enc\u00f3ntrase na \"cova de Zhin Jin\", China, e ten 70 m de altura."}
{"id": "221098", "revid": "1822", "url": "https://gl.wikipedia.org/wiki?curid=221098", "title": "Braqui\u00f3podo", "text": ""}
{"id": "221100", "revid": "5863", "url": "https://gl.wikipedia.org/wiki?curid=221100", "title": "Carlos Soria Font\u00e1n", "text": "Carlos Soria Font\u00e1n, nado en \u00c1vila o 5 de febreiro de 1939, \u00e9 un alpinista espa\u00f1ol.\nEst\u00e1 inmerso no reto de ser a persoa de m\u00e1is idad en alcanzar o cume das 14 monta\u00f1as m\u00e1is altas do mundo. \u00c9 o \u00fanico alpinista que escalou nove monta\u00f1as de m\u00e1is de 8.000 metros despois de cumprir os 60 anos, e \u00e9 a persoa m\u00e1is veterana na historia que ascendeu con \u00e9xito ao K2 (con 65 anos), Broad Peak (con 68 anos), Makalu (con 69 anos), Gasherbrum I (con 70 anos) e Manaslu (con 71 anos)."}
{"id": "221101", "revid": "1822", "url": "https://gl.wikipedia.org/wiki?curid=221101", "title": "Rhombozoa", "text": ""}
{"id": "221103", "revid": "56817", "url": "https://gl.wikipedia.org/wiki?curid=221103", "title": "J\u00f6r\u00f0", "text": "Na mitolox\u00eda n\u00f3rdica, J\u00f6r\u00f0 (island\u00e9s \"terra\", antigo n\u00f3rdico \"j\u01ebr\u00f0\", anglicizado como Jord ou Jorth; tam\u00e9n chamado Jar\u00f0 no antigo n\u00f3rdico do leste), \u00e9 unha deidade feminina. \u00c9 a nai de Thor e a personificaci\u00f3n da Terra. Fj\u00f6rgyn e Hl\u00f3\u00f0yn son considerados outros nomes para chamar a J\u00f6r\u00f0.\nEtimolox\u00eda.\n\"J\u00f6r\u00f0\" \u00e9 a palabra com\u00fan para \"terra\" no antigo n\u00f3rdico, e dela derivan t\u00f3dalas formas nas linguas escandinavas modernas; island\u00e9s \"j\u00f6r\u00f0\", fero\u00e9s \"j\u00f8r\u00f0\", dan\u00e9s, sueco e noruegu\u00e9s \"jord\"."}
{"id": "221104", "revid": "5863", "url": "https://gl.wikipedia.org/wiki?curid=221104", "title": "Sab\u00f3n", "text": ""}
{"id": "221106", "revid": "5863", "url": "https://gl.wikipedia.org/wiki?curid=221106", "title": "Lalao Reverter", "text": ""}
{"id": "221108", "revid": "1410", "url": "https://gl.wikipedia.org/wiki?curid=221108", "title": "George Harrison", "text": "George Harrison, MBE nado o 25 de febreiro de 1943 en Liverpool (Reino Unido) e finado o 29 de novembro de 2001 nos \u00c1nxeles (Estados Unidos) foi un m\u00fasico, compositor, cantante, produtor musical e produtor cinematogr\u00e1fico brit\u00e1nico, e o integrante m\u00e1is novo da lendaria banda The Beatles.\nFillo dunha familia de clase media de Liverpool, foi un amigo da infancia de Paul McCartney, quen o propuxo a principios de 1958 a John Lennon, para que integrase a s\u00faa formaci\u00f3n, The Quarrymen. Os tres, formar\u00edan o grupo central que se converter\u00eda en The Beatles en 1960, e despois coa chegada de Ringo Starr en 1963 nun dos eventos m\u00e1is importantes na historia da m\u00fasica popular do s\u00e9culo XX.\nA influencia de Harrison na m\u00fasica dos Beatles foi crecendo cos anos. Foi ante todo o guitarrista l\u00edder, e un dos tres vocalistas dun grupo que se mantivo firme pola calidade das s\u00faas harmon\u00edas vocais. Foi a partir de 1965 cando el introduciu a espiritualidade, a m\u00fasica e os instrumentos da India no universo da musical dos \"Fab Four\". Para rematar, compuxo algunhas das s\u00faas canci\u00f3ns m\u00e1is fermosas dos \u00faltimos anos, como\" While My Guitar Gently Weeps\",\" Something\" e\" Here Comes the Sun\". Tam\u00e9n \u00e9 un dos pioneiros no uso de sintetizador no rock. A medida que o seu talento como compositor aumenta, di que a s\u00faa frustraci\u00f3n de permanecer na sombra do t\u00e1ndem Lennon / McCartney crece. Isto faino participar nas disensi\u00f3ns que levaron \u00e1 separaci\u00f3n dos Beatles en 1970.\nTras a disoluci\u00f3n do grupo en 1970 Harrison gozou dun grande \u00e9xito art\u00edstico e comercial no inicio da s\u00faa carreira en solitario, co seu \u00e1lbum triplo\" All Things Must Pass\" e a canci\u00f3n\" My Sweet Lord\". En 1971 organizou o Concerto para Bangladesh, que foi o primeiro concerto ben\u00e9fico na historia do rock. As\u00ed mesmo, desenvolveu unha carreira de produtor cinematogr\u00e1fico, creando en 1978, xunto a Denis O'Brien, a compa\u00f1\u00eda Handmade Films para producir nun principio o filme \"Monty Python's Life of Brian\" (no que fai unha breve aparici\u00f3n), dos Monty Python, a\u00ednda que m\u00e1is tarde deu cabida, como actores, a xente do talle de Madonna (\"Shanghai Surprise\"). Antes de crear con Roy Orbison, Tom Petty, Jeff Lynne e Bob Dylan ( el ocultouse tras os pseud\u00f3nimos de Nelson Wilbury e Spike Wilbury.) en 1988 o supergrupo Traveling Wilburys, sofre os primeiros altibaixos na s\u00faa carreira en solitario. Esta formaci\u00f3n produciu dous \u00e1lbums.\nCasou d\u00faas veces: primeiro casou con Pattie Boyd de 1966 a 1977, despois en 1978 casou con Olivia Harrison, con quen tivo un fillo, Dhani. As s\u00faas aparici\u00f3ns son pouco frecuentes na d\u00e9cada de 1990, durante a que participou no proxecto\" Anthology\" dos Beatles e traballou ocasionalmente nun \u00e1lbum hipot\u00e9tico (\"Brainwashed\"), que finalmente foi terminado e publicado logo da s\u00faa morte. En 1997 diagnostic\u00f3uselle un cancro de pulm\u00f3n, logo dun intento de asasinato que sufriu en 1999 e debilitado polo c\u00e1ncer morre o 29 de novembro de 2001.\nEn 2003 a revista \"Rolling Stone\" puxo a George Harrison no posto n\u00famero 11 na lista dos 100 guitarristas m\u00e1is grandes de todos os tempos. M\u00e1is de dez anos logo da s\u00faa morte, segue sendo considerado polo p\u00fablico como un dos m\u00e1is grandes artistas do seu tempo.\nTraxectoria.\nInfancia e adolescencia (1943\u20131958).\nMocidade e situaci\u00f3n familiar.\nGeorge Harrison naceu o 25 de febreiro de 1943 en Liverpool, no n\u00famero 12 de Arnold Grove (onde vivira os seus primeiros seis anos de vida) no seo dunha familia cat\u00f3lica; foi o \u00faltimo dos catro fillos de Harold Hargreaves Harrison e a s\u00faa esposa Louise (de solteira French). Tivo unha irm\u00e1 m\u00e1is vella, nada en 1931, chamada Louise (como a s\u00faa nai) e dous irm\u00e1ns, Harry e Peter, nados en 1934 e 1940 respectivamente. A s\u00faa nai, Louise, traballaba nunha tenda de Liverpool e seu pai, Harold, era un condutor de \u00f3mnibus que, anteriormente, traballara como dispens\u00e1rio de barcos na White Star Line. Posu\u00eda ra\u00edces irlandesas, xa que o seu av\u00f3 materno, John French, nacera no Condado de Wexford, en Irlanda, e emigrara cara Liverpool, onde casou cunha moza local, de nome Louise Woollam.\nA casa onde naceu Harrison e viviu os seis primeiros anos da s\u00faa vida, o 12 de Arnold Grove, est\u00e1 situada en Wavertree (Liverpool). En 1950, foilles concedida unha \"council house\" (vivenda social) que foi ofrecida \u00e1 familia, que se mudou para o n\u00famero 25 da Upton Green, en Speke..\nA s\u00faa primeira escola foi a Escola Primaria de Dovedale, bastante pr\u00f3xima da de Penny Lane a escola onde estudava o seu futuro socio John Lennon. A s\u00faa educaci\u00f3n comezou cun ano de atraso por mor das grandes cantidades de alumnos que se matriculaban nas escolas locais logo dun aumento na taxa de natalidade, isto tam\u00e9n explica porque el foi educado nunha escola lonxe da s\u00faa casa.Tam\u00e9n fai a comu\u00f1\u00f3n, pero decide non facer a confirmaci\u00f3n, asistindo pouco \u00e1 realizaci\u00f3n do culto lit\u00farxico. Ata ten o costume de correr a esconderse cando o sacerdote local vai visitar \u00e1 s\u00faa familia. A\u00ednda que a \u00e1rea de Speke \u00e9 unha \u00e1rea dif\u00edcil na que \"houbo algunhas familias moi problematicas\", Harrison considera ter unha infancia feliz.\nAprobou o exame co\u00f1ecido como \"11-plus\". e logrou unha praza no Liverpool Institute for Boys (edificio que hoxe alberga o Liverpool Institute for Performing Arts ), ao que asistiu desde 1954 ata 1959. Este per\u00edodo \u00e9 dif\u00edcil para el (ata chega a dicir que foi a peor \u00e9poca da s\u00faa vida). Suspendio os seus exames finais e dixo que os poucos puntos que obtivo foi por escribir o seu nome na parte superior da folla do exame.\nPrimeiras experiencias musicais.\nCando ti\u00f1a 12 anos, foi hospitalizado por unha inflamaci\u00f3n nos riles. Foi durante estas seis semanas de convalecencia cando decidiu comprar unha guitarra a un compa\u00f1eiro de clase de Dovedale, Raymond Hughes, por 3 libras con 10 xilins. Con todo, atopouse rapidamente con ela rota e sen poder usala durante alg\u00fan tempo. A partir de ent\u00f3n, o seu pai pres\u00e9ntalle un amigo guitarrista que lle ensina varias horas \u00e1 semana os novos s\u00f3ns e canci\u00f3ns.. \nDous anos m\u00e1is tarde, a econom\u00eda da casa mellora e isto perm\u00edtelle comprar un instrumento mellor. Mentres que en Liverpool a m\u00fasica skiffle est\u00e1 de moda, Harrison funda a banda \"The Rebels\" co seu irm\u00e1n Peter e un amigo.. Logo dunha reuni\u00f3n o grupo desiste de continuar..\nNesta \u00e9poca coincide no autobus que os trae de regreso da escola con Paul McCartney que era nove meses m\u00e1is vello que el. A atracci\u00f3n que senten pola m\u00fasica favorece o nacemento da s\u00faa amizade, e os seus concerto con The Rebels axuda a ga\u00f1ar en credibilidade. Entre os dous nace unha grande amizade e xuntos perfeccionan a s\u00faa t\u00e9cnica musical. Durante o ver\u00e1n de 1957, ambos os dous se van de xolda facendo autostop cara \u00e1 costa sur coas s\u00faas guitarras. \nMcCartney, finalmente, trasl\u00e1dase a outra parte da cidade, onde se fai amigo de John Lennon, que tam\u00e9n ten o seu grupo de m\u00fasica, The Quarrymen, grupo ao que Paul se une despois demostrar as s\u00faas capacidades musicais. Harrison viu \u00e1 banda por primeira vez durante un concerto o 6 de febreiro de 1958 no Wilson Hall. Pouco despois, McCartney suxire a Lennon inclu\u00edr a Harrison no grupo. Este \u00faltimo, a\u00ednda que reticente pola curta idade de Harrison, acede a escoitar unha interpretaci\u00f3n que este fai coa s\u00faa guitarra Raunchy ao fondo dun autob\u00fas de dous pisos e queda impresionado polo seu talento. Harrison \u00fanese aos Quarrymen en febreiro de 1958 para substitu\u00edr a un dos seus puntais, Eric Griffiths. E finalmente imponse polo seu talento, e \u00e9 o novo bater\u00eda, Colin Hanton, quen ten a pouco envexable tarefa de anunciar a Griffith que os seus servizos xa non son necesarios \nDurante o ver\u00e1n, a banda gravou un disco nun estudo privado que cont\u00e9n dous temas, unha versi\u00f3n extra\u00edda dun tema de Buddy Holly e a canci\u00f3n \"In Spite of All the Danger\" que foi escrita por McCartney e Harrison, sendo esta a \u00fanica que lles acredita xuntos como autores dun mesmo tema.\nDun debut discreto ao \u00e9xito nos Beatles (1958 a 1966).\nFormaci\u00f3n e debut do groupo.\nNos dous anos que seguiron, os Quarrymen evolucionan e cambian o nome varias veces ata que finalmente se deciden polo de \"The Beatles\". O grupo finalmente formado con John Lennon, Paul McCartney e George Harrison na guitarra, Stuart Sutcliffe no baixo e Pete Best \u00e1 bater\u00eda parten en agosto de 1960 para Hamburgo, despois de que Bruno Koschmider, dono de varios clubs naquela cidade, os contratara para que estiveran al\u00ed durante 48 noites. Harrison, sendo en agosto de 1960 a\u00ednda menor de idade con 17 anos, obtivo o permiso de residencia en Hamburgo ao mentir \u00e1s autoridades alem\u00e1s sobre a s\u00faa verdadeira idade.\nA educaci\u00f3n musical improvisada que Harrison recibiu tocando durante moitas horas co resto do grupo, as\u00ed como as clases de guitarra que el tomou con Tony Sheridan, sentou as bases do son dos Beatles, e da tranquilidade de Harrison que tivo un rol m\u00e1is activo dentro da banda; desta forma debido \u00e1 s\u00faa reputaci\u00f3n pronto seria co\u00f1ecido como \"o Beatle tranquilo\". A primeira estancia da banda en Hamburgo foi acurtada cando Harrison foi deportado por ser demasiado novo para traballar en clubs nocturnos.\nEn Inglaterra a banda toca no Cavern Club de Liverpool, nesta etapa adquire unha boa experiencia, antes de volver tocar en Alema\u00f1a en abril de 1961. Os Beatles son ent\u00f3n contratados para acompa\u00f1ar ao cantante Tony Sheridan no escenario e gravar con el o \u00e1lbum My Bonnie, cousa que fixeron, usando o nome de The Beat Brothers. Mentres tanto Harrison compon xunto con John Lennon a canci\u00f3n instrumental \"Cry for a Shadow\", canci\u00f3n na que fai unha interpretaci\u00f3 memorable coa s\u00faa guitarra, sendo esta a unica canci\u00f3n acreditada a Harrison e Lennon conxuntamente..\nFinalmente, o grupo volve a Liverpool e volve actuar no Cavern durante o outono. Nesta \u00e9poca co\u00f1ecen a Brian Epstein, quen en decembro se converte no seu representante.. \nO 6 de xu\u00f1o de 1962, o grupo arr\u00e1nxase para obter unha audiencia ante o produtor George Martin quen lles asinou un contrato co selo Parlophone, de EMI Records.. Ese d\u00eda, cando Martin lles pasa os contratos preg\u00fantalles se hai algo que non encaixe, Harrison inmediatamente responde: \"Ben, para empezar, non me gusta a t\u00faa gravata\"\nMartin \u00e9 seducido polo grupo, pero non lle gusta Pete Best, quen en realidade non atopaba o seu lugar entre os outros membros, que xa estaban planeando cambiar a bater\u00eda. George, en particular, quen co\u00f1ecia moito a Ringo Starr, fai campa\u00f1a para que se una ao grupo como bater\u00eda. The Beatles sep\u00e1ranse pois de Best sen anunciarlle a s\u00faa sa\u00edda, e \u00e9 Brian Epstein quen se encarga diso o 16 de agosto de 1962. \"\u00abNon fomos moi brillantes neste caso\u00bb\" anotou George Harrison. Nos seguintes d\u00edas, os afeccionados qu\u00e9ixanse deste cambio, e no Cavern Club, un espectador ponlle un ollo morado a Harrison porque defendeu ao novo membro do grupo.\nE os Beatles o 5 de outubro de 1962 gravaron o seu primeiro sinxelo, \"Love Me Do\", seguido a principios de 1963 do seu primeiro \u00e1lbum \"Please Please Me\", que alcanzou o cume das listas brit\u00e1nicas. Para Harrison as\u00ed como para o resto do grupo os \u00e9xitos comenzan a emerxer e os concertos acumulanse.\nHarrison foi o primeiro dos Beatles en viaxar aos Estados Unidos co fin de visitar \u00e1 s\u00faa irm\u00e1, Louise, en Benton (Illinois), en setembro de 1963, cinco meses antes da aparici\u00f3n do grupo en \"The Ed Sullivan Show\". Durante a visita, George visitou unha tenda de discos e comprou varios singles sen que o dono o reco\u00f1ecese debido ao escaso co\u00f1ecemento que ti\u00f1an os estadounidenses da m\u00fasica pop brit\u00e1nica; ningu\u00e9n puido venderlle un disco dos Beatles. Ao seu regreso a Inglaterra, comentou aos seus compa\u00f1eiros de grupo que ser\u00eda dif\u00edcil colleitar o \u00e9xito en Am\u00e9rica.\nDurante a Beatleman\u00eda, Harrison foi caracterizado como o \"Beatle tranquilo\" ou o \"Beatle Silencioso\", debido ao seu car\u00e1cter introspectivo e a s\u00faa tendencia a un segundo plano nas conferencias de prensa. Malia a imaxe de \"Beatle tranquilo\", a maior\u00eda de compa\u00f1eiros e amigos, como Eric \u00cddelle, membro de Monty Python, aseguran que nas distancias curtas era moi falador e dicharacheiro, contrapo\u00f1\u00e9ndose \u00e1 imaxe que adoitaba ter del a prensa.\nDurante a primeira viaxe de The Beatles aos Estados Unidos en febreiro de 1964, Harrison recibiu un novo modelo de guitarra, o \"360/12\", da compa\u00f1\u00eda Rickenbacker, el\u00e9ctrica e con doce cordas, que comezar\u00eda a tocar en futuros \u00e1lbums do grupo. Roger McGuinn, interesado no son, adoptou como modelo propio a 360/12, dando lugar ao son caracter\u00edstico das canci\u00f3ns de The Byrds.\nHarrison escribiu a s\u00faa primeira canci\u00f3n, \"Don't Bother Me\", durante un d\u00eda de convalecencia en cama, en 1963, co fin de probar, como declarar\u00eda posteriormente, \"se era capaz de compo\u00f1er unha canci\u00f3n\". Aparece publicada no \u00e1lbum \"With the Beatles\" de 1963 e na s\u00faa versi\u00f3n americana, \"Meet the Beatles!\", de 1964. A\u00ednda que para o seguinte \u00e1lbum do grupo, \"Beatles for Sale\", tam\u00e9n compuxera un tema, este foi descartado, esquecendo a composici\u00f3n ata que contribuio ao \u00e1lbum \"Help!\" cos temas \"I Need You\" e \"You Like Me Too Much\".\nHarrison foi o cantante de todas as canci\u00f3ns compostas por el na s\u00faa etapa con The Beatles. As\u00ed mesmo, tam\u00e9n cantou temas doutros artistas, inclu\u00edndo \"Chains\" e \"Do You Want to Know a Secret\" en \"Please Please Me\", \"Roll Over Beethoven\" e \"Devil In Her Heart\" en \"With the Beatles\", \"I'm Happy Just to Dance With You\" en \"A Hard Day's Night\", e \"Everybody's Trying To Be My Baby\" en \"Beatles for Sale\".\nUn importante punto de inflexi\u00f3n na s\u00faa carreira musical tivo lugar durante a xira americana de 1965, na que David Crosby, de The Byrds, introduciu a Harrison na cultura india a trav\u00e9s da m\u00fasica de Ravi Shankar. Moi pronto, quedou fascinado co especial son da s\u00faa m\u00fasica, permitindo a lenta introduci\u00f3n da mesma na cultura occidental. Tras comprar un sitar pouco logo de dar por finalizada a xira de 1965 foi, antes que Dave Davies, guitarrista de The Kinks, un dos primeiros m\u00fasicos da cultura pop en introducir o instrumento nun \u00e1lbum de estudio, na canci\u00f3n \"Norwegian Wood (This Bird Has Flown)\", do \u00e1lbum \"Rubber Soul\".\nOutro importante momento da s\u00faa vida tivo lugar durante a rodaxe da pel\u00edcula \"Help!\" nas illas Bahamas, ao entregarlle un hind\u00fa un libro sobre a reencarnaci\u00f3n. Tam\u00e9n por aquel tempo mantivo unha decisiva correspondencia con Joan Mascar\u00f3 tras ler a versi\u00f3n dos Upanishads daquel tradutor mallorqu\u00edn. O seu interese pola cultura hind\u00fa expandiriase formalmente ao abrazar o hindu\u00edsmo. Nunha peregrinaci\u00f3n coa s\u00faa muller Pattie \u00e1 India entre a \u00faltima xira de The Beatles en 1966 e o inicio das gravaci\u00f3ns de \"Sgt. Pepper's Lonely Hearts Club Band\", Harrison estudou lecci\u00f3ns de sitar, co\u00f1eceu a varios gur\u00fas e visitou sitios sagrados, acheg\u00e1ndose as\u00ed \u00e1 cultura oriental. Pouco despois, de volta a Inglaterra, co\u00f1eceu a Maharishi Mahesh Yogi, a quen presentou ao resto do grupo para iniciar uns exercicios de meditaci\u00f3n transcendental que ter\u00eda lugar a comezos de 1968 en Rishikesh.\nNo ver\u00e1n de 1969, produciu o single \"Hare Krishna Mantra\", interpretado por devotos do templo londiniense de Radha-Krishna. O mesmo ano, el e John Lennon co\u00f1eceron a Bhaktivedanta Swami Prabhupada, fundador da Sociedade Internacional para a Conciencia de Krishna (ISKCON). Pouco despois, Harrison abrazar\u00eda a tradici\u00f3n Hare Krishna, en particular o canto do mantra usado como meditaci\u00f3n privada e chamado japa-mala, similar ao rosario na tradici\u00f3n cat\u00f3lica.\nA medida que \u00eda pasando o tempo, as composici\u00f3ns de Harrison foron fac\u00e9ndose m\u00e1is notables, pasando dun segundo plano a competir coas composici\u00f3ns de Lennon e McCartney en materia de calidade. Entre 1965 e 1970, os temas compostos por George Harrison foron: \"If I Needed Someone\", \"I Want to Tell You\", \"Think For Yourself\", \"Taxman\" (que abr\u00eda o \u00e1lbum Revolver), \"Within You Without You\", \"Blue Jay Way\", \"Only a Northern Song\", \"It\u00b4s All Too Much\", \"Love You To\", \"Old Brown Shoe\", \"I Need You\", \"While My Guitar Gently Weeps\" (con Eric Clapton na guitarra), \"Piggies\", \"Long, Long, Long\", \"Savoy Truffle\", \"Something\", \"The Inner Light\", \"Here Comes the Sun\", \"I Me Mine\" e \"For You Blue\".\nOs rozamentos entre Harrison, Lennon e McCartney comezaron a facerse patentes a partir da morte de Brian Epstein, representante do grupo, e en especial desde as sesi\u00f3ns de gravaci\u00f3n de \"The Beatles\", chegando a intentar deixar o grupo naquel momento. Entre 1967 e 1969, McCartney expresou en m\u00e1is dunha ocasi\u00f3n a s\u00faa insatisfacci\u00f3n coa forma de tocar de Harrison. As tensi\u00f3ns entre ambos quedan patentes durante os ensaios do proxecto \"Get Back\" en Twickenham Studios, que acabar\u00e1 por editarse como documental baixo o t\u00edtulo \"Let It Be\", onde Harrison acaba por dicir con sorna: \"Ben, non me importa. Tocarei o que queiras que toque ou non tocarei nada se non queres que toque nada. Todo o que sexa por compracerche, fareino.\" Descontento coas pobres condici\u00f3ns nas que se desenvolv\u00edan as sesi\u00f3ns e aletargado polas horas de traballo, Harrison acabar\u00e1 por abandonar o grupo o 10 de xaneiro, a\u00ednda que retornar\u00e1 ao seu traballo o 22 do mesmo mes, tras d\u00faas reuni\u00f3ns de negocios.\nAs relaci\u00f3ns internas do grupo desenvolv\u00e9ronse m\u00e1is cordiais durante as sesi\u00f3ns de gravaci\u00f3n de \"Abbey Road\", nas que se incl\u00faen as composici\u00f3ns de Harrison \"Something\" e \"Here Comes The Sun\". \"Something\" foi reco\u00f1ecido como un dos mellores traballos de The Beatles tanto por Elvis Presley como por Frank Sinatra quen declarou a McCartney ser unha das s\u00faas canci\u00f3ns favoritas. A crecente produtividade de Harrison ao final da vida de The Beatles permitir\u00edalle recompilar suficiente material para desenvolver unha carreira musical en solitario bastante exitosa e longa, que dar\u00eda comezo a partir da \u00faltima sesi\u00f3n xunto ao resto do grupo o 4 de xaneiro de 1970, con case 27 anos\nLogo de The Beatles (1970-2001).\n1970-1980.\nTrala disoluci\u00f3n de The Beatles en 1970, e tras anos opacado polas sombras de Lennon e McCartney, publicou gran parte do material que acumulara durante os \u00faltimos anos no seu proxecto m\u00e1is loado pola cr\u00edtica, \"All Things Must Pass\", o seu primeiro \u00e1lbum (triplo).\n\"All Things Must Pass\" supuxo unha entrada triunfal para a carreira musical en solitario de Harrison, acalando as\u00ed as voces discrepantes que auguraban unha mala carreira para el. Xunto ao \u00e1lbum \"John Lennon/Plastic Ono Band\" de John Lennon, \"Ram\" de Paul McCartney e \"Ringo \" de Ringo Starr, \"All Things Must Pass\" \u00e9 considerado un dos \u00e1lbums m\u00e1is traballados por un Beatle na s\u00faa carreira en solitario.\nO \u00e1lbum, que alcanzou o posto n\u00b0 1 nas listas de \u00e9xitos brit\u00e1nicas e estadounidenses, inclu\u00eda os singles de \u00e9xito \"My Sweet Lord\" e \"Isn't It A Pity\", as\u00ed como \"What Is Life\", que entrou entre os dez primeiros postos. Anos despois, Harrison ser\u00eda demandado debido a unha violaci\u00f3n de dereitos de autor en \"My Sweet Lord\", onde supostamente imita o single de The Chiffons \"He's So Fine\". A\u00ednda que Harrison negou a acusaci\u00f3n, acabou perdendo o xu\u00edzo en 1976. Durante o mesmo, a corte aceptara a posibilidade de que Harrison copiase subconscientemente\" o \u00e9xito de The Chiffons como base \u00e1 s\u00faa propia canci\u00f3n, o que utilizou para mofarse do tribunal no seu tema \"This Song\", publicada no \u00e1lbum \"Thirty Three &amp; 1/3\". As disputas polos dereitos de autor continuaron na d\u00e9cada dos 90, co antigo representante de The Beatles Allen Klein denunciando a Harrison tras comprar Bright Tunes, a compa\u00f1\u00eda que posu\u00eda os dereitos de autor de \"He's So Fine\". Finalmente, Harrison acabar\u00eda posu\u00edndo os dereitos de ambos temas.\nHarrison foi, as\u00ed mesmo, o primeiro m\u00fasico en organizar un concerto ben\u00e9fico. O seu \"Concert for Bangla Desh\" o 1 de agosto de 1971 reuniu a preto de 40.000 persoas en torno a dous espect\u00e1culos organizados no Madison Square Garden de Nova York co fin de recadar fondos para paliar a fame e a miseria dos refuxiados na antiga Paquist\u00e1n Oriental, hoxe en d\u00eda Bangladesh. Ravi Shankar abriu o concerto, que inclu\u00eda a artistas da envergadura de Eric Clapton, Bob Dylan, Jim Keltner, Billy Preston, Leon Russell, Ringo Starr e Klaus Voormann. Desafortunadamente, problemas cos impostos e gastos cuestionables ensombreceron a lenda do mesmo. En outubro de 2005, Apple Corps. reeditou o concerto en CD e DVD, sendo o di\u00f1eiro recadado polas vendas destinado a UNICEF.\nDe forma adicional ao seu propio traballo, Harrison escribiu dous temas para Ringo Starr, \"It Don't Come Easy\" e \"Photograph\", e ademais apareceu no \u00e1lbum \"Imaxine\" de John Lennon, as\u00ed como nos temas \"You're Breakin' My Heart\" de Harry Nilsson, \"Day After Day\" de Badfinger, \"That's The Way God Planned It\" de Billy Preston e \"Basketball Jones\" de Cheech &amp; Chong.\nO seguinte \u00e1lbum de Harrison, \"Living in the Material World\", ser\u00eda publicado en 1973. O seu primeiro single, \"Give Me Love (Give Me Peace on Earth)\" brindar\u00edalle o seu segundo n\u00ba1 nos Estados Unidos, mentres \"Sue Me Sue You Blues\" servir\u00eda de mofa ao proceso xudicial que estaba desenvolvendo McCartney para disolver de forma oficial The Beatles. Cun son m\u00e1is intimista e unha l\u00edrica m\u00e1is espiritual e filos\u00f3fica, o \u00e1lbum mant\u00edvose no primeiro posto das listas de \u00e9xitos estadounidenses durante cinco semanas. En setembro de 2006, unha reedici\u00f3n do \u00e1lbum con \"Deep Blue\" e \"Miss O'Dell\" como temas extra, as\u00ed como con DVD, alcanzar\u00eda o posto n\u00ba38 do Billboard Pop Catalog Chart.\nEn 1974, viu a luz \"Dark Horse\", \u00e1 vez que daba inicio a unha xira polos Estados Unidos. A xira foi duramente criticada pola duraci\u00f3n do acto principal, a cargo de Ravi Shankar, e pola voz rouca de Harrison debida a unha larinxite. A\u00ednda as\u00ed, o \u00e1lbum alcanzou o posto n\u00ba5 nas listas de \u00e9xitos estadounidenses, a\u00ednda que as cr\u00edticas desfavorables e o pouco interese suscitado provocar\u00edan que \"Dark Horse\" non entrase nas listas de \u00e9xitos brit\u00e1nicas. O single \"Dark Horse\" alcanzar\u00eda o posto n\u00ba15 nas listas de Billboard.\nDurante o per\u00edodo de preparaci\u00f3n para a xira estadounidense, abriu oficinas en La Brea Avenue de Os \u00c1nxeles para o seu futuro selo discogr\u00e1fico, Dark Horse Records. Dentro das oficinas co\u00f1ecer\u00eda \u00e1 s\u00faa segunda muller, Olivia Trinidad Arias, asignada para traballar no selo xunto a Terry Douran de Apple e Jack Oliver. A s\u00faa relaci\u00f3n sentimental dar\u00eda froitos a partir da xira, ata que en 1978 contraer\u00f3n matrimonio.\nO seu \u00faltimo \u00e1lbum de estudio baixo o selo Apple, \"Extra Texture (Read All About It)\", foi publicado en 1975, do cal se extraeron dous singles: \"You\", que alcanzou o Top 20 das listas de Billboard, e \"This Guitar (Can't Keep From Crying)\", que supuxo o \u00faltimo single editado por Apple e o primeiro sinxelo dun Beatle que non entrou nas listas estadounidenses.\nTras a sa\u00edda de John Lennon, George Harrison e Ringo Starr do selo EMI (Paul McCartney permanecer\u00eda nel ata que en 2007 fichara por Hear Music), a compa\u00f1\u00eda discogr\u00e1fica tivo liberdade para editar o traballo do grupo e dos seus compo\u00f1entes en solitario nun mesmo \u00e1lbum, utilizando a Harrison como experimento en \"The Best of George Harrison\", na que se combinaban os seus \u00e9xitos compostos en The Beatles e en solitario. Ao mesmo tempo, Harrison viuse envolvido en problemas coa industria discogr\u00e1fica. Durante a gravaci\u00f3n do seu primeiro \u00e1lbum en Dark Horse Records, \"Thirty Three &amp; 1/3\", Harrison viuse afectado de hepatite, atrasando a s\u00faa publicaci\u00f3n e incumprindo unha cl\u00e1usula do contrato asinado previamente coa distribuidora A&amp;M. Tras ser denunciado, Warner Bros. Records f\u00edxose cargo da distribuci\u00f3n do seu selo, permit\u00edndolle suficiente tempo para recuperarse da enfermidade e gravar o \u00e1lbum.\n\"Thirty Three &amp; 1/3\" supuxo un considerable \u00e9xito tras os seus dous \u00e1lbums anteriores, alcanzando o posto n\u00ba11 nas listas de \u00e9xitos estadounidenses. O primeiro single, \"This Song\", sup\u00f3n unha s\u00e1tira do proceso xudicial polo \"plaxio inconsciente\" de \"He's So Fine\" de The Chiffons, mentres \"Crackerbox Palace\" ser\u00eda posteriormente publicado como segundo single.\nTras o seu segundo matrimonio con Olivia Trinidad Arias e o nacemento do seu primeiro e \u00fanico fillo Dhani Harrison, Harrison emprender\u00eda a gravaci\u00f3n do seu \u00e1lbum ep\u00f3nimo, \"George Harrison\", publicado en 1979 cos singles \"Blow Away\", \"Love Comes To Everyone\" e \"Faster\". Tanto o \u00e1lbum como o primeiro single alcanzaron o Top 20 nas listas de \u00e9xitos de Billboard.\n1980-1990.\nEn 1980, Harrison conv\u00e9rtese no primeiro Beatle en escribir, unha autobiograf\u00eda, titulada \"I M\u00edneme\". O publicista de The Beatles Derek Taylor axudoulle na ardua tarefa de escribir o libro, publicado inicialmente por Genesis Publications. A\u00ednda que a biograf\u00eda de Harrison conta algunhas an\u00e9cdotas da s\u00faa etapa cos Beatles, c\u00e9ntrase na s\u00faa maior\u00eda nos hobbies do artista, desde a xardiner\u00eda ata a F\u00f3rmula Un.\nTras o asasinato de John Lennon o 8 de decembro de 1980, Harrison sufriu unha grave conmoci\u00f3n, debido en parte ao seu escaso contacto con Lennon e ao enfado deste por non verse mencionado na s\u00faa autobiograf\u00eda. A morte de Lennon forzou a Harrison a rodearse de medidas de seguridade na s\u00faa mansi\u00f3n de Friar Park, en Henley- on- Thames. Pouco despois, modificou a letra de \"All Those Years Ago\", canci\u00f3n que compuxera nun principio para Ringo e que posteriormente serviu de tributo a Lennon no seu \u00e1lbum \"Somewhere in England\". Con Ringo Starr na bater\u00eda e con Paul e Linda McCartney nos coros, tanto o \u00e1lbum como o sinxelo, publicados en 1981, recibiron boas recensi\u00f3ns por parte da cr\u00edtica musical, alcanzando o posto n\u00ba2 nas listas de \u00e9xitos estadounidenses.\nTras a publicaci\u00f3n en 1982 de \"Gone Troppo\", George Harrison viuse apartado do mundo da m\u00fasica un total de cinco anos para dar prioridade a outras afecci\u00f3ns. Durante este tempo, aparecer\u00eda publicamente no especial \"Carl Perkins and Friends\", con Ringo Starr e Eric Clapton entre os invitados, e gravar\u00eda unha canci\u00f3n para a banda sonora de \"Porky's Revenge\" e o tema \"I Don't Want To Do It\" de Bob Dylan. En 1987, regresar\u00eda con \"Cloud Nine\", un dos seus \u00e1lbums m\u00e1is loados pola cr\u00edtica, producido por Jeff Lynne, alcanzando o seu terceiro n\u00famero 1 nos Estados Unidos co single \" Got My Mind Set On You\". \" When We Was Fab\", un tema retrospectivo da s\u00faa etapa con The Beatles, supuxo tam\u00e9n un notable \u00e9xito. O \u00e1lbum alcanzou o posto n\u00ba 8 nas listas de \u00e9xitos estadounidenses e o n\u00ba 10 nas brit\u00e1nicas, dando a Harrison o seu mellor resultado desde \"Living in the Material World\".\nDurante a gravaci\u00f3n do tema \" Handle With Care\" reunir\u00eda no garaxe de Bob Dylan a Tom Petty, Jeff Lynne e Roy Orbison. O que nun primeiro momento ser\u00eda a cara B do single \"This Is Love\" acabar\u00eda convert\u00e9ndose na primeira canci\u00f3n gravada por The Traveling Wilburys, ao considerar a compa\u00f1\u00eda discogr\u00e1fica que o tema era demasiado bo para relegalo a un segundo plano. O primeiro \u00e1lbum do grupo, gravado en apenas d\u00faas semanas antes de que dese comezo a xira de Bob Dylan, foi publicado en outubro de 1988 co nome de \"Traveling Wilburys Vol. 1\" e cos nomes dos m\u00fasicos ocultos tras pseud\u00f3nimos.\nUnha das empresas desenvolvidas por Harrison durante a \u00e9poca foi a produtora cinematogr\u00e1fica Handmade Films, pouco despois de que EMI Films rexeitase o proxecto \"Life of Brian\", dos Monty Python. Handmade Films financiou o proxecto, dando inicio a unha listaxe de pel\u00edculas producidas pola compa\u00f1\u00eda de Harrison entre as que figuran \"Mona Lisa\", \"Time Bandits\", \"Shangh\u00e1i Surprise\" e \"Withnail and I\". Nalgunhas delas, Harrison chegou mesmo a realizar cameos, como no caso de \"Shangh\u00e1i Surprise\" como cantante dun club nocturno, e caracterizado como Mr. Papadopolous en \"Life of Brian\". Un dos cameos m\u00e1is memorables foi como reporteiro na parodia de The Beatles \"The Rutles\", creada por Eric Idle. A pesar de todo, Handmade Films entrar\u00eda en quebra debido \u00e1 mala administraci\u00f3n e \u00e1s demandas que afectaron as finanzas de Harrison.\nA comezos de 1989, George Harrison, Lynne e Starr participaron na gravaci\u00f3n do tema \"I Won't Back Down\", de Tom Petty, onde George toca a guitarra el\u00e9ctrica. Ese mesmo ano ten lugar a publicaci\u00f3n do segundo recompilatorio da carreira musical de Harrison, \"Best of Dark Horse 1976-1989\", cos \u00e9xitos da s\u00faa etapa baixo o selo Dark Horse Records. o \u00e1lbum incl\u00fae dous temas gravados para a ocasi\u00f3n, \"Poor Little Girl\" e \"Cockamamie Business\", as\u00ed como o tema da banda sonora \"Lethal Weapon 2\" \" Cheer Down\".\n1990-2001.\nO primeiro ano da nova d\u00e9cada ver\u00eda a luz o segundo \u00e1lbum de Traveling Wilburys, \"Traveling Wilburys Vol.3\", a pesar da morte de Roy Orbison en 1988. Como substituto, o grupo pensara en Del Shannon, pero en febreiro de 1990 o m\u00fasico suicidar\u00edase, truncando os plans dos demais compo\u00f1entes.\nEn 1991, Harrison emprendeu polo Xap\u00f3n e xunto a Eric Clapton a s\u00faa primeira xira desde 1974 chamada George Harrison\u2013Eric Clapton 1991 Japan Tour, a\u00ednda que a\u00ednda ti\u00f1a en mente o agre recordo daquel momento. Tras unha ducia de concertos, en 1992 ver\u00eda a luz o \u00e1lbum \"Live in Japan\", acreditado a George Harrison, Eric Clapton &amp; Band. En outubro do mesmo ano, Harrison participar\u00eda no concerto tributo a Bob Dylan no Madison Square Garden de Nova York interpretando tres canci\u00f3ns: \"If Not for You\", \"Absolutely Sweet Marie\" e \"My Back Pages\".\nEntre 1994 e 1996, emprendeu xunto a Paul McCartney e Ringo Starr o proxecto \"Anthology\", inclu\u00edndo a gravaci\u00f3n de d\u00faas novas canci\u00f3ns de The Beatles a partir de demos caseiros de mediados dos 70 onde John Lennon tocaba o piano e cantaba. As\u00ed mesmo, o proxecto inclu\u00eda un percorrido visual pola carreira musical do grupo, con entrevistas aos tres membros sobreviventes. En 1996, gravar\u00eda e producir\u00eda xunto a Carl Perkins o tema \" Distance Makes Non Difference With Love\" para o seu \u00e1lbum \" Go-Cat-Go\".\nA \u00faltima aparici\u00f3n de Harrison en televisi\u00f3n ter\u00eda lugar en 1997 para a promoci\u00f3n de \"Chants of india\", unha colaboraci\u00f3n xunto ao seu amigo e m\u00fasico hind\u00fa Ravi Shankar. No programa, Harrison interpretou, despois de que un membro do p\u00fablico ped\u00edselle unha \"canci\u00f3n de The Beatles\" e el respondese \"'creo que non co\u00f1ezo ningunha\", \" All Things Must Pass\" e a futura \" Any Road\", canci\u00f3n que aparecer\u00eda en 2002 no seu \u00e1lbum p\u00f3stumo \"Brainwashed\".\nEn xaneiro de 1998, Harrison asistir\u00eda ao funeral do seu \u00eddolo de mocidade, Carl Perkins, en Jackson, Tennessee, onde interpretou unha versi\u00f3n da canci\u00f3n \" Your True Love\" durante a cerimonia.\nA mediados dos 90, e debido en parte \u00e1 s\u00faa condici\u00f3n de fumador, Harrison librou unha batalla contra o cancro, sendo eliminado en sucesivas operaci\u00f3ns primeiro da boca e posteriormente do pulm\u00f3n.\nO 30 de decembro de 1999, Harrison viviu unha secuela do asasinato de John Lennon ao sobrevivir a un ataque de navalla na s\u00faa propia mansi\u00f3n de Henley-on-Thames, propiciado por un intruso. Harrison e a s\u00faa muller, Olivia, enfront\u00e1ronse ao intruso e reduc\u00edrono para posteriormente ser trasladado a dependencias policiais pola autoridade. Michael Abram, de 35 anos, declarou que estaba posu\u00eddo polo esp\u00edrito de Harrison e que era unha misi\u00f3n concedida por Deus para matalo. M\u00e1is tarde foi trasladado a un sanatorio mental. Tras o suceso, Harrison quedou relativamente traumatizado e limitou a\u00ednda m\u00e1is as s\u00faas aparici\u00f3ns p\u00fablicas. En 2002 conced\u00e9uselle a Abram liberdade condicional autorizada polo Tribunal de Revisi\u00f3n da Sa\u00fade Mental.\nEn 2001, Harrison apareceu como convidado no \u00e1lbum \"Zoom\" de Electric Light Orchestra, tocou a steel guitar nas canci\u00f3ns \"Love Letters\" para Bill Wyman's Rhythm Kings, remasterizou e restaurou canci\u00f3ns de Traveling Wilburys e compuxo unha nova canci\u00f3n, \"Horse To The Water\". A canci\u00f3n, que ser\u00eda a s\u00faa \u00faltima publicaci\u00f3n en vida, foi gravada o 2 de outubro, dous meses antes da s\u00faa morte, e apareceu no \u00e1lbum \"Small World, Big Band\" de Jools Holland.\nFalecemento.\nO cancro de pulm\u00f3n que sufr\u00eda Harrison reapareceu en 2001, con d\u00faas met\u00e1stase no cerebro. Harrison someteuse a tratamentos agresivos en Su\u00edza e en Nova York, pero o 22 de novembro os m\u00e9dicos confirm\u00e1ronlle o seu car\u00e1cter terminal. Decidiron aplicar ent\u00f3n tratamentos unicamente paliativos, que lle permitisen pasar os seus \u00faltimos d\u00edas en familia, con amigos e dar as \u00faltimas indicaci\u00f3ns dalg\u00fans proxectos para ser terminados polo seu fillo Dhani e a s\u00faa esposa Olivia. Organizou un \u00faltimo encontro absolutamente privado con Paul e Ringo, de quen puido despedirse en paz, as\u00ed como coa s\u00faa irm\u00e1 Louise, con quen tivera enfrontamentos no pasado.\nHarrison estaba preocupado por facilitar eses \u00faltimos d\u00edas \u00e1 s\u00faa familia e evitar que a s\u00faa casa se convertese nun lugar de culto para mit\u00f3manos. Por iso contratou ao asesor Gavin de Becker, que lle recomendou pasar os seus \u00faltimos d\u00edas nos \u00c1nxeles. Olivia lembrou que Paul McCartney posu\u00eda unha vila en Hollywood Hills, Os \u00c1nxeles, e este ofreceulla de inmediato. Al\u00ed foi onde finalmente faleceu, o 29 de novembro de 2001, \u00e1 idade de 58 anos. A s\u00faa morte foi atribu\u00edda ao cancro de pulm\u00f3n que padec\u00eda e as s\u00faas met\u00e1stases. Posteriormente foi incinerado, e a\u00ednda que alg\u00fans medios afirmaron que as s\u00faas cinzas foran depositadas no r\u00edo Ganxes, non houbo ningunha declaraci\u00f3n familiar que o certifique.\nTras a morte de Harrison, a s\u00faa familia emitiu o seguinte comunicado: \"Abandonou este mundo como viviu: consciente de Deus, sen medo \u00e1 morte e en paz, rodeado de familiares e amigos\". En ocasi\u00f3ns Harrison dic\u00eda: \"Todo o demais pode esperar, pero a procura de Deus non; am\u00e1devos os uns aos outros\"."}
{"id": "221110", "revid": "98629", "url": "https://gl.wikipedia.org/wiki?curid=221110", "title": "Espeleotema", "text": "Espeleotema, en xeolox\u00eda, \u00e9 a denominaci\u00f3n formal para o que comunmente se co\u00f1ece como \"formaci\u00f3ns das cavidades\". A palabra est\u00e1 formada polos termos gregos\n\u03c3\u03c0\u03ae\u03bb\u03b1\u03b9\u03bf\u03bd \"sp\u00e9laion\" \"caverna\", \"gruta\" (da que derivan tam\u00e9n espeleolox\u00eda e espele\u00f3logo) e \u03b8\u03ad\u03bc\u03b1 \"thema\" \"dep\u00f3sito\", \"sedimento\"., \u00e9 dicir, \"dep\u00f3sito nas cavidades\", que se refire xeralmente a dep\u00f3sitos minerais secundarios, formados en covas, grutas ou cavernas, xeralmente en terreos c\u00e1rsticos, tras a x\u00e9nese destas e nos cales as augas de infiltraci\u00f3n que gotexan e escorren te\u00f1en un papel fundamental.\nPero atendendo ao uso estendido da palabra en alusi\u00f3n \u00e1s \"formaci\u00f3ns das cavidades\", encontramos que existen non s\u00f3 espeleotemas secundarios, sen\u00f3n tam\u00e9n primarios, dependendo do tipo de cova en que se encontren.\nEspeleotemas en cavernas c\u00e1rsticas (espeleotemas secundarios ou epixen\u00e9ticos).\nXeneralidades.\nA auga de filtraci\u00f3n a trav\u00e9s ds gretas do terreo nas proximidades dunha caverna pode disolver certos compostos, normalmente calcita e aragonita (carbonato c\u00e1lcico) e xeso (sulfato c\u00e1lcico). A cantidade de mineral disolvido depende, entre outros factores, da concentraci\u00f3n de di\u00f3xido de carbono e a temperatura da soluci\u00f3n. Cando esta soluci\u00f3n alcanza unha caverna chea de aire, a descarga do CO2 altera a capacidade da auga para manter estes minerais en disoluci\u00f3n, provocando que precipiten. Co tempo, que pode ser de decenas de miles de anos, a acumulaci\u00f3n destes precipitados pode formar espeleotemas secundarios.\nOs espeleotemas secundarios non se forman unicamente en cavernas c\u00e1rsticas, a\u00ednda que \u00e9 nelas onde mellor se aprecian. Tam\u00e9n poden formarse en calquera outra cavidade onde o gotexo de auga cargada de minerais procedentes do terreo te\u00f1a ocasi\u00f3n de precipitar. Deste modo, poden encontrarse espeleotemas secundarios en tubos volc\u00e1nicos que se encontren en terreos h\u00famidos e incluso en cavidades artificiais, como minas, sempre que transcorra o tempo necesario para a s\u00faa formaci\u00f3n.\nFormas secundarias com\u00fans.\nOs espeleotemas secundarios formados por calcita pura son dunha cor branca e transparente, pero xeralmente aparecen coloreados por minerais como ferro, cobre ou manganeso, ou poden seren pardos pola inclusi\u00f3n de part\u00edculas de barro ou de sedimentos.\nQu\u00edmica.\nMoitos factores infl\u00faen na forma e na cor dos espeleotemas secundarios, inclu\u00edndo a cantidade e a direcci\u00f3n da filtraci\u00f3n de auga, a cantidade de \u00e1cido na soluci\u00f3n, a temperatura e a humidade ambiental da cova, as correntes de aire, o clima da superficie, a cantidade de precipitaci\u00f3ns anuais e a densidade da cobertura vexetal exterior.\nA maior parte da qu\u00edmica da caverna c\u00e1rstica desenv\u00f3lvese en torno \u00e1 calcita, CaCO3, o mineral primario na rocha calcaria. \u00c9 un mineral pouco sol\u00fabel, cuxa solubilidade aumenta coa introduci\u00f3n de di\u00f3xido de carbono, CO2. \u00c9 paradoxal que a s\u00faa solubilidade dimin\u00fae conforme a temperatura aumenta, ao contrario que a gran maior\u00eda dos s\u00f3lidos disolvidos. Esta diminuci\u00f3n d\u00e9bese a interacci\u00f3ns co di\u00f3xido de carbono, cuxa solubilidade dimin\u00fae con elevadas temperaturas. Cando o di\u00f3xido de carbono se libera, o carbonato c\u00e1lcico precipita.\nMoitas outras soluci\u00f3ns nas cavernas non est\u00e1n compostas de calcaria ou dolomita, sen\u00f3n de xeso (sulfato c\u00e1lcico hidratado), cuxa solubilidade aumenta proporcionalmente coa temperatura.\nTestemu\u00f1as do clima.\nP\u00f3dense tomar mostras de espeleotemas secundarios para usalos, ao igual que un n\u00facleo de xeo como un rexistro de cambios clim\u00e1ticos pasados.\nUnha caracter\u00edstica destes espeleotemas \u00e1 a s\u00faa capacidade \u00fanica para seren datados con gran precisi\u00f3n.\nAs estalagmitas son particularmente \u00fatiles para aplicaci\u00f3ns paleoclim\u00e1ticas pola s\u00faa forma relativamente simple e porque conte\u00f1en diversos rexistros clim\u00e1ticos, como is\u00f3topos de ox\u00edxeno e carbono e trazas de cati\u00f3ns. Estes poden achegar informaci\u00f3ns sobre a precipitaci\u00f3n no pasado, a temperatura, e os cambios na vexetaci\u00f3n durante os \u00faltimos ~ 500 000 anos.\nEspeleotemas en covas volc\u00e1nicas (espeleotemas primarios ou sinxen\u00e9ticos).\nOs espeleotemas f\u00f3rmanse tam\u00e9n nas covas volc\u00e1nicas como os tubos de lava. A\u00ednda que en ocasi\u00f3ns son similares en aparencia aos presentes nas covas c\u00e1rsticas, os espeleotemas primarios presentes nos tubos volc\u00e1nicos est\u00e1n formados por arrefriamento da lava residual no interior da cova.\nDependendo da idade do tubo volc\u00e1nico e do terreo en que se encontre, poden formarse no seu interior outros espeleotemas secundarios, como pequenas estalactitas e diversas concreci\u00f3ns, grazas a achegas de auga con minerais disolvidos que acaban precipitando.\nOs espeleotemas primarios m\u00e1is com\u00fans nos tubos de lava son:\nOs espeleotemas secundarios m\u00e1is com\u00fans nos tubos de lava de certa antig\u00fcidade son:"}
{"id": "221111", "revid": "2612693", "url": "https://gl.wikipedia.org/wiki?curid=221111", "title": "Simca-Gordini", "text": ""}
{"id": "221112", "revid": "23204", "url": "https://gl.wikipedia.org/wiki?curid=221112", "title": "Ducado de Tuscia", "text": "O Ducado de Tuscia o da Tuscia, inicialmente Ducado de Lucca, foi un ducado longobardo da Italia central, que comprend\u00eda gran parte da actual Toscana e da provincia de Viterbo. Tras a ocupaci\u00f3n dos territorios que pertenc\u00edan aos bizantinos, os longobardos fundaron este ducado que, entre outros centros, contaba tam\u00e9n con Florencia. A capital do ducado era Lucca, que estaba situada cabo da V\u00eda Franc\u00edxena, onde resid\u00eda o duque, ao que os documentos chamaban \"dux et iudex.\" O ducado, constitu\u00eddo no 574 tras a ocupaci\u00f3n longobarda de Tuscia, co\u00f1eceu despois unha evoluci\u00f3n hist\u00f3rica no per\u00edodo poscarolinxio, coa formaci\u00f3n da Marca de Tuscia.\nTerritorio.\nNo momento da s\u00faa constituci\u00f3n limitaba ao oeste co mar Tirreno e o resto cos territorios bizantinos do Exarcado de Italia. A Piana de Pisa caer\u00e1 en mans longobardas s\u00f3 medio s\u00e9culo despois.\nHistoria.\nA ocupaci\u00f3n longobarda de Tuscia (574-680).\nSegundo a historiograf\u00eda m\u00e1is recente, Lucca e Spoleto foron os primeiros ducados longobardos formados tras a morte do rei Albo\u00edno, durante o per\u00edodo da anarqu\u00eda ducal (sobre 574), na parte central de Tuscia. Os ducados foron constitu\u00eddos por grupos longobardos que escapaban ao poder real. O Ducado de Lucca protex\u00eda o percorrido final da V\u00eda Aurelia que, \u00e1 altura de Pisa, desvi\u00e1base cara a Lucca e, atravesando a Garfagnana e a Lunigiana percorridas pola actual \"Scorciatoia Sarzanese\", chegaba a Luni (Ortonovo). Desde o principio o ducado debeu afrontar o problema das inundaci\u00f3ns do \"Auserculus\" (o r\u00edo Serchio) que circundaba Lucca. A tradici\u00f3n atrib\u00fae o saneamento do territorio a san Frediano, bispo de Lucca, que coa apertura dunha nova boca fixo verter o Serchio directamente ao mar.\nA finais do s\u00e9culo VI renovouse a incesante penetraci\u00f3n longobarda de Tuscia, coa conquista de varios \"castra\", fortificaci\u00f3ns bizantinas dispostas para conter a ocupaci\u00f3n longobarda. A cronolox\u00eda das numerosas correr\u00edas longobardas descr\u00edbese as\u00ed: antes do 590 caeu a Garfagnana, ocupada polas milicias de Teodolinda que transformaron o \"Castrum Aghinolfi\" (Montignoso) en fortaleza longobarda; tras o 591 Gumarito, duque de Lucca, irrompeu na poboaci\u00f3n de Populonia ocupando o \"castrum\" de Poggio de Castello e provocando a fuga dos residentes, que se refuxiaron na illa de Elba co bispo, san Cerbone; a finais do 592, se ben as contiveron os bizantinos, Sovana e Roselle convert\u00e9ronse en longobardas.\nNo 593 o rei Axilulfo, intern\u00e1ndose nos pasos dos Apeninos centrais, co mesmo ex\u00e9rcito chegou ata o conf\u00edn do Ducado romano, ocupando \"Balneus Regis\" (Bagnoregio) e \"Urbs Vetus\" (Orvieto). No 644 o rei Rotario conquistou Luni, extremo \"castrum\" setentrional de Tuscia. A \u00faltima empresa de Rotario marcou a fin da expansi\u00f3n longobarda na \"Tuscia Langobardorum\", que confina polo sur coa \"Tuscia Romana\" de propiedade bizantina, pero dominada pola crecente autoridade pontificia. Os l\u00edmites entre os dous territorios, negociados no tratado de paz do 680 entre o rei Perctarito e o emperador de Oriente Constantino IV, permaneceron definitivamente est\u00e1beis.\nO Ducado de Tuscia no Reino longobardo (680-774).\nNo \u00faltimo per\u00edodo da ocupaci\u00f3n longobarda, Lucca chegou \u00e1 primac\u00eda sobre case todas as \"iudicarias\" lim\u00edtrofes. Foi por moito tempo a capital de Tuscia e sede habitual dos reis longobardos, cidade privilexiada pola s\u00faa historia pasada, polas comunicaci\u00f3ns viarias que se volveron a\u00ednda m\u00e1is convenientes coa apertura da V\u00eda Romea, despois Franc\u00edxena. Tras a conversi\u00f3n dos longobardos ao catolicismo, o territorio da diocese e o seu patrimonio eclesi\u00e1stico increment\u00e1ronse notabelmente: o territorio meridional de Luni, entre Massa e Montignoso, foi inclu\u00eddo na diocese de Lucca. En 713 os longobardos, co bispo Balsari, edificaron a igrexa de San Miniato. A finais da ocupaci\u00f3n longobarda a diocese, coincidente coa \"iudicaria\" dirixida polo duque, comprend\u00eda territorios de Valdelsa e da Maremma toscana, con Roselle e Sovana. Tam\u00e9n as condici\u00f3ns econ\u00f3micas do ducado progresaron notabelmente tanto na agricultura coma no comercio, sobre todo no mar\u00edtimo e fluvial. Os \"negotiantes\", empresarios navais, efectuaban o transporte de gran e sal de parte do duque Walperto. \nNo \u00faltimo per\u00edodo da dominaci\u00f3n longobarda o rei Aistolfo, en previsi\u00f3n dun pr\u00f3ximo enfrontamento cos francos, enviou a Desiderio \u00e1 \"Tuscia Langobardorum\" co encargo de efectuar un vasto recrutamento militar. Durante a s\u00faa estancia en Tuscia alg\u00fans autores atrib\u00faen a Desiderio o t\u00edtulo de \"Duque de Tuscia\"; outros, por\u00e9n, rexeitan tales hip\u00f3teses evidenciando a absoluta falta de probas seguras, posto que a \u00fanica fonte dispo\u00f1\u00edbel, o \"Liber Pontificalis,\" describe a Desiderio \u00ab\"directu [...] in Tuscia\"\u00bb co \u00fanico deber de proceder ao recrutamento militar a petici\u00f3n de Aistolfo. Confirmaci\u00f3n de tal tese pode ser tam\u00e9n a co\u00f1ecida aversi\u00f3n Aistolfo ao poder ducal, xa manifestada en Spoleto coa asunci\u00f3n daquel ducado. Naquel per\u00edodo, tam\u00e9n en Tuscia onde estaba operando Desiderio, a ceca de Lucca emitiu tremis (moedas longobardas) non coa inscrici\u00f3n \u00ab\u00bb, sen\u00f3n con \u00ab\u00bb no anverso e \u00ab\u00bb no reverso, segundo a denominaci\u00f3n asumida por Lucca desde os tempos de Autari, autodefinido como \"Flavius\" en recordo da tradici\u00f3n romana.\nA Tuscia tras a fin do Reino longobardo.\nIn 774, despois da conquista do reino longobardo, Carlomagno proclamouse \"Gratia Dei rex Francorum et Langobardorum\" (\"Rey dos francos e longobardos pola graza de Deus\") e realizou unha uni\u00f3n persoal dos dous reinos: a\u00ednda mantendo as \"Leges Langobardorum\" (\"Leis longobardas\"), reorganizou o reino sobre o modelo franco, con condes no lugar dos duques: as\u00ed tam\u00e9n o ducado de Tuscia foi reorganizado con base condal e en 781 foi encadrado xunto cos outros territorios antes longobardos no \"Regnum Italiae\", que confiou a Pipino so a tutela de seu pai Carlos. Posteriormente o feudo converteuse en margraviato."}
{"id": "221114", "revid": "19415", "url": "https://gl.wikipedia.org/wiki?curid=221114", "title": "Xogos Paraol\u00edmpicos de Londres 2012", "text": ""}
{"id": "221116", "revid": "12452", "url": "https://gl.wikipedia.org/wiki?curid=221116", "title": "Bieito Xerome Feijoo Montenegro", "text": ""}
{"id": "221117", "revid": "12452", "url": "https://gl.wikipedia.org/wiki?curid=221117", "title": "Benito Jer\u00f3nimo Feijoo y Montenegro", "text": ""}
{"id": "221118", "revid": "89787", "url": "https://gl.wikipedia.org/wiki?curid=221118", "title": "Amon F1", "text": "Chris Amon Racing, tam\u00e9n co\u00f1ecido simplemente como Amon, foi un equipo de F\u00f3rmula 1 fundado polo piloto neozeland\u00e9s Chris Amon. Competiu como un equipo privado no Gran Premio de Italia de 1966, e como construtor na tempada de F\u00f3rmula Un de .\nAntecedentes.\nChris Amon fixo o seu debut en F\u00f3rmula 1 en , pilotando para o equipo privado de Reg Parnell. Logo de atoparse sen un asento para , participou nun Brabham BT11 (Brabham BT11) propulsado por un motor BRM de 2 litros no Gran Premio de Italia de 1966, baixo a librea \"Chris Amon Racing\". Coa maior\u00eda dos outros coches con motores de 3 litros, Amon loitou na cualificaci\u00f3n e non puido cualificar para a grella de sa\u00edda.\nDesde ata , Amon pilotou para Ferrari, March Engineering e Matra Sports, ga\u00f1ando varias carreiras de F1 f\u00f3ra de campionato mentres desenvolveu unha reputaci\u00f3n de mala sorte nas carreiras do Campionato do Mundo. Logo participou en co pequeno equipo italiano Tecno. Pero alentado polo potencial sen explotar do chasis de Gordon Fowell, Amon intentou constru\u00edr o seu propio auto de F\u00f3rmula Un en . O apoio financeiro veu de John Dalton, e o coche, dese\u00f1ado por Fowell, seguia o dese\u00f1o do Lotus 72 nalgunhas \u00e1reas da construci\u00f3n, cunha sofisticada suspensi\u00f3n de barra de torsi\u00f3n e radiadores laterais.\nA empresa fracasou por completo. Amon cualificou, pero se retirou da primeira carreira do equipo no Gran Premio de Espa\u00f1a. Non tomou a sa\u00edda en M\u00f3naco. Tanto Amon como Larry Perkins non se clasificaron para o Gran Premio de Alema\u00f1a. Amon de novo non puido clasificarse para o Gran Premio de Italia e o equipo disolveuse logo da carreira, cando o di\u00f1eiro acabouse.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "221119", "revid": "98629", "url": "https://gl.wikipedia.org/wiki?curid=221119", "title": "The Hot Rock", "text": "The Hot Rock \u00e9 o cuarto \u00e1lbum da banda estadounidense de indie rock Sleater-Kinney, editado o 23 de febreiro de 1999 a trav\u00e9s do selo Kill Rock Stars.\nO \u00e1lbum marca un considerable cambio no son da banda, indo cara a un son m\u00e1is indie rock en vez de ter unha sonoridade punk rock como os seus antecesores. As letras e o son do disco est\u00e1n fortemente influenciados pola m\u00fasica de The Go-Betweens.\n\"Get Up\" foi publicado como sinxelo en 7\" un mes antes do \u00e1lbum, o 22 de xaneiro de 1999. A cara-b do sinxelo en vinilo \u00e9 o tema \"By The Time You're Twenty Five\", mentres que a versi\u00f3n en CD inclue unha terceira canci\u00f3n, \"Tapping\". Estes dous temas non foron inclu\u00eddos no CD de \"The Hot Rock\". Un video musical (o primeiro da banda) foi filmado para \"Get Up\", baixo a direcci\u00f3n da escritora e artista Miranda July.\nListaxe de canci\u00f3ns.\nTodas as canci\u00f3ns compostas por Sleater-Kinney."}
{"id": "221120", "revid": "98629", "url": "https://gl.wikipedia.org/wiki?curid=221120", "title": "Andrea Moda Formula", "text": "Andrea Moda Formula foi un equipo de F\u00f3rmula 1 que competiu durante a tempada de F\u00f3rmula 1. O seu fundador foi o dese\u00f1ador de zapatos italiano Andrea Sassetti e o nome veu de Andrea Moda, a compa\u00f1\u00eda de Sassetti. O equipo participou en nove Grandes Premios do Campionato Mundial, pero malia participar oficialmente con dous coches, en varias carreiras s\u00f3 logrou unha \u00fanica cualificaci\u00f3n.\nOrixes.\nEn setembro de 1991, Sassetti comprou o equipo Coloni de F1 despois de que non puidera pre-cualificar un coche para ningunha carreira ese ano. Os catro anos de historia de Coloni resultou en 14 sa\u00eddas en 82 intentos. O equipo non cualificou ou pre-cualificou para unha carreira desde que Roberto Moreno sa\u00edu 15\u00ba no Gran Premio de Portugal de 1989, mentres o seu mellor resultado foi un 8\u00ba lugar de Gabriele Tarquini no Gran Premio do Canad\u00e1 de 1988.\nTempada 1992.\nO equipo contratou ao expersoal de Coloni e fixo un trato con Simtek para correr cun coche que fora dese\u00f1ado en 1990 para BMW. O coche Andrea Moda S921 foi equipado cun motor Judd V10, pero os coches non estaban preparados para o inicio da tempada en Sur\u00e1frica e Sassetti chegou cos vellos chasis de Coloni para os pilotos Alex Caffi e Enrico Bertaggia. O equipo foi exclu\u00eddo da proba por non pagar a fianza de 100.000 d\u00f3lares como novo equipo no Campionato do Mundo, Sassetti argumentaba que non era un equipo novo e que se limitou a tomar o control do equipo Coloni e non formara un equipo novo. En M\u00e9xico, o equipo chegou con todo o seu equipo, pero os coches segu\u00edan sendo constru\u00eddo e tampouco funcionou. No Gran Premio de San Marino de 1992, Roberto Moreno e Perry McCarthy foron nomeados como pilotos, pero McCarthy foi rexeitado por non ter a Super Licenza e Moreno non puido clasificarse. Non foi sen\u00f3n ata M\u00f3naco que Moreno logrou cualificar un coche, pero retirouse cedo debido a un problema de motor. En Canad\u00e1 o equipo estaba sen motores porque Sassetti non pagara a Judd. Moitas persoas deixaron o equipo nesta etapa e perdeuse o Gran Premio de Francia porque o seu cami\u00f3n estaba atrapado nun dos bloqueos dos camioneiros franceses.\nMoreno e McCarthy loitaron a reo pero non lograron pre-cualificar para as carreiras dese ver\u00e1n, e en agosto, o equipo foi advertido pola FIA de que se enfrontaba \u00e1 exclusi\u00f3n do campionato do mundo se non melloraba. McCarthy, en particular, rara vez tivo a oportunidade de precalificar o seu coche, o equipo carec\u00eda dos recursos para preparar dous coches correctamente, e era evidente que McCarthy era levado s\u00f3 para cumprir coa obrigaci\u00f3n do equipo de presentar dous coches. No Gran Premio de B\u00e9lxica, Sassetti foi detido no paddock por falsificar facturas presuntamente e cando o equipo presentouse en Monza para o Gran Premio de Italia en setembro neg\u00f3uselles a entrada do equipo no paddock, a FIA prohibiullo por desacreditar ao deporte.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "221122", "revid": "1093", "url": "https://gl.wikipedia.org/wiki?curid=221122", "title": "Century Media Records", "text": "Century Media Records \u00e9 un selo discogr\u00e1fico independente alem\u00e1n formado en 1988. Conta con oficinas en Alema\u00f1a, Estados Unidos, Australia, Francia, Italia, Suecia, Finlandia e Reino Unido.\nHistoria.\nCentury Media fundouna Robert Kampf en Dortmund no ano 1988 e te lanzado a carreira de bandas como Divine Heresy, Eyehategod, Nevermore, Moonspell, Diecast, Suicide Silence, Winds of Plague, Iced Earth, God Forbid, Lacuna Coil, In This Moment, Warbringer e Shadows Fall. O selo especializouse en varios estilos do heavy metal. Varios artistas foron licenciados a Century Media para o mercado estadounidensen Europa. Century Media tam\u00e9 \u00e9 o fogar de lendarias bandas como Napalm Death, Celtic Frost e Trouble. De 1995 ata 2007, Marco Barbieri foi o presidente do selo.\nA banda m\u00e1is popular do selo \u00e9 Lacuna Coil. Shadows Fall experimentou o seu maior \u00e9xito durante o seu tempo coa discogr\u00e1fica. A ic\u00f3nica banda de hardcore punk Sick of It All tam\u00e9n forma parte da etiqueta. O \u00e1lbum do 2001 de Lacuna Coil, \"Comalies\", converteuse no primeiro de Century Media en entrar na lista \"Billboard 200\", chegando ao posto 178 dous anos despois do seu lanzamento. O seu cuarto traballo, \"Karmacode\", mellorou ese logro, vendendo 490.000 copias dende a s\u00faa edici\u00f3n e acadando o n\u00famero 28 das listas da \"Billboard\". Foi tam\u00e9n n\u00famero 1 na lista \"Top Independent Albums Chart\". O \u00e1lbum de Shadows Fall do 2004, \"The War Within\", marcou un novo hito para o selo cunha estrea no \"top 20\" da lista \"Billboard 200\", estre\u00e1ndose tam\u00e9n no n\u00famero 1 da lista \"Independent Albums\", vendendo ao redor das 300.000 copias dende a s\u00faa edici\u00f3n. Outros artistas destacados da etiqueta que tam\u00e9n fixeron a s\u00faa aparici\u00f3n na \"Billboard 200\" son In This Moment, Arch Enemy, Stuck Mojo, Nightrage, Behemoth, Strapping Young Lad, Suicide Silence e God Forbid. A banda finesa Sentenced foi premiada o 14 de agosto do 2008 polo seu DVD \"Buried Alive\", publicado por Century Media. En abril do 2009 o selo anunciou que ampliar\u00eda o seu contrato de distribuci\u00f3n con EMI, que estivera distribu\u00edndo o seu material nos Estados Unidos dende 1997, e en Europa dende 2005, inclu\u00edndo nese novo contrato Australasia.\nCentury Black.\nDende mediados ata finais dos anos 90, Century Media tivo un selo irm\u00e1n chamado Century Black, centrado na edici\u00f3n e re-edici\u00f3n de \u00e1lbums de black metal dif\u00edciles de atopar nos Estados Unidos (normalmente publicados inicialmente por pequenas etiquetas como Malicious Records ou Candlelight Records). Cara o ano 2000 Century Black desapareceu, xa que moitas das bandas do selo pas\u00e1ronse a outras discogr\u00e1ficas, cambiaron o seu estilo ou pasaron a formar parte do selo principal.\nAbacus Records.\nAbacus Records foi unha etiqueta de Century Media creada no ano 2002, que asinou contratos principalmente con bandas de metalcore. O 24 de xullo do 2007 informouse de que Abacus Records pechara.\nControversia con Spotify.\nEn agosto do ano 2011 Century Media decidiu retirar a todos os seus artistas de Spotify, un servizo musical de \"streaming\" en li\u00f1a, citando este feito como \"un intento de protexer os intereses dos seus artistas\". Na actualidade os m\u00fasicos asociados \u00e1 discogr\u00e1fica seguen sen poder ser escoitados en Spotify."}
{"id": "221125", "revid": "98629", "url": "https://gl.wikipedia.org/wiki?curid=221125", "title": "Antonio del Moral L\u00f3pez", "text": "Antonio del Moral L\u00f3pez, nado en Ciempozuelos o 7 de agosto de 1849 e finado na Coru\u00f1a o 28 de xaneiro de 1924, foi un militar e pol\u00edtico espa\u00f1ol.\nTraxectoria.\nFillo de Jos\u00e9 Benigno del Moral Gal\u00e1n, propietario rendista e de Mar\u00eda de los Santos Ramona L\u00f3pez Serrano. Cursou estudos militares no Real Colexio de Artiller\u00eda de Segovia onde ingresou en 1866. Na arma de artiller\u00eda alcanza os graos de tenente (nomeado por Real Orde de 27 de novembro de 1874), e capit\u00e1n (por Real Orde de 25 de novembro de 1877) e participou nas escaramuzas no transcurso da Terceira Guerra Carlista que foron conformando o seu esp\u00edrito liberal.\nEn 1878 casou con Clotilde Sanjurjo Fl\u00f3rez de Losada, filla dos VIII condes da Torre Penela, de ilustre familia coru\u00f1esa. Comenza ent\u00f3n o seu interese pola pol\u00edtica, ingresando no Partido Liberal. Deputado por este partido na lexislatura de 1879 polo distrito da Coru\u00f1a, volveu ser reelixido polo mesmo distrito en 1881 e foi designado o 24 de marzo de 1883 secretario do Congreso dos Deputados, posto que ocupou durante un ano. En 1884 foi elixido deputado polo distrito de Getafe. Vocal da xunta consultiva do Instituto Xeogr\u00e1fico e Estat\u00edstico dende 1884.\nO triunfo do seu partido en setembro de 1885 fixo que o 15 de decembro de 1886 fora nomeado gobernador civil de Sevilla iniciando unha prol\u00edfica carreira como administrador p\u00fablico. O 17 de decembro de 1887 foi nomeado gobernador civil de Guip\u00fascoa e en 1888 de M\u00e1laga de onde cesou en agosto de 1889. O novo triunfo liberal de decembro de 1892 fixo que lle encomendaran un posto en ultramar e foi nomeado Gobernador da Rexi\u00f3n Occidental da Illa de Cuba con sede en Santiago de Cuba o 6 de xaneiro de 1893. Previamente, e dende o ano 1890, ostentaba xa o grao de Comandante de Artiller\u00eda. As s\u00faas xesti\u00f3ns na Rexi\u00f3n fix\u00e9rono merecedor da confianza do Ministro de Ultramar Antonio Maura quen o promove ao cargo de Intendente Xeral da Illa de Cuba por Real Orde de 28 de setembro de 1893.\nA s\u00faa xesti\u00f3n \u00e1 fronte da facenda cubana foi moi relevante procedendo a unha reordenaci\u00f3n dos ingresos por aduanas. Para tal efecto realizou unha mellora do sistema estat\u00edstico que produciu problemas no cobro dos impostos sobre o petr\u00f3leo e o gas. Por esta xesti\u00f3n recibiu por Orde de 23 de xaneiro de 1894 a Gran Cruz da Orde de Isabel a Cat\u00f3lica. Cesou na Habana o 5 de xullo de 1895 e regresou a Espa\u00f1a onde ocupou postos nas Cortes, abandonando xa postos de responsabilidade pol\u00edtica.\nFoi tam\u00e9n deputado polo distrito da Coru\u00f1a en 1886, 1891, 1896, 1898, 1899 e 1903. Tam\u00e9n foi senador pola provincia da Coru\u00f1a nas lexislaturas de 1888-1889, 1901-1902 e 1905-1907, sendo experto en delitos electorais.\nVida persoal.\nCasou o 26 de setembro de 1878 con Clotilde Sanjurjo Fl\u00f3rez de Losada e foi pai de Jos\u00e9 e Mar\u00eda del Moral Sanjurjo, que casou con Raimundo Riestra Calder\u00f3n."}
{"id": "221127", "revid": "56817", "url": "https://gl.wikipedia.org/wiki?curid=221127", "title": "Santiago y a ellos", "text": "Santiago y a ellos foi un semanario editado en Santiago de Compostela en 1842.\nHistoria e caracter\u00edsticas.\nSubtitulado \"Peri\u00f3dico cr\u00edtico, sat\u00edrico, burlesco, de literatura y costumbres. Las letras, letras de cambio. Gallardo\", apareceu o 13 de febreiro de 1842. Sa\u00eda os domingos. Fundado e elaborado por Antonio Romero Ortiz e Jos\u00e9 R\u00faa Figueroa, edit\u00e1base nos obradoiros do libreiro e impresor Jos\u00e9 N\u00fa\u00f1ez Casta\u00f1o. Satirizou a literatura e os costumes da \u00e9poca, o que provocou a s\u00faa suspensi\u00f3n por orde gobernativa."}
{"id": "221129", "revid": "624", "url": "https://gl.wikipedia.org/wiki?curid=221129", "title": "Liber Pontificalis", "text": ""}
{"id": "221130", "revid": "19415", "url": "https://gl.wikipedia.org/wiki?curid=221130", "title": "Xogos Paral\u00edmpicos de 2012", "text": ""}
{"id": "221131", "revid": "89787", "url": "https://gl.wikipedia.org/wiki?curid=221131", "title": "Seid\u00f3ns, Ma\u00f1ufe, Gondomar", "text": "Seid\u00f3ns \u00e9 un lugar da parroquia de Ma\u00f1ufe no concello pontevedr\u00e9s de Gondomar, na comarca de Vigo. Segundo o IGE, en 2011 ti\u00f1a 81 habitantes (47 homes e 34 mulleres).\nForma un enclave m\u00e1is elevado e afastado do centro de Ma\u00f1ufe xunto cos barrios de Piquetes, A Costa e San Brais, contando dito enclave co 19% da poboaci\u00f3n de Ma\u00f1ufe."}
{"id": "221132", "revid": "19415", "url": "https://gl.wikipedia.org/wiki?curid=221132", "title": "J\u00e4rvenp\u00e4\u00e4n Haukat", "text": "O J\u00e4rvenp\u00e4\u00e4n Haukat \u00e9 un equipo de h\u00f3ckey sobre xeo da localidade de J\u00e4rvenp\u00e4\u00e4 (Finlandia). Foi fundado en 1979 e actualmente compite na II-divisioona, a cuarta categor\u00eda do h\u00f3ckey sobre xeo fin\u00e9s, a\u00ednda que xogou na segunda categor\u00eda, a Mestis, dende a tempada inaugural ata a tempada 2005-06, cando rematou na derradeira praza da liga regular e descendeu \u00e1 terceira categor\u00eda. Xoga os seus partidos como local no ST1-areena, un pavill\u00f3n con capacidade para 1.312 espectadores."}
{"id": "221136", "revid": "23204", "url": "https://gl.wikipedia.org/wiki?curid=221136", "title": "Jason Flemyng", "text": "Jason Iain Flemyng, nado o 25 de setembro de 1966 en Putney, Londres, \u00e9 un actor ingl\u00e9s de cinema e televisi\u00f3n."}
{"id": "221137", "revid": "98629", "url": "https://gl.wikipedia.org/wiki?curid=221137", "title": "Wag the Dog", "text": "Wag the Dog \u00e9 un filme estadounidense dirixido por Barry Levinson que se estreou en 1997.\nSinopse.\nTras ser pillado in fraganti nunha situaci\u00f3n escandalosa uns d\u00edas antes da s\u00faa reelecci\u00f3n, o presidente dos Estados Unidos decide inventar un conflito que desv\u00ede a atenci\u00f3n da prensa do seu erro. Un dos seus conselleiros ponse en contacto cun produtor de Hollywood para crear unha cortina de fume: unha guerra en Albania \u00e1 que o presidente poida por fin heroicamente ante as c\u00e1maras de televisi\u00f3n."}
{"id": "221138", "revid": "1576", "url": "https://gl.wikipedia.org/wiki?curid=221138", "title": "Marlon Wayans", "text": "Marlon L. Wayans, nado o 23 de xullo de 1972 en Nova York, estado de Nova York, \u00e9 un actor, produtor, guionista, humorista e director de cine estadounidense."}
{"id": "221140", "revid": "23204", "url": "https://gl.wikipedia.org/wiki?curid=221140", "title": "Lenny Kravitz", "text": "Leonard Albert \"Lenny\" Kravitz, nado o 26 de maio de 1964 en Nova York, estado de Nova York, \u00e9 un cantautor, instrumentista, cantante, compositor, letrista, produtor musical, actor e dese\u00f1ador estadounidense."}
{"id": "221145", "revid": "89787", "url": "https://gl.wikipedia.org/wiki?curid=221145", "title": "Alfonso Senra Bern\u00e1rdez", "text": "Alfonso Senra Bern\u00e1rdez, nado en Tui en 1877 e finado en Madrid o 10 de decembro de 1951, foi un avogado, xornalista e pol\u00edtico galego.\nTraxectoria.\nFillo de Ricardo Senra Fern\u00e1ndez. Estudou Dereito e trasladouse a Madrid. Colaborou nos xornais \"El Imparcial\", \"Diario Universal\", \"La \u00c9poca\" e \"La Naci\u00f3n\". Foi deputado na Deputaci\u00f3n Provincial de Madrid representando o distrito de Hospital-Congreso, proclamado en sesi\u00f3n celebrada o 3 de maio de 1915. Subsecretario do [[Ministerio de Fomento de Espa\u00f1a]], foi tam\u00e9n Director Xeral de Minas, Metalurxia e Industrias Navais, cesando o [[21 de setembro]] de [[1923]].\nNas elecci\u00f3ns de [[1916]] foi proclamado deputado polo distrito de Ordes. Nas elecci\u00f3ns de [[1918]] volveu ser elixido polo mesmo distrito e foi reelixido nas sucesivas elecci\u00f3ns ata [[1923]].\nAvogado da [[Uni\u00f3n Patri\u00f3tica]], durante a [[Ditadura de Primo de Rivera]] foi membro da [[Asemblea Nacional Consultiva]] en d\u00faas lexislaturas: 1927-1928 e 1928-1929. Foi vicepresidente primeiro do [[Ateneo de Madrid]] de [[1926]] a [[1930]], nomeado por Real Orde de [[25 de xu\u00f1o]] de [[1926]] na xunta presidida por [[Jos\u00e9 Soto Reguera]].\nNo franquismo foi membro do [[Tribunal de Responsabilidades Pol\u00edticas]] e asesor da Delegaci\u00f3n Nacional de Xustiza e Dereito.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Deputados de Galicia no Congreso dos Deputados]]\n[[Categor\u00eda:Nados en Tui]]\n[[Categor\u00eda:Nados en 1877]]\n[[Categor\u00eda:Finados en 1951]]\n[[Categor\u00eda:Concelleiros de Madrid]]"}
{"id": "221146", "revid": "1822", "url": "https://gl.wikipedia.org/wiki?curid=221146", "title": "Mestre de San Xurxo", "text": ""}
{"id": "221151", "revid": "56817", "url": "https://gl.wikipedia.org/wiki?curid=221151", "title": "Cadea", "text": "O termo cadea pode facer referencia a:\nObxecto con elos.\nOrixinariamente, a palabra cadea utiliz\u00e1base para referirse a un obxecto constitu\u00eddo por unha serie de elos ou aneis, xeralmente met\u00e1licos, enlazados entre si. Entre as cadeas dist\u00ednguense varios tipos particulares:\nSucesi\u00f3n de entes enlazados.\nPor analox\u00eda, tam\u00e9n se utiliza a palabra \"cadea\" para referirse de maneira metaf\u00f3rica a distintas sucesi\u00f3ns de entes ou procesos enlazados:"}
{"id": "221153", "revid": "1888", "url": "https://gl.wikipedia.org/wiki?curid=221153", "title": "Noel Blanco Mourelle", "text": "Noel Blanco Mourelle, nado na Coru\u00f1a en 1984, \u00e9 un escritor galego.\nTraxectoria.\nLicenciado en Filolox\u00eda Rom\u00e1nica pola Universidade de Santiago de Compostela. Ten colaborado en revistas como \"Dorna\", \"A Trabe de Ouro\" ou \"A Caramuxa\", e como cr\u00edtico literario en Radio Fene."}
{"id": "221158", "revid": "88628", "url": "https://gl.wikipedia.org/wiki?curid=221158", "title": "Asturias de Oviedo", "text": "As Asturias de Oviedo fan referencia a unha comarca hist\u00f3rica, que se estend\u00eda desde o r\u00edo Eo na parte occidental e ata a conca do r\u00edo Deva na oriental, comprendendo todos os vales entre estes dous r\u00edos desde a costa ata a cordilleira Cant\u00e1brica no sur. A capital estaba en Oviedo. Xunto \u00e1s de Oviedo exist\u00edan tam\u00e9n as Asturias de Santillana.\nComarca creada en 1230, por mor da reorganizaci\u00f3n territorial de Fernando III, cando os reinos de Le\u00f3n e Castela se unen definitivamente. O territorio dos modernos concellos de Ribadedeva, Pe\u00f1amellera Alta e Pe\u00f1amellera Baja, que ata ent\u00f3n depend\u00eda de Oviedo, pasa a formar parte do meiri\u00f1ado castel\u00e1n das Asturias de Santillana con capital en Santillana del Mar.\nEsta comarca desaparece coa divisi\u00f3n territorial de Espa\u00f1a de 1833, cre\u00e1ndose a provincia de Oviedo (actual provincia de Asturias). Os concellos de Ribadedeva e as d\u00faas Pe\u00f1amelleras volven formar parte de Asturias, da que foran separados en 1230."}
{"id": "221159", "revid": "89787", "url": "https://gl.wikipedia.org/wiki?curid=221159", "title": "Asturias de Santillana", "text": "Asturias de Santillana \u00e9 unha comarca hist\u00f3rica cuxo territorio estaba situado entre as actuais comunidades aut\u00f3nomas de Cantabria e Asturias. Abarcar\u00eda aproximadamente un territorio situado entre Santander e o concello de Llanes. Co\u00f1ecida tam\u00e9n como meiri\u00f1ado e documentada desde o s\u00e9culo XIII. Comprende a parte occidental de Cantabria (salvo Li\u00e9bana que se constitu\u00eda noutra comarca) inclu\u00edndo o val do r\u00edo Saja e o do r\u00edo Nansa. Os seus l\u00edmites \u00edan desde o concello de Llanes, ata o de El Astillero (na Ba\u00eda de Santander), que d\u00e1 paso ao meiri\u00f1ado de Trasmiera. Polo sur chegaba ata a cordilleira Cant\u00e1brica. Todos os vales desta comarca son perpendiculares \u00e1 costa.\nO meiri\u00f1o era o representante do rei e neste meiri\u00f1ado viv\u00eda en Santillana del Mar (Cantabria), que \u00e9 a capital de devandito territorio desde 1209. Para a s\u00faa vivenda foi constru\u00edda unha torre g\u00f3tica apartada do centro urbano orixinal, creando as\u00ed un novo centro da vila, de car\u00e1cter civil, ao redor da torre do meiri\u00f1o. A finais do s\u00e9culo XIV o gobernador pasa de ser un meiri\u00f1o a ser substitu\u00eddo pola figura dun corrixidor.\nNo litoral do meiri\u00f1ado at\u00f3panse as localidades de Santillana del Mar, Comillas e San Vicente de la Barquera. Cara ao oeste at\u00f3panse os vales do Saja e do Nansa.\nDurante a Baixa Idade Media e o Antigo R\u00e9xime, as Asturias de Santillana estiveron dominadas por d\u00faas grandes li\u00f1axes nobiliarias: o dos Mendoza-de la Vega, Duques do Infantado, Marqueses de Santillana e o dos Manrique de Lara, Marqueses de Aguilar de Campoo, Condes de Casta\u00f1eda.\nXunto \u00e1s de Santillana, exist\u00edan tam\u00e9n as Asturias de Oviedo con capital en Oviedo."}
{"id": "221160", "revid": "56817", "url": "https://gl.wikipedia.org/wiki?curid=221160", "title": "Cadea (obxecto)", "text": "Unha cadea \u00e9 un conxunto de elos ou aneis ligados entre si, que serve para suxeitar ou para a transmisi\u00f3n de movemento nas m\u00e1quinas.\n\u00c9 un obxecto constru\u00eddo mediante elos, xeralmente met\u00e1licos, que se entrelazan uns a outros. Utiliz\u00e1ronse desde antigo debido \u00e1 s\u00faa fortaleza combinada coa s\u00faa flexibilidade.\nOs seus usos van desde seguridade para manter algo suxeito (como unha medalla ou un adorno colgado do pescozo (para isto neces\u00edtase un broche que una ambos os extremos), para soster obxectos de gran peso ou levantalos, e para delimitar o acceso a certos locais, ou para transmitir o movemento nas m\u00e1quinas (como \u00e9 o caso das cadeas das bicicletas ou das motos), neste caso acopladas a unha engrenaxe.\nSimbolismo.\nO simbolismo das cadeas \u00e9 moi variado e mesmo \u00e1s veces oposto. Con elas uns d\u00f3ense da s\u00faa escravitude e da s\u00faa desgraza, mentres que outros enva\u00e9cense do seu poder ou da s\u00faa li\u00f1axe.\nOs romanos presentaban unha proba desta ant\u00edtese: os seus emperadores condecoraban con cadeas aos soldados que se distinguiran na guerra polas s\u00faas faza\u00f1as e o seu valor, ao propio tempo que as impo\u00f1\u00edan aos inimigos que fac\u00edan prisioneiros en sinal de cativerio e humillaci\u00f3n.\nPoder\u00edan citarse exemplos semellantes doutros pobos e doutras \u00e9pocas. As cadeas que moitas veces se aplicaban ao encarcerado, ao cativo , ao escravo, ao debedor insolvente, foron frecuentemente o car\u00e1cter distintivo dos reis, se\u00f1ores de vasalos, dos nobres e de persoas que ostentaban diversas dignidades.\nEntre os antigos galos as cadeas pasaban por seren un dos principais atributos dos que exerc\u00edan o poder.\nE entre os ingleses a cadea representaba a dignidade do lord-correxedor de Londres xa durante as s\u00faas funci\u00f3ns, xa como recordo de telas desempe\u00f1ado.\nEn Espa\u00f1a tam\u00e9n podemos observar as opostas ideas simbolizadas na cadea. As armas dun dos reinos m\u00e1is poderosos e florecentes da Espa\u00f1a cristi\u00e1n medieval (Navarra) representan cadeas de ouro cruzadas en campo de goles, ou sexa de sangue, e no seu centro unha esmeralda. Te\u00f1en a s\u00faa orixe na celebrada batalla das Navas de Tolosa, ga\u00f1ada contra os mouros ao comezo do s\u00e9culo XIII. Nela o rei Sancho VII de Navarra \"O Forte\" foi quen rompeu as cadeas que rodeaban o palenque en que se fixera forte o rei Miramamol\u00edn, e daquela adoptou aquel bras\u00f3n para a s\u00faa monarqu\u00eda.\nOutros nobres, por t\u00e9rense distinguido deste mesmo feito de armas, escolleron tam\u00e9n o mesmo s\u00edmbolo para perpetuar a s\u00faa gloria, como foron os Mendozas, Peraltas, Est\u00fa\u00f1igas e outros.\nSe naquelas ocasi\u00f3ns se tomou a cadea como timbre de honor, noutras \u00e9pocas da historia houbo de empregarse para castigo de rebeli\u00f3ns ou para precaver as que en adiante se temeran. S\u00e1bese que vencida a resistencia dos catal\u00e1ns a reco\u00f1ecer por rei a Filipe V houbo certa orde para que non se puideran usar os coitelos m\u00e1is que despuntados e colgando das mesas ou paredes por medio dunha cadea.\nAlgunhas casas particulares que honraran ao rei coa s\u00faa presenza ostentaban cadeas nas portas principais das s\u00faas casas, como se quixeran dar a entender que aquela casa pisada coa planta real quedaba pechada para toda outra persoa, en alusi\u00f3n sen d\u00fabida a que na etiqueta antiga de palacio, as portas e pechaduras cham\u00e1banse \"cadea\", de onde v\u00e9n o oficio de \"porteiros de cadea\".\nEstes signos desapareceron coa ca\u00edda do antigo r\u00e9xime, xulg\u00e1ndose incompat\u00edbeis co liberal que se inauguraba."}
{"id": "221161", "revid": "54334", "url": "https://gl.wikipedia.org/wiki?curid=221161", "title": "Xan Carballa", "text": "Xan Manuel Carballa Alonso, nado en Vigo en 1960, \u00e9 un xornalista galego.\nTraxectoria.\nA\u00ednda que nado en Vigo en 1960 estudou maxisterio en Ourense. \u00c9 autor dunha importante colecci\u00f3ns de fotograf\u00edas do nacionalismo na Transici\u00f3n e ten catalogado un amplo arquivo de imaxes propias. Formou parte do grupo fundador do Obradoiro Galego de Audiovisuais. Comezou a colaborar como fot\u00f3grafo en \"A Nosa Terra\" a finais de 1977, incorpor\u00e1ndose \u00e1 redacci\u00f3n, como xornalista, en 1982. Entre 1984 e 1996 coordinou os suplementos monogr\u00e1ficos \"A Nosa Cultura\", dedicados aos principais autores da literatura galega, e a colecci\u00f3n \"A Nosa Historia\". Posteriormente foi director de Edici\u00f3ns A Nosa Terra (2004-2006) e subdirector do semanario entre 2007 e 2010.\nFormou parte da Comisi\u00f3n de Comunicaci\u00f3n do Consello da Cultura de 1990 a 2000 e da Comisi\u00f3n T\u00e9cnica de Novos Medios da mesma instituci\u00f3n. Participou regularmente no programa da Televisi\u00f3n Galega \u201cHai debate\u201d (2005-2009) e foi colaborador habitual do suplemento de cultura \"Luces\" que se publicaba semanalmente na edici\u00f3n galega do diario \"El Pa\u00eds\". Tam\u00e9n \u00e9 editor en Engaiolarte."}
{"id": "221162", "revid": "1131", "url": "https://gl.wikipedia.org/wiki?curid=221162", "title": "Quim Farinha", "text": "Xaqu\u00edn L\u00f3pez Fari\u00f1a, co\u00f1ecido como Quim Farinha, nado en Caldas de Reis o 25 de xullo de 1966, \u00e9 un m\u00fasico e compositor galego.\nTraxectoria.\nEstudou viol\u00edn no Conservatorio Hist\u00f3rico de Santiago de Compostela, tendo como mestra \u00e1 violinista Laura Quintill\u00e1n. Comeza a s\u00faa traxectoria profesional a finais dos anos 80 e principios dos 90, participando nalgunhas das formaci\u00f3ns folk m\u00e1is relevantes do momento como Dhais (grupo da comarca do Deza), Xorima ou F\u00eda na Roca. Desde 1996 \u00e9 violinista de Berrog\u00fcetto. Entre 1997 e 1999 foi profesor da aula de viol\u00edn no Conservatorio de M\u00fasica Tradicional na Universidade Popular de Vigo, tarefa que tam\u00e9n desenvolveu no Conservatorio Folque de Lal\u00edn (de 1999 a 2006), e en A Central Folque en Santiago de Compostela (de 2008 a 2009).\nParticipa en proxectos como Talabarte tr\u00edo (folk/m\u00fasica improvisada), fundado no 2003 con Pedro Pascual e Kin Garc\u00eda, e Al\u00f3 Django (swing), Sol de Farofa (bossa nova-jazz), Coro da Ra (gospel, soul, jazz...), ou noutros de corte m\u00e1is tradicional como A Banda Das Crechas ou Os d'Abaixo. Entre 2008 e 2009 participou no proxecto \"Descarga ao vivo\", mestura de m\u00fasica galega e cubana.\nRealizou distintas colaboraci\u00f3ns discogr\u00e1ficas coa cantante Ux\u00eda, as\u00ed como con Mugardos, Anub\u00eda, Emilio Cao, Pepe Vaamonde Grupo, Leil\u00eda, Malvela, Marful, Emilio R\u00faa, Guadi Galego, Lobal\u00fa ou Acrobata (Ugia Pedreira e Fred Martins).\nAl\u00e9n da s\u00faa faceta musical, realizou estudos na Escola de Artes Mestre Mateo de Santiago, na especialidade de volume, entre 1987 e 1991, montando despois un obradoiro onde desenvolve disciplinas como artesan\u00eda, gravado, dese\u00f1o e decoraci\u00f3n. Tam\u00e9n destaca o seu traballo como lutier, onde constru\u00edu unha nickelharpa, instrumento de corda orixinario de Suecia, que empregar\u00eda na gravaci\u00f3n de \"Kosmogon\u00edas\", de Berrog\u00fcetto.\nComo fot\u00f3grafo, tam\u00e9n autodidacta, participou en exposici\u00f3ns do Outono Fotogr\u00e1fico de Ourense (\"Des-Orde ou Caos\" en 2002, e \"A hora de xantar\" en 2003), as\u00ed como en outras colectivas dentro do grupo \"Clik-Pix\". Desenvolveu a parte gr\u00e1fica de varios traballos de Berrog\u00fcetto (\"Hepta\", en colaboraci\u00f3n co artista gr\u00e1fico Georges Rousse, \"Kosmogon\u00edas\" e \"O pulso da Terra\", en colaboraci\u00f3n con Olaia Send\u00f3n e Cenlitrosmetroscadrado, respectivamente). No 2007 e 2008 realizou intervenci\u00f3ns art\u00edsticas en praias de Galiza que serviron de base para ilustrar o traballo discogr\u00e1fico de Ux\u00eda, \"Eterno navegar\"."}
{"id": "221163", "revid": "5863", "url": "https://gl.wikipedia.org/wiki?curid=221163", "title": "Saturnino Aller Rodr\u00edguez", "text": "Saturnino Aller Rodr\u00edguez, nado en Mes\u00eda e finado en Ordes o 30 de abril de 1923, foi un avogado e pol\u00edtico galego.\nTraxectoria.\nFillo de Juan Aller Carro, do Pazo da Casa da Vila en Castro (Mes\u00eda). Foi secretario de concello. Foi elixido deputado polo distrito de Ordes nas elecci\u00f3ns de 1905. Foi deputado provincial e presidente da Deputaci\u00f3n da Coru\u00f1a (1915-1919).\nVida persoal.\nEra irm\u00e1n de Domingo Enrique Aller Rodr\u00edguez e t\u00edo de Ram\u00f3n Mar\u00eda Aller Ulloa e Jes\u00fas Aller Ulloa, os seus herdeiros.\nReco\u00f1ecementos.\nA corporaci\u00f3n de Ordes p\u00faxolle en 1923 o nome de Avenida Saturnino Aller \u00e1 v\u00eda que vai desde O Recreo ata o cruzamento principal, que despois da sublevaci\u00f3n do 18 de xullo de 1936 recibiu o nome de Avenida Jos\u00e9 Antonio."}
{"id": "221164", "revid": "55340", "url": "https://gl.wikipedia.org/wiki?curid=221164", "title": "Pablo D\u00edaz", "text": "Pablo D\u00edaz Carro, nado na Coru\u00f1a o 8 de xu\u00f1o de 1972, \u00e9 un cantante, compositor e investigador do folclore tradicional galego.\nTraxectoria.\nDiplomado en Graduado Social pola Universidade da Coru\u00f1a. Desde moi novo estuda e ensina materias relacionadas co baile e a m\u00fasica tradicional: a gaita, o clarinete, percusi\u00f3ns variadas (tambor, bombo ou pandeireta), e a voz. Forma parte de varios grupos de m\u00fasica tradicional e folk (Donaire, Ruote, Entrecaixas e T\u00e1tara Tr\u00edo), participando como m\u00fasico e cantante. Colaborou tam\u00e9n con Susana Seivane ou Pablo Seoane. Foi m\u00fasico acompa\u00f1ante en contacontos da editorial Kalandraka.\nTen escrito artigos sobre m\u00fasica tradicional en revistas e xornais, participando tam\u00e9n no programa \"Lume na palleira\" da Radio Galega."}
{"id": "221165", "revid": "89787", "url": "https://gl.wikipedia.org/wiki?curid=221165", "title": "Ricardo Senra Fern\u00e1ndez", "text": "Ricardo Senra Fern\u00e1ndez, nado en Tui en 1846 e finado en Vigo o 20 de novembro de 1922, foi un pol\u00edtico galego.\nTraxectoria.\nMembro do Partido Liberal e amigo de \u00c1ngel Urz\u00e1iz, foi xefe superior de Administraci\u00f3n. Foi alcalde de Vigo (1905, 1906-1909 e 1922) e deputado provincial.\nFoi pai do xornalista e pol\u00edtico Alfonso Senra Bern\u00e1rdez."}
{"id": "221166", "revid": "27155", "url": "https://gl.wikipedia.org/wiki?curid=221166", "title": "Aparato reprodutor masculino", "text": "O aparato reprodutor masculino est\u00e1 formado polos \u00f3rganos xenitais situados na pelve masculina. No aparato reprodutor f\u00f3rmanse os gametos masculinos e outras secreci\u00f3ns que forman parte do seme, que o aparato reprodutor masculino depositar\u00e1 no feminino para que se produza a fecundaci\u00f3n, e produce algunhas hormonas (principalmente testosterona). Est\u00e1 constitu\u00eddo polos test\u00edculos coas s\u00faas cubertas, o epid\u00eddimo e os condutos que conectan coa uretra, diversas gl\u00e1ndulas (pr\u00f3stata, ves\u00edculas seminais, gl\u00e1ndulas bulbouretrais), e os \u00f3rganos xenitais externos, que son o pene e o escroto.\n\u00d3rganos externos.\nAs \u00fanicas partes dos \u00f3rganos xenitais masculinos que se poden ver desde o exterior son o escroto e o pene .\n\u00d3rganos internos.\nDistinguiremos os test\u00edculos, epid\u00eddimo, os condutos que levan o seme, e as gl\u00e1ndulas.\nTest\u00edculos.\nOs test\u00edculos son d\u00faas g\u00f3nadas ovoides situadas no escroto, que producen os gametos masculinos (espermatozoides) e hormonas esteroides (testosterona fundamentalmente). Comun\u00edcanse co epid\u00eddimo por medio dos conduti\u00f1os eferentes. A capa externa do test\u00edculo \u00e9 a t\u00fanica albux\u00ednea formada por tecido conxuntivo. Desta t\u00fanica parten tabiques fibrosos que dividen o test\u00edculo en lobuli\u00f1os, que terminan na parte posterior no mediastino do trest\u00edculo. O mediastino est\u00e1 atravesado por unha rede de condutos chamada rede testicular. Os espazos internos do test\u00edculo est\u00e1n cheos de t\u00fabulos semin\u00edferos, na parede dos cales se producen as meioses que orixinan os espermatozoides. No espazo que queda entre os distintos t\u00fabulos semin\u00edferos enc\u00f3ntranse c\u00e9lulas de Leydig produtoras de testosterona. Os t\u00fabulos semin\u00edferos son inicialmente moi retortos, pero despois na zona do mediastino fusi\u00f3nanse e fanse rectos, e \u00e1brense na rede testicular. Da rede testicular saen os conduti\u00f1os eferentes que conectan co epid\u00eddimo.\nEpid\u00eddimo.\nO epid\u00eddimo est\u00e1 formado por un tubo retorto que se disp\u00f3n na parte posterior e superior do test\u00edculo formando unha estrutura con forma de coma. Div\u00eddese en \"cabeza\", que \u00e9 a parte superior que se conecta co interior dos test\u00edculos por medio dos conduti\u00f1os eferentes e por tecido fibroso e seroso, \"corpo\", que est\u00e1 pegado \u00e1 parte lateral posterior do test\u00edculo, e \"cola\", situada na parte inferior do test\u00edculo e que se contin\u00faa co conduto deferente. O epid\u00eddimo serve para almacenar os espermatozoides e \u00e9 onde acaban de madurar.\nCondutos.\nSon o conduto deferente, o conduto exaculador (continuaci\u00f3n do anterior) e a uretra.\nGl\u00e1ndulas.\nEstas gl\u00e1ndulas segregan l\u00edquidos que forman parte do seme, con funci\u00f3n protectora, nutritiva ou lubricante e danlle certas propiedades ao seme. Son a pr\u00f3stata, as ves\u00edculas seminais e as gl\u00e1ndulas bulbouretrais."}
{"id": "221167", "revid": "27155", "url": "https://gl.wikipedia.org/wiki?curid=221167", "title": "Aparello reprodutor masculino", "text": ""}
{"id": "221171", "revid": "89787", "url": "https://gl.wikipedia.org/wiki?curid=221171", "title": "R\u00edo Tua", "text": "O r\u00edo Tua \u00e9 un r\u00edo de Portugal, afluente da marxe dereita do r\u00edo Douro, no territorio da Terra Quente do Nordeste Transmontano.\nCun curso de preto de 40\u00a0km, fai parte da bac\u00eda hidrogr\u00e1fica do Douro.\nCurso.\nFonte.\nO r\u00edo Tua resulta da xunci\u00f3n de dous r\u00edos: o r\u00edo Tuela e o r\u00edo Raba\u00e7al, unha uni\u00f3n que ocorre a 4 quil\u00f3metros ao norte da cidade de Mirandela.\nO r\u00edo Tuela e o r\u00edo Raba\u00e7al nacen en Espa\u00f1a, sendo que o Tuela nace en Castela e Le\u00f3n e o Raba\u00e7al na Galiza, entrando ambos en Portugal a trav\u00e9s do concello de Vinhais. Os dous r\u00edos te\u00f1en unha extensi\u00f3n semellante, e ambos contan con dous afluentes que corren paralelos a eles, tam\u00e9n estes con distancias semellantes: o r\u00edo Mente no r\u00edo Raba\u00e7al, e o r\u00edo Baceiro no r\u00edo Tuela.\nAs foces destes r\u00edos afluentes, Mente e Baceiro, local\u00edzanse tam\u00e9n no concello de Vinhais. O r\u00edo Mente fai inclusivamente nun breve treito do seu curso a fronteira entre Portugal e Espa\u00f1a, na zona portuguesa de Vinhais denominada de Terras de Lomba. O Baceiro, pola s\u00faa banda, delimita tam\u00e9n un breve treito os concellos de Vinhais e de Braganza.\nOs r\u00edos Tuela e Raba\u00e7al seguen os seus cursos paralelos un ao outro, seguindo o Tuela de Vinhais para o concello de Mirandela e o Raba\u00e7al de Vinhais para os concellos de Valpa\u00e7os e de Mirandela.\nCurso.\nSon cerca de 40\u00a0km de curso at\u00e9 encontrar o r\u00edo Douro.\nOrixinario de Mirandela, traza polo sur todas as fronteiras deste concello cos de Vila Flor e de Carrazeda de Ansi\u00e3es. Pasa ent\u00f3n a definir a separaci\u00f3n entre os distrito de Braganza e de Vila Real, delineando a li\u00f1a divisoria de Carrazeda de Ansi\u00e3es cos concellos de Mur\u00e7a, primeiro, e finalmente de Alij\u00f3.\nDe entre os afluentes do r\u00edo Tua, sali\u00e9ntase a ribeira de Carvalhais, que xorde na marxe esquerda e cuxas orixes poden ser encontradas na vertente meridional da Serra da Nogueira.\nMoitas veces definindo fronteiras, no seu cami\u00f1o o r\u00edo Tua visita 2 distritos e 5 concellos, Mirandela, Vila Flor, Carrazeda de Ansi\u00e3es, no distrito de Braganza, e Mur\u00e7a e Alij\u00f3, no de Vila Real.\nA marxe esquerda do r\u00edo Tua mantense sempre en contacto co distrito de Braganza. Na marxe dereita, cando deixa Mirandela para visitar a \u00fanica fregues\u00eda de Mur\u00e7a que co\u00f1ece, Candedo, pasa a definir a fronteira co distrito de Vila Real at\u00e9 chegar ao r\u00edo Douro, nun punto onde, na outra marxe duriense se atopa Soutelo do Douro, xa concello de S\u00e3o Jo\u00e3o da Pesqueira, distrito de Viseu.\nNun percorrido que pode ser considerado de norte para sur, o r\u00edo Tua toca 21 fregues\u00edas, mais s\u00f3 atravesa abusivamente unha, a de Mirandela, que comeza por separar de Su\u00e7\u00e3es. O curso de auga vai ent\u00f3n dese\u00f1ando os l\u00edmites de Marmelos (marxe dereita), S\u00e3o Salvador e Frechas (esq.), Valverde (der.), Vilarinho das Azenhas (esq.), Barcel (der.), Vila Boas (esq.), Freixiel (der.), Navalho e Abreiro (der.), Pereiros (esq.), Candedo (der.), Pinhal do Norte (esq.), Carl\u00e3o (der.), Pombal (esq.), Amieiro e S\u00e3o Mamede de Ribatua (der.), Castanheiro (esq.) e Castedo (dir.).\nFoz.\nO r\u00edo Tua \u00e9 afluente da marxe dereita do r\u00edo Douro, no cal desauga na localidade de Foz Tua, situada na fregues\u00eda de Castanheiro, no municipio de Carrazeda de Ansi\u00e3es, no distrito de Braganza, marcando a fronteira con Castedo, no concello de Alij\u00f3, distrito de Vila Real, a oeste.\nPoluci\u00f3n.\nO Tua ten sido un r\u00edo mal tratado en termos de poluci\u00f3n. Un exemplo pode ser encontrado no Cach\u00e3o, aldea situada a 13\u00a0km a sur de Mirandela, onde a\u00ednda hoxe o r\u00edo recibe, sen ning\u00fan tratamento, o que sae das empresas que se instalaron no antigo Complexo Agro-Industrial do Cach\u00e3o, sendo a excepci\u00f3n o Matadoiro industrial, que ten unha ETAR en funcionamento.\nA pesar de estar prevista desde 2007, a ETAR do Cach\u00e3o a\u00ednda non ti\u00f1a sido inaugurada en 2010.\nLi\u00f1a do Tua.\nO r\u00edo pode ser contemplado nunha viaxe de comboio na Li\u00f1a do Tua, entre Mirandela e a Estaci\u00f3n de tren do Tua, na fregues\u00eda de Castanheiro. Unha li\u00f1a que \u00e9 actualmente utilizada polo Metro de Mirandela e corre o risco de ficar submersa se for constru\u00edda a presa prevista desde 2008."}
{"id": "221172", "revid": "27249", "url": "https://gl.wikipedia.org/wiki?curid=221172", "title": "R\u00edo Raba\u00e7al", "text": ""}
{"id": "221184", "revid": "6750", "url": "https://gl.wikipedia.org/wiki?curid=221184", "title": "Tacoma, Washington", "text": "Tacoma \u00e9 unha cidade portuaria e urbana, sede do Condado de Pierce, localizada no estado estadounidense de Washington. Segundo o censo en 2010 ti\u00f1a 198.397 habitantes, cunha densidade de poboaci\u00f3n de 1.540,66 hab/km\u00b2.\nHistoria.\nFoi fundada na d\u00e9cada de 1850, e incorporada o 12 de novembro de 1875. \u00c9 co\u00f1ecida como a \"Cidade do Destino\", porque a \u00e1rea foi escollida para ser o punto m\u00e1is occidental do Pac\u00edfico Norte Ferroviario a finais do s\u00e9culo XIX.\nTacoma foi habitada hai miles de anos polos indios norte-americanos, principalmente o pobo Puyallup, que viv\u00edan en asentamentos no delta do r\u00edo Puyallup e chamou a \u00e1rea Squa-szucks. Foi visitado por exploradores europeos e americanos, inclu\u00edndo George Vancouver e Charles Wilkes, que nomeou moitos dos marcos costeiros.\nXeograf\u00eda.\nDe acordo co United States Census Bureau, a cidade ten unha \u00e1rea de 161,5 km\u00b2, onde 128,8\u00a0km\u00b2 est\u00e1n cubertos por terra e 32,7\u00a0km\u00b2 por auga.\nA cidade est\u00e1 a 52\u00a0km ao suroeste da cidade de Seattle e 50\u00a0km da capital do estado, Olympia. \u00c9 a segunda maior cidade na rexi\u00f3n de Puget Sound e a terceira m\u00e1is populosa do estado."}
{"id": "221185", "revid": "56817", "url": "https://gl.wikipedia.org/wiki?curid=221185", "title": "Cadea da \u00e1ncora", "text": "A cadea da \u00e1ncora dun barco \u00e9 de ferro forxado con elos reforzados transversalmente cunha uni\u00f3n denominada contrete.\nAs cadeas consisten nunha sucesi\u00f3n de elos com\u00fans unidos cada 25 m (unhas 15 brazas) cun elo especial desarm\u00e1bel de vinculaci\u00f3n. Cada treito de 27,5 m denom\u00ednase grill\u00f3n, sendo este a unidade n\u00e1utica de medida da cadea. Cando se di que se fondearon 4 grill\u00f3ns qu\u00e9rese dicir que hai aproximadamente uns 100 m de cadea na auga.\nCada grill\u00f3n de uni\u00f3n p\u00edntase dunha cor rechamante e, a continuaci\u00f3n, con pintura clara m\u00e1rcase un elo a cada lado, para o primeiro treito a partir da \u00e1ncora; dous, para o segundo treito; tres, para o terceiro, e as\u00ed sucesivamente, co fin de facilitar a conta da lonxitude de cadea fondeada durante a manobra. A lonxitude da cadea dun mercante \u00e9, por termo medio, de 10 grill\u00f3ns (250 m) cada unha (babor e estribor).\nA t\u00edtulo ilustrativo, un elo com\u00fan ten unha lonxitude de 6 veces o di\u00e1metro e unha anchura de 3,5 veces.\nA cadea fondeada adquire a forma curva de catenaria, co treito pr\u00f3ximo \u00e1 \u00e1ncora apoiado no fondo, logrando que a forza transmitida \u00e1 \u00e1ncora sexa perfectamente horizontal con efecto de m\u00e1ximo agarre \u00f3 fondo.\nTodas as cadeas de \u00e1ncora te\u00f1en no extremo un grill\u00f3n xiratorio para evitar que a mesma dea voltas cos reiterados \"borneos\" do buque sobre o punto de fondeo.\nTodos os elementos das cadeas de \u00e1ncoras son certificados polas sociedades de clasificaci\u00f3n.\n\u00c9 pr\u00e1ctica habitual chicotear as cadeas (inverter os extremos) cada 4 anos a fin de garantir un desgaste parello, \u00e9 dicir, que o extremo da caixa de cadeas pase \u00e1 \u00e1ncora e viceversa."}
{"id": "221188", "revid": "6279", "url": "https://gl.wikipedia.org/wiki?curid=221188", "title": "Carlos Soria", "text": "Carlos Soria pode facer referencia a:"}
{"id": "221195", "revid": "56817", "url": "https://gl.wikipedia.org/wiki?curid=221195", "title": "Giro de Italia 2012", "text": "A edici\u00f3n 2012 do Giro de Italia foi a n\u00famero 95. Disputouse entre o 5 e o 27 de maio de 2012 sobre 3.499'1 km. A carreira partiu da localidade dinamarquesa de Herning e rematou en Mil\u00e1n. O ga\u00f1ador final desta edici\u00f3n foi o canadense Ryder Hesjedal, quen bateu \u00f3 catal\u00e1n Joaquim Rodr\u00edguez na derradeira tirada contra o reloxo por tan s\u00f3 16 segundos.\nO italiano Matteo Rabottini f\u00edxose coa clasificaci\u00f3n da monta\u00f1a, Joaquim Rodr\u00edguez coa dos puntos, Rigoberto Ur\u00e1n coa dos xoves, Martijn Keizer coa das metas volantes, Mark Cavendish coa da combatividade, e o equipo Lampre-ISD coa dos equipos."}
{"id": "221196", "revid": "25871", "url": "https://gl.wikipedia.org/wiki?curid=221196", "title": "Aston Butterworth", "text": "Aston Butterworth \u00e9 un construtor de F\u00f3rmula 2 do Reino Unido, durante os anos 1952-3, cando o campionato mundial de pilotos disputabase baixo as regulaci\u00f3n da F\u00f3rmula 2. Participaron en catro Grandes Premios do Campionato do Mundo.\nO proxecto foi promovido por Bill Aston, que decidiu constru\u00edr un coche de F\u00f3rmula 2. O chasis era unha copia dun Cooper de F\u00f3rmula 2, equipado cun Motor boxer de 4 cilindros ideado por Archie Butterworth. O coche fixo o seu debut en abril de 1952 na Copa de Lavant en Goodwood, terminando oitavo con Aston ao volante. En maio, presentaron un segundo coche, pilotado por Robin Montgomerie-Charrington, que alcanzou o mellor resultado do equipo, un terceiro lugar en Chimay en xu\u00f1o.\nNo Gran Premio de Alema\u00f1a de 1952 retirouse na segunda volta tras sufrir unha perda de presi\u00f3n de aceite. Aston continuou aparecendo nas carreiras durante a tempada , pero nunca houbo suficiente di\u00f1eiro para desenvolver o programa correctamente. Cando introducironse as novas regulaci\u00f3ns da F1 en , Aston-Butterworth deixou de participar.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\". "}
{"id": "221197", "revid": "85894", "url": "https://gl.wikipedia.org/wiki?curid=221197", "title": "Gerardo Neira Fl\u00f3rez", "text": "Gerardo Neira Fl\u00f3rez, nado en 1839 e finado na Pobra do Carami\u00f1al o 10 de abril de 1913, foi un pol\u00edtico galego.\nTraxectoria.\nFillo de Ram\u00f3n Neira Torre. Dono do Pazo de Saa en Sadurn\u00edn (Cenlle) e do pazo de Brandeso (en Brandeso, Arz\u00faa). Casou con Eugenia Gasset Artime, irm\u00e1 de Eduardo Gasset Artime. Foi secretario da Universidade de Santiago de Compostela. Foi elixido deputado polo distrito de Padr\u00f3n nas elecci\u00f3ns de 1871 substitu\u00edndo ao seu cu\u00f1ado Eduardo Gasset. En 1876 foi elixido polo distrito de Ordes. Foi gobernador civil de Ourense e Subsecretario do Ministerio de Graza e Xustiza. Foi membro activo da Real Sociedade Econ\u00f3mica de Amigos do Pa\u00eds de Santiago."}
{"id": "221198", "revid": "89787", "url": "https://gl.wikipedia.org/wiki?curid=221198", "title": "Interkosmos 12", "text": "Interkosmos 12 (\u0418\u043d\u0442\u0435\u0440\u043a\u043e\u0441\u043c\u043e\u0441 12 en ruso), tam\u00e9n denominado DS-U2-IK N\u00ba 5, foi un sat\u00e9lite artificial sovi\u00e9tico lanzado o 31 de outubro de 1974 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nInterkosmos 12 foi o quinto membro da serie de sat\u00e9lites DS-U2-IK e estaba adicado \u00f3 estudo da ionosfera terrestre.\nInterkosmos 12 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 708\u00a0km de apoxeo e 264\u00a0km de perixeo, cunha inclinaci\u00f3n orbital de 74,1 graos e un per\u00edodo de 94,1 minutos. Reentrou na atmosfera o 11 de xullo de 1975."}
{"id": "221199", "revid": "4817", "url": "https://gl.wikipedia.org/wiki?curid=221199", "title": "Intercosmos 12", "text": ""}
{"id": "221200", "revid": "27155", "url": "https://gl.wikipedia.org/wiki?curid=221200", "title": "Sistema reprodutor masculino", "text": ""}
{"id": "221201", "revid": "98629", "url": "https://gl.wikipedia.org/wiki?curid=221201", "title": "Arzani-Volpini", "text": "Arzani-Volpini (tam\u00e9n co\u00f1ecido como\" 'Scuderia Volpini\"') era unha escuder\u00eda italiana de F\u00f3rmula 1, fundada por Gianpaolo Volpini e o construtor de motores Egidio Arzani.\nVolpini participou inicialmente nas clases baixas da F\u00f3rmula, como F\u00f3rmula Junior e a F\u00f3rmula 3. Volpini uniu forzas con Arzani en 1954, coa esperanza de entrar no Campionato Mundial de F\u00f3rmula 1. Con este fin, o equipo comprou o chasis da Scuderia Milano - Maserati de para a tempada de F\u00f3rmula 1 de . O equipo mellorou o motor e a carrocer\u00eda do coche. A fuselaxe foi constru\u00edda por Carrozzeria Colli. \u00cda ser presentado no Gran Premio Valentino de 1955 por Mario Alborghetti, pero non se puido constru\u00edr a tempo. O equipo fixo o seu debut no Gran Premio de Pau de 1955, onde Alborghetti sufriu un accidente fatal.\nO equipo disputou s\u00f3 un Gran Premio do Campionato Mundial de F\u00f3rmula Un, o Gran Premio de Italia de 1955. O piloto Luigi Piotti conduc\u00eda o coche, pero non comezou a carreira debido a un problema co seu motor Maserati Speluzzi 4CLT 2,5 L4. O equipo non volveu participar na F\u00f3rmula Un, continuou a construci\u00f3n de autom\u00f3biles para a F\u00f3rmula Junior e a F\u00f3rmula Tres. Un dos clientes era Lorenzo Bandini.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\". "}
{"id": "221202", "revid": "56817", "url": "https://gl.wikipedia.org/wiki?curid=221202", "title": "Grill\u00f3n (n\u00e1utica)", "text": "O grill\u00f3n, en n\u00e1utica, \u00e9 unha peza de aceiro forxado ou outra aliaxe que se utiliza para unir ou fixar cabos.\nO grill\u00f3n adoita constar duna argola e un perno. Hai varios tipos e tama\u00f1os de grill\u00f3ns, en forma de U, de lira ou redondos, e p\u00e9chanse co perno, ou cun parafuso ou un dispositivo de porca e contraporca."}
{"id": "221203", "revid": "15490", "url": "https://gl.wikipedia.org/wiki?curid=221203", "title": "Grill\u00f3n", "text": "Un grill\u00f3n \u00e9 unha peza de ferro en forma de aro que serve para suxeitar unha cadea a algunha parte. Tam\u00e9n se denomina as\u00ed o obxecto consistente en dous aros, unidos por unha cadea, usado para suxeitar os tornecelos dos presos, a diferenza doutro similar para suxeitar os pulsos das persoas detidas ou presas, que recibe o nome espec\u00edfico de esposas.\nUso tradicional dos grill\u00f3ns.\nOs grill\u00f3ns foron utilizados desde tempos inmemoriais para impedir os presos que se moveran libremente, de xeito que pasaron a simbolizar a opresi\u00f3n, como se pode ler en \"La Marseillaise\" (o himno de Francia), no Himno da Independencia do Brasil ou no \"Manifesto Comunista\" de Marx e Engels.\nOs grill\u00f3ns foron utilizados para o transporte de escravos, nas galeras para manter os remeiros (moitos deles condenados) nos seus bancos, e cando os presos ti\u00f1an que desprazarse f\u00f3ra das prisi\u00f3ns ou penitenciar\u00edas.\nOs grill\u00f3ns como instrumento de tortura.\nUn tipo especial de grill\u00f3ns utiliz\u00e1ronse como instrumentos de tortura principalmente en Escocia, os Pa\u00edses Baixos e outros pa\u00edses do norte de Europa. Consist\u00edan nun colar de aceiro unido \u00e1 parede ou a unha \u00e1rbore por medio dunha cadea curta.\nO aro met\u00e1lico po\u00f1\u00edase no colo do torturado, canda outros nos pulsos, asegurado cun cadeado.\nA s\u00faa utilizaci\u00f3n m\u00e1is com\u00fan era na picota para delincuentes eclesi\u00e1sticos ou civ\u00eds.\nAlg\u00fans casos deste tipo de tortura d\u00e9ronse a\u00ednda a principios do s\u00e9culo XX en Escocia.\nSir Walter Scott f\u00edxose cos grill\u00f3ns que exist\u00edan no Castelo Threave (situado en Dumfries e Galloway) e os colocou na porta principal da s\u00faa casa grande, Abbotsford House.\nProhibici\u00f3ns.\nEn Europa, soamente os pa\u00edses de f\u00f3ra da UE usan legalmente grill\u00f3ns. F\u00f3ra de Europa, \u00fasanse en numerosos pa\u00edses, inclu\u00eddos os Estados Unidos de Am\u00e9rica.\nOs grill\u00f3ns na cultura popular.\nNa banda dese\u00f1ada os grill\u00f3ns torn\u00e1ronse a imaxe de marca dos Irm\u00e1ns Dalton de Lucky Luke."}
{"id": "221213", "revid": "1822", "url": "https://gl.wikipedia.org/wiki?curid=221213", "title": "Manuel Mart\u00ednez Murgu\u00eda", "text": ""}
{"id": "221233", "revid": "839", "url": "https://gl.wikipedia.org/wiki?curid=221233", "title": "Enrique Abella Casariego", "text": "Enrique Abella Casariego, nado en Manila en 1847 e finado en Madrid o 12 de xaneiro de 1913, foi un enxe\u00f1eiro e pol\u00edtico de orixe galega.\nTraxectoria.\nEnxe\u00f1eiro do corpo de Minas. Recibiu do Goberno espa\u00f1ol unha bolsa para facer investigaci\u00f3ns xeol\u00f3xicas nas illas Filipinas, unha vez al\u00ed dedicouse a estudar terremotos e volc\u00e1ns. Foi gobernador civil de Almer\u00eda (1899). Foi elixido deputado polo distrito de Becerre\u00e1 en 1899, e volveu ser elixido polo mesmo distrito en 1901, 1903 e 1905. Foi director da mina Arrayanes de Linares."}
{"id": "221250", "revid": "89787", "url": "https://gl.wikipedia.org/wiki?curid=221250", "title": "Veritas F1", "text": "Veritas foi unha famosa compa\u00f1\u00eda de Alema\u00f1a Occidental, situada na vila de Hausen am Andelsbach, preto de Sigmaringen, Baden-W\u00fcrttemberg, despois en Me\u00dfkirch e Muggensturm e trasladouse finalmente \u00e1 N\u00fcrburgring.\nA compa\u00f1\u00eda foi fundada por Ernst Loof, Georg Meier e Dietrich Lorenz, inicialmente reconstrue e axusta BMW 328 de antes da guerra con compo\u00f1entes fornecidos polo cliente, convert\u00e9ndoos en coches BMW-Veritas. O primeiro coche foi utilizado en 1947 polo seu propietario Karl Kling para ga\u00f1ar en Hockenheim e, posteriormente, converterse no campi\u00f3n alem\u00e1n de 2 litros de 1947. Logo de facer s\u00f3 uns poucos coches, por mor dunha obxecci\u00f3n de BMW, os coches co\u00f1\u00e9cense simplemente como Veritas.\nCoches de estrada.\nOs primeiros Veritas en ser feitos para o uso normal na estrada f\u00edxeronse en 1949 co lanzamento do coup\u00e9 Komet que era un Veritas RS de carreiras adaptado para ser legal na r\u00faa. Foi seguido polo m\u00e1is civilizado Saturno 2+2 coup\u00e9 e o Escorpi\u00f3n cabriolet.\nA empresa trasladouse a un local m\u00e1is amplo en Muggensturm M\u00e1is de 200 pedidos foron recibidos para o novo coche, pero non hab\u00eda suficiente di\u00f1eiro dispo\u00f1ible para comprar os compo\u00f1entes e a produci\u00f3n det\u00edvose en 1950, a compa\u00f1\u00eda continuou en funcionamento ata o ano 1952 fabricando fuselaxes para os coches Panhard.\nErnst Loof trasladouse ao circu\u00edto de N\u00fcrburgring en 1950 onde alugou os talleres de Auto Union e creou unha nova empresa Ernst Loof Automobilwerke GmbH e empezou a fabricar nun primeiro momento unha nova gama de coches Veritas con motores Heinkel con carrocer\u00edas cabriolet de Spohn. Rapidamente quedaron sen di\u00f1eiro e todas as carrozer\u00edas foron equipados con motores Ford ou Opel. O n\u00famero de coches fabricados no circu\u00edto de N\u00fcrburgring est\u00edmase entre 6 e 20.\nCoches de F\u00f3rmula 1.\nConstru\u00edu coches cada vez m\u00e1is evolucionados ata chegar a competir no campionato do mundo da F\u00f3rmula 1 en tres tempadas, , e .\nUn total de dezasete monoplazas \"Veritas\" disputaron carreiras de F\u00f3rmula 1.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nActualidade.\nLogo da pr\u00e1ctica desaparici\u00f3n das carreiras de motor e da automoci\u00f3n durante case 50 anos, unha pequena empresa co\u00f1ecida como Vermot AG planeou \"resucitar\" o nome de Veritas nun modelo co\u00f1ecido como o RS III.\nEn 2001, presentouse un concepto co\u00f1ecido como o Veritas RS3. Con alg\u00fans detalles de dese\u00f1o tomados dos barcos, nos que Vermot explorou o mercado nun tempo, foi ben recibido. Utilizouse un BMW de orixe 6,0 litros V-12, producindo 670\u00a0hp.\nA produci\u00f3n e as probas comezaron a principios de 2008. Fabricouse sobre un BMW de orixe 5,0 litros V-10 que xera 600\u00a0hp. O peso manterase ata 2.360 libras debido \u00e1 utilizaci\u00f3n de materiais lixeiros, e unha velocidade m\u00e1xima de 348\u00a0km/h.\nEn 2009, no London's Salon Priv\u00e9, o s\u00faper coche deportivo Veritas RS III Roadster ga\u00f1ou o premio \"Best Super Car 2009\". A produci\u00f3n estritamente feita a man limitase a s\u00f3 30 veh\u00edculos ano fabricados por Vermot en Gelsdorf."}
{"id": "221253", "revid": "2074", "url": "https://gl.wikipedia.org/wiki?curid=221253", "title": "Veritas (construtor)", "text": ""}
{"id": "221264", "revid": "5863", "url": "https://gl.wikipedia.org/wiki?curid=221264", "title": "Carlos Mar\u00eda Cortezo Prieto", "text": "Carlos Mar\u00eda Cortezo Prieto de Orche, nado en Madrid o 1 de abril de 1850 e finado na mesma cidade o 24 de agosto de 1933, foi un m\u00e9dico e pol\u00edtico espa\u00f1ol.\nTraxectoria.\nEstudou no colexio de San Carlos e en 1870 chegou a ser m\u00e9dico decano do Hospital da Princesa e do corpo de Beneficencia. En 1891 foi membro da Real Academia de Medicina. Conseguiu o nomeamento de catedr\u00e1tico da Universidade de Granada, que non exerceu.\nRepublicano, participou na pol\u00edtica xunto a Emilio Castelar. Foi elixido deputado polo distrito de Sahag\u00fan (Le\u00f3n) en 1891. En 1898 foi elixido polo distrito de Ponteareas e en 1899 polo distrito de Bande. Volveu ser elixido deputado por Bande en 1901 e 1903.\nFoi impulsor do estudo das bacterias no campo m\u00e9dico. Vocal do Consello de Sanidade, redactou unha reforma para a prevenci\u00f3n de epidemias. Nomeado por primeira vez Director xeral de Sanidade en 1899, creou o Instituto de Hixiene Afonso XIII. Nomeado por segunda vez Director xeral de Sanidade en 1902 ata 1904, estableceu a vacina obrigatoria contra a varicela. Foi ministro de Ministro de Instruci\u00f3n P\u00fablica e Belas Artes do 8 de abril de 1905 ao 23 de xu\u00f1o de 1905 no goberno de Raimundo Fern\u00e1ndez Villaverde. Foi elixido senador pola provincia de Ourense en 1905 e en 1906 nomeado senador vitalicio. Foi conselleiro de Estado. En 1927 foi nomeado representante por dereito propio na Asemblea Nacional Consultiva. Fundador da Sociedade Espa\u00f1ola de Hixiene. En 1929 foi nomeado director da Real Academia de Medicina.\nDurante os anos 20 foi defensor do esperanto, e presidente da Asociaci\u00f3n Espa\u00f1ola de Esperanto.\nReco\u00f1ecementos.\nPolas s\u00faas contribuci\u00f3ns m\u00e9dicas e pol\u00edticas foille concedido o V\u00e9laro de ouro en 1931.\nNomeado Fillo predilecto da cidade de Madrid, ten unha r\u00faa con seu nome e unha estatua no Retiro, obra de Miguel Blay F\u00e1bregas en 1921."}
{"id": "221270", "revid": "5863", "url": "https://gl.wikipedia.org/wiki?curid=221270", "title": "Benigno Quiroga Ballesteros", "text": "Benigno Quiroga L\u00f3pez-Ballesteros, nado en Santiago de Compostela en 1848 e finado en Madrid o 3 de marzo de 1908, foi un pol\u00edtico galego.\nTraxectoria.\nFormado en enxe\u00f1ar\u00eda de montes e dereito, pertenceu ao Partido Liberal e pactou cos conservadores para que ambos tivesen sempre representaci\u00f3n nas Cortes polo distrito de Lugo. Foi deputado polo distrito de Lugo (1881-1887 e 1891-1907) e por Daimiel (1907-1908). \nDirector xeral de Obras P\u00fablicas (1893), subsecretario de Ultramar (1897) e subsecretario de Gobernaci\u00f3n (1901), foi director xeral de Administraci\u00f3n e Fomento de Filipinas. Foi ministro de Gobernaci\u00f3n en d\u00faas ocasi\u00f3ns: entre o 10 de xu\u00f1o e o 6 de xullo de 1906, e entre o 30 de novembro e o 4 de decembro de 1906, en gobernos de Segismundo Moret. A s\u00faa notoriedade naceu coa s\u00faa xesti\u00f3n de Filipinas, caracterizada por certo liberalismo.\nFoi pai de Luis e Joaqu\u00edn Quiroga Esp\u00edn."}
{"id": "221273", "revid": "43749", "url": "https://gl.wikipedia.org/wiki?curid=221273", "title": "Rep\u00fablica de Acerbaix\u00e1n", "text": ""}
{"id": "221276", "revid": "75439", "url": "https://gl.wikipedia.org/wiki?curid=221276", "title": "Maestro Reverendo", "text": "Maestro Reverendo, nome art\u00edstico de \u00c1ngel Mu\u00f1oz-Alonso, nado en Madrid en 1955 e finado na mesma cidade o 7 de setembro de 2012, foi un m\u00fasico e compositor espa\u00f1ol.\nTraxectoria.\nEmpezou a toca-lo piano na escola madrile\u00f1a dos Escolapios e ga\u00f1ou a nomeada de Reverendo cando traballou como organista na igrexa de Santo Ant\u00f3n. Iniciou a s\u00faa carreira no rock nos anos 70 co grupo Desmadre 75, que obtivo un grande \u00e9xito en 1975 coa s\u00faa canci\u00f3n \"Saca el g\u00fciski, cheli\"; m\u00e1is tarde, co grupo Paracelso, ga\u00f1ou en 1978 e 1979 as d\u00faas primeiras edici\u00f3ns dos Premios Rock Villa de Madrid. Durante a d\u00e9cada dos 80 foi colaborador de bandas como Siniestro Total ou Los Ronaldos e tocou tam\u00e9n con Miguel R\u00edos.\nFoi compositor de temas e bandas sonoras en galego para a Televisi\u00f3n de Galicia, sendo o m\u00e1is popular o tema \"Carmi\u00f1a Vacaloura\", que compuxo para o Xabar\u00edn Club. A s\u00faa traxectoria art\u00edstica estivo ligada desde finais dos anos 70 \u00f3 Gran Wyoming, inclu\u00edndo a s\u00faa etapa no programa de televisi\u00f3n Caiga quien caiga. Retirouse en 2003 trala s\u00faa etapa en televisi\u00f3n."}
{"id": "221280", "revid": "1131", "url": "https://gl.wikipedia.org/wiki?curid=221280", "title": "As Burgas (peri\u00f3dico)", "text": "As Burgas foi un peri\u00f3dico editado en Ourense entre 1894 e 1895.\nHistoria e caracter\u00edsticas.\nSubtitulado \"Literatura e artes\", apareceu o 24 de decembro de 1894. A s\u00faa periodicidade era semanal e cada n\u00famero constaba de oito p\u00e1xinas. A direcci\u00f3n estivo a cargo de Santiago \u00c1lvarez de N\u00f3voa e entre os seus colaboradores estiveron Francisco \u00c1lvarez de N\u00f3voa, Heraclio P\u00e9rez Placer, Jes\u00fas Rodr\u00edguez L\u00f3pez, Benito Losada Astray, Filomena Dato Muruais e Juan Barcia Caballero, tam\u00e9n publicou poemas de Rosal\u00eda de Castro e Curros Enr\u00edquez.\nXurdiu para fomentar a afecci\u00f3n por ler e escribir en galego, e para divulgar a literatura galega, logo da desaparici\u00f3n de \"O Tio Marcos d'a Portela\" e \"A Monteira\". O seu contido foi literario e cultural: poes\u00edas, relatos curtos, noticias sobre actividades e sobre novas publicaci\u00f3ns. Tam\u00e9n ti\u00f1a unha secci\u00f3n de actualidade e parrafeos de cr\u00edtica social e pol\u00edtica.\nDe orientaci\u00f3n galeguista, centrada na defensa e promoci\u00f3n do galego e na oposici\u00f3n ao centralismo, foi cr\u00edtica co nacente rexionalismo: fronte ao \"mal chamado Rexionalismo\" postularon a necesidade de crear unha Liga Gallega que, como a Lliga catal\u00e1, defendese de verdade o pa\u00eds e que tivese por ideario \"Todo por Galicia \u00e9 pra Galicia\". Tam\u00e9n fixo espor\u00e1dicas referencias burlescas \u00e1 poes\u00eda galega inspirada no celtismo, dirixidas implicitamente contra a obra de Eduardo Pondal.\nO proxecto tivo unha vida moi curta, o \u00faltimo exemplar do que se ten constancia \u00e9 o n\u00famero 10, do 3 de marzo de 1895."}
{"id": "221282", "revid": "23204", "url": "https://gl.wikipedia.org/wiki?curid=221282", "title": "Masacre de Khojali", "text": "O masacre de Khojali, tam\u00e9n co\u00f1ecido como a traxedia de Khojali, foi o asasinato de cando menos 161 civ\u00eds azar\u00eds da vila de Khojaly o 26 de febreiro de 1992. De acordo coa versi\u00f3n azar\u00ed, as\u00ed como a Memorial Human Rights Center, a Human Rights Watch e outras organizaci\u00f3ns internacionais o masacre foi cometido por forzas armadas da etnia armenia, con apoio do 366.\u00ba Rexemento Motorizado ruso, aparentemente non actuando de acordo coa ordes do mando. As autoridades azar\u00eds contan 613 civ\u00eds, inclu\u00edndo 106 mulleres e 63 nenos mortos. Este acontecemento foi o maior masacre ocorrido no transcurso do conflito no Nagorno-Karabakh.\nOs gobernos e medios de comunicaci\u00f3n occidentais ref\u00edrense a este suceso como o \"masacre de Khojaly\", a \"traxedia de Khojaly\" ou a \"batalla de Khojaly\". As fontes azar\u00eds ocasionalmente ref\u00edrense \u00f3 masacre como o \"xenocidio de Khojaly\" (en ) e a \"traxedia de Khojaly\" (en ).\nContexto hist\u00f3rico.\nOficialmente a recentemente creada Rep\u00fablica de Armenia negou calquera implicaci\u00f3n co movemento pola secesi\u00f3n do Nagorno-Karabakh, baixo a forma de apoio lox\u00edstico, comida, combustible ou outro. Con todo, Levon Ter-Petrosian admitiu posteriormente o apoio lox\u00edstico e o pago dos salarios dos separatistas, pero negou o env\u00edo de tropas propias para o combate. A Armenia afrontaba un bloqueo debilitante por parte da agora Rep\u00fablica de Acerbaix\u00e1n ademais de presi\u00f3ns da veci\u00f1a Turqu\u00eda, que decidiu ali\u00f1ar ao lado do Acerbaix\u00e1n e establecer lazos estreitos con este.\nA \u00fanica conexi\u00f3n terrestre de Armenia o Karabakh era a trav\u00e9s do estreito e monta\u00f1oso corredor de Lachin que s\u00f3 pod\u00eda ser alcanzado de helic\u00f3ptero. O \u00fanico aeroporto da rexi\u00f3n situ\u00e1base na pequena vila de Khojali, sete quil\u00f3metros ao norte de Stepanakert e cunha poboaci\u00f3n estimada de 6 a 10 mil persoas. Engada-se a\u00ednda que, Khojali serv\u00eda como base de artiller\u00eda desde 23 de febreiro e ao final de febreiro, Khojali estaba bastante illada, tendo as forzas arm\u00e9nias desencadeado unha ofensiva o 26 de febreiro apoiada por carros de combate do 366\u00aa unidade para capturar a localidade.\nDe acordo co lado azar\u00ed e outras fontes como a Human Rights Watch, a organizaci\u00f3n de dereitos humanos sedeada en Moscova Memorial e a biograf\u00eda do l\u00edder Armenio Monte Melkonian, documentada e publicada polo seu irm\u00e1n, despois da captura de Khojali procederon ao asasinato de varios centos de civ\u00eds que fux\u00edan da cidade. As forzas armenias ti\u00f1an previamente afirmara que atacar\u00edan a cidade pero deixar\u00edan un corredor terrestre para permitir a fuga da poboaci\u00f3n civil da cidade, por\u00e9n, cando o ataque comezou, as tropas armenias, en maior n\u00famero que as azar\u00eds, facilmente dominaron os defensores, que intentaron retirar xunto cos civ\u00eds cara ao norte, cara \u00e1 cidade de Agdam, controlada polo Acerbaix\u00e1n. A pista do aeroporto f\u00f3ra intencionada destru\u00edda, torn\u00e1ndose a temporalmente in\u00fatil, tras veren isto, as forzas atacantes perseguiron os escapados e abriron fogo sobre eles, matando bastantes civ\u00eds.\nAfrontando cargos de grupos internacionais de masacrado intencionalmente civ\u00eds, os oficiais armenios negaron a aparici\u00f3n de tal masacre e declararon que o obxectivo era s\u00f3 silenciar o lume de artiller\u00eda vindo Khojali. Unha conta exacta do n\u00famero de mortos nunca foi alcanzada, pero as estimaci\u00f3ns m\u00e1is conservadoras ligan con 485 mentres que a conta oficial das autoridades azar\u00eds ao n\u00famero de mortos durante os acontecementos do 25 e 26 de febreiro apunta a 613 civ\u00eds, dos cales 106 ser\u00edan mulleres e 83 nenos. O 3 de marzo de 1992, o Boston Globe informou que m\u00e1is de 1.000 persoas foron asasinadas nos m\u00e1is de catro anos de conflito, citando o alcalde de Khojali, Elmar Mamedov, en como existiron a\u00ednda 200 desaparecidos, 300 ref\u00e9ns e 200 feridos nos combates.\nUn informe publicado 1992 pola organizaci\u00f3n humanitaria Helsinki Watch declarou que a s\u00faa enquisa apourou que os OMON azar\u00eds e membros \"das milicias, a\u00ednda en uniforme e alg\u00fans a\u00ednda coas armas, estaban tam\u00e9n xunto dos civ\u00eds masacrados\" o que pode ser a raz\u00f3n para os disparos armenios sobre eles."}
{"id": "221335", "revid": "1131", "url": "https://gl.wikipedia.org/wiki?curid=221335", "title": "Lampazas, San Cristovo de L\u00f3uzara, Samos", "text": "Lampazas \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo. Segundo o IGE en 2011 ti\u00f1a nove habitantes (cinco homes e catro mulleres).\nNo mes de agosto cel\u00e9branse as festas na honra a santa B\u00e1rbara."}
{"id": "221336", "revid": "1131", "url": "https://gl.wikipedia.org/wiki?curid=221336", "title": "Lampazas", "text": "O top\u00f3nimo galego Lampazas pode referirse a:"}
{"id": "221337", "revid": "1131", "url": "https://gl.wikipedia.org/wiki?curid=221337", "title": "Porto de Navacerrada", "text": "O Porto de Navacerrada \u00e9 un porto de monta\u00f1a situado a 1.858 metros de altitude, na Serra de Guadarrama (Sistema Central), na fronteira entre as provincias de Madrid e Segovia. Na parte superior at\u00f3pase a estaci\u00f3n de esqu\u00ed do mesmo nome, provista de varios hoteis, apartamentos e restaurantes.\nEstrada.\nEste porto e o paso natural entre os montes de Siete Picos (\u00f3 oeste) e Bola del Mundo (\u00f3 leste), e est\u00e1 atravesado por unha estrada auton\u00f3mica que recibe a denominaci\u00f3n M-601 na vertente madrile\u00f1a e CL-601 na vertente segoviana. Esta estrada comunica o concello de Collado Villalba co de Segovia.\nO Porto de Navacerrada \u00e9 empregado con frecuencia como paso monta\u00f1oso pola organizaci\u00f3n da Vuelta a Espa\u00f1a. Tr\u00e1tase dun dos destinos cl\u00e1sicos desta carreira ciclista.\nEstaci\u00f3n de esqu\u00ed.\nA estaci\u00f3n de esqu\u00ed \u00e9 unha das m\u00e1is visitadas en Espa\u00f1a, contando cunha estaci\u00f3n de ferrocarril propia, da li\u00f1a C-9 de Cercan\u00edas Madrid.\nAs s\u00faas 14 pistas div\u00eddense en:"}
{"id": "221345", "revid": "22570", "url": "https://gl.wikipedia.org/wiki?curid=221345", "title": "Tec-Mec", "text": "Tec-Mec (nome completo Studio Tecnica Meccanica) foi un construtor italiano de F\u00f3rmula 1. Fundada polo ex-dese\u00f1ador de Maserati Valerio Colotti en 1958, participaron nun s\u00f3 Gran Premio, e non anotaronr ning\u00fan punto do Campionato do Mundo.\nTec-Mec utilizou unha versi\u00f3n mellorada, alixeirada do Maserati 250F, denominado F415. O coche foi actualizado polo dese\u00f1ador do 250F, Colotti, e financiado por Lloyd Casner de Camoradi Internacional. O equipo fixo a s\u00faa \u00fanica sa\u00edda no Gran Premio dos Estados Unidos de 1959, pero o coche, pilotadodo por Fritz d'Orey durou seis voltas antes de retirarse.\nColotti vendeu o estudio de dese\u00f1o a finais de ano, e a compa\u00f1\u00eda continuou producindo coches para a serie F\u00f3rmula J\u00fanior.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "221347", "revid": "22570", "url": "https://gl.wikipedia.org/wiki?curid=221347", "title": "Gran Premio da Arxentina de 1958", "text": "O Gran Premio da Arxentina de 1958 foi unha carreira de automobilismo de F\u00f3rmula Un, celebrada o 19 de xaneiro de 1958 no Aut\u00f3dromo 17 de Octubre de Buenos Aires. Foi a primeira carreira da tempada de .\nA carreira foi ga\u00f1ada por Stirling Moss do equipo privado Rob Walker cun Cooper T43. Foi a primeira vitoria nunha carreira no Campionato Mundial de Pilotos dun coche con motor traseiro e tam\u00e9n a primeira vitoria para un equipo privado na F\u00f3rmula Un."}
{"id": "221348", "revid": "2074", "url": "https://gl.wikipedia.org/wiki?curid=221348", "title": "Xos\u00e9 Cid", "text": "Xos\u00e9 Cid pode referirse a:"}
{"id": "221350", "revid": "89787", "url": "https://gl.wikipedia.org/wiki?curid=221350", "title": "Xos\u00e9 Cid Menor", "text": "Xos\u00e9 Cid Menor, nado en Santa Cruz da Rabeda (San Cibrao das Vi\u00f1as) o 4 de agosto de 1946, \u00e9 un escultor galego.\nTraxectoria.\nAutodidacta, reside en Taboadela e \u00e9 pai do tam\u00e9n artista Rosendo Cid Menor.\nRelaci\u00f3nase a s\u00faa obra coa dos membros do grupo \"O Volter\" e coa do escultor Manuel Garc\u00eda de Buci\u00f1os.\nEn 2020 recibiu o premio Celanova Casa dos Poetas, da Fundaci\u00f3n Curros Enr\u00edquez."}
{"id": "221352", "revid": "23204", "url": "https://gl.wikipedia.org/wiki?curid=221352", "title": "Cadea de transmisi\u00f3n", "text": "En enxe\u00f1ar\u00eda mec\u00e1nica, unha cadea de transmisi\u00f3n ou simplemente cadea, \u00e9 un conxunto de elos conectados directamente ou a trav\u00e9s de eixes. Unha cadea pode estar pechada en si mesma ou deixarse libre nos seus extremos.\nAs cadeas de transmisi\u00f3n serven para transmitir o movemento de arrastre de forzas entre rodas dentadas, e poden utilizarse como: \nA pesar de que se atrib\u00fae a Hans Renold a invenci\u00f3n da cadea con rolos, en 1880, debuxos de Leonardo da Vinci do s\u00e9culo XVI amosan os trazos dunha cadea con rolos..\nAplicaci\u00f3ns.\nHai alg\u00fans modelos de motos que usan un card\u00e1n para transmitir o movemento \u00e1s rodas. Por\u00e9n, o sistema de cadea d\u00e1 unha certa elasticidade que axuda a iniciar o movemento, sobre todo en costas. O seu inconveniente \u00e9 que se pode enganchar, e \u00e9 m\u00e1is d\u00e9bil que un card\u00e1n.\nExiste un dispositivo chamado \"falcon\" utilizado para absorber parte das vibraci\u00f3ns da cadea, o que impide a fragmentaci\u00f3n dalg\u00fan elo.\nTam\u00e9n hai sistemas hidr\u00e1ulicos ou por correa.\nNos motores de ciclo Otto a 4 tempos \u00fasanse cadeas para a \u00e1rbore de levas desde hai moito tempo, sobre todo desde a aparici\u00f3n dos motores SOHC e DOHC polo seu maior silencio e menor custo que os pi\u00f1\u00f3ns de distribuci\u00f3n. As correas de transmisi\u00f3n dentadas, por\u00e9n, foron ga\u00f1ado terreo para esta funci\u00f3n.\nCada vez t\u00e9ndese m\u00e1is a substitu\u00edr a cadea da \u00e1rbore de levas por unha correa xa que fai menos ruidoso o motor. O inconveniente \u00e9 que hai que cambiar a correa con m\u00e1is frecuencia que unha cadea, e consome un pouco m\u00e1is de potencia do motor.\nA cadea de distribuci\u00f3n, sempre que o seu engraxamento sexa adecuado e o seu mecanismo tensor funcione correctamente, dura o que dure o motor."}
{"id": "221353", "revid": "56817", "url": "https://gl.wikipedia.org/wiki?curid=221353", "title": "Gran Premio dos Pa\u00edses Baixos de 1958", "text": "O Gran Premio dos Pa\u00edses Baixos de 1958 foi unha carreira de automobilismo de F\u00f3rmula Un, celebrada o 26 de maio de 1958 no circu\u00edto de Zandvoort. Foi a quinta carreira da tempada de F\u00f3rmula Un de ."}
{"id": "221354", "revid": "89787", "url": "https://gl.wikipedia.org/wiki?curid=221354", "title": "500 Millas de Indianapolis de 1958", "text": "As 500 Millas de Indian\u00e1polis de 1958 foi unha carreira de automobilismo de F\u00f3rmula Un, celebrada o 30 de maio de 1958 no Circu\u00edto de Indian\u00e1polis. Foi a cuarta carreira da tempada de ."}
{"id": "221355", "revid": "89787", "url": "https://gl.wikipedia.org/wiki?curid=221355", "title": "Cadeas para a neve", "text": "As cadeas para a nieve son un sistema antiesvarante que se coloca nas rodas motrices dun veh\u00edculo autom\u00f3bil para que estas non esvaren debido \u00e1 existencia de neve ou xeo na estrada.\nPoden non ser cadeas propiamente ditas, xa que hai sistemas que van desde unha peza de pl\u00e1stico at\u00e9 unha funda de tea.\nO seu uso limita a velocidade a 50\u00a0km/h.\nColocaci\u00f3n.\nSegundo a motricidade do veh\u00edculo:\nSexa cal for o tipo de autom\u00f3bil \u00e9 conveniente equipar cadeas nas catro rodas, excepto se o fabricante indica o contrario, como \u00e9 o caso de veh\u00edculos deportivos de propulsi\u00f3n traseira e gran cilindrada.\nTam\u00e9n hai que ter en conta que as cadeas est\u00e1n dese\u00f1adas para un tama\u00f1o espec\u00edfico de roda, polo que hai que ler as instruci\u00f3ns para ver o tama\u00f1o de rodas para as que est\u00e1n dese\u00f1adas.\nFuncionamento.\n\u00c9 sinxelo comprender o funcionamento das cadeas. O principio do seu funcionamento bas\u00e9ase nun aumento do coeficiente de rozamento, ou de fricci\u00f3n, entre o pneum\u00e1tico e o pavimento cuberto de neve ou xeo. En condici\u00f3ns normais, o coeficiente de rozamento entre pneum\u00e1tico e asfalto \u00e9 id\u00f3neo entre 0,4 e 0,6, pero ao produc\u00edrense nevadas ou xeadas, o coeficiente de rozamento dimin\u00fae substancialmente, xerando perda de tracci\u00f3n e manobrabilidade, e a conseguiente perda de control sobre o veh\u00edculo:\nCoidados tras o seu uso.\nAs cadeas cl\u00e1sicas hai que procurar limpalas posteriormente ao seu uso o antes pos\u00edbel, con auga quente, con obxecto de eliminar o sal que se adoita esparexer polas estradas en \u00e9poca invernal, xa que o cloruro s\u00f3dico ataca e corroe o aceiro. Despois, hai que empaquetalas ben na s\u00faa caixa e gardar esta nun lugar seco e acces\u00edbel no maleteiro do veh\u00edculo.\nAlternativas.\nExisten no mercado alternativas \u00e1s tradicionais cadeas. As m\u00e1is co\u00f1ecidas son as fundas de tea (t\u00e9xtiles). Legalmente substit\u00faen \u00e1s cadeas, pero deben retirarse inmediatamente despois de desaparecer a neve.\nTam\u00e9n existe un dispositivo en forma de ara\u00f1a, que se suxeita ao parafuso da lamia e que se abraza ao pneum\u00e1tico. Col\u00f3canse en poucos segundos e a s\u00faa eficacia \u00e9 moi boa.\nTam\u00e9n hai algunhas que susbtit\u00faen a cadea por un cable de aceiro; o seu funcionamento \u00e9 id\u00e9ntico.\nFinalmente, existen tam\u00e9n uns aerosois antiesvarantes, que son moi baratos. Pero os mesmos fabricantes advirten que son s\u00f3 para sa\u00edr dun apuro puntual."}
{"id": "221356", "revid": "98629", "url": "https://gl.wikipedia.org/wiki?curid=221356", "title": "Hime", "text": "O hime \u00e9 un delgado pregamento cut\u00e1neo membranoso que se encontra no orificio vaxinal, rode\u00e1ndoo e cubr\u00edndoo parcialmente. O hime xeralmente est\u00e1 perforado por diante da s\u00faa parte central, o que permite a sa\u00edda dos flu\u00eddos menstruais, pero o tama\u00f1o e tipo de perforaci\u00f3n \u00e9 variable e hai casos en que est\u00e1 imperforado. O tama\u00f1o da abertura do hime aumenta coa idade. Xeralmente o orificio do hime estirado d\u00e1lle a este unha forma semilunar. Non forma unha membrana tensa (como a pel dun tambor) sen\u00f3n que \u00e9 amplo e frouxo e colga inferiormente algo, polo que as s\u00faas beiras quedan en contacto e o orificio ten aspecto dunha fenda media. O hime \u00e9 bastante el\u00e1stico. \u00c1s veces o hime pode ser moi fibroso, o que dificulta a penetraci\u00f3n e causa dor nas relaci\u00f3ns e pode requirir cirurx\u00eda.\nRotura do hime.\nO hime adoita romper durante a primeira relaci\u00f3n sexual con penetraci\u00f3n. Por\u00e9n, a\u00ednda que \u00e9 unha crenza tradicional, o estado do hime non serve para asegurar se unha muller \u00e9 virxe ou non. Isto \u00e9 as\u00ed por varias raz\u00f3ns: hai mulleres que nacen sen hime (axenesia), o hime pode romper por facer certos exercicios f\u00edsicos, ou por introducir na vaxina obxectos como tamp\u00f3ns, e \u00e1s veces \u00e9 tan el\u00e1stico e aberto que non rompe nunha penetraci\u00f3n. Ademais, hai tipos de relaci\u00f3ns sexuais que non implican a penetraci\u00f3n vaxinal.\nA rotura do hime pode producir un sangrado, pero o grao deste \u00e9 moi variable. \u00c1s veces s\u00f3 son unhas poucas pingas de sangue ou, en porcentaxes moi significativas dos casos, non sangra nada en absoluto,p.\u00a0453, 455, 460. polo que tampouco se pode asociar necesariamente non sangrar nesa situaci\u00f3n con non ser virxe.\nCando o hime est\u00e1 roto poden quedar restos del nas beiras do orificio vaxinal, que se denominan car\u00fanculas himenais ou car\u00fanculas mirtiformes.\nEtimolox\u00eda.\nA palabra hime procede do grego \u1f51\u03bc\u03ae\u03bd \"hym\u00e9n\", \"membrana\", a trav\u00e9s do lat\u00edn \"hymen\". A ra\u00edz tam\u00e9n aparece no nome do deus grego protector das vodas Hime ou Himeneo (en grego antigo \u1f59\u03bc\u03ad\u03bd\u03b1\u03b9\u03bf\u03c2 \"Hym\u00e9naios\"), nos insectos de \u00e1s membranosas himen\u00f3pteros e probablemente na palabra himno (orixinalmente canto de vodas).\nAnomal\u00edas anat\u00f3micas.\nA\u00ednda que a maior parte dos himes te\u00f1en forma semilunar, poden ter unha gran variedade de formas e nalg\u00fans casos a s\u00faa abertura \u00e9 tan pequena ou mesmo inexistente, que pode orixinar diversos problemas. As anomal\u00edas que se observan no aparato reprodutor feminino poden orixinarse por ax\u00e9nese (non se forman partes) ou hipoplasia, defectos de canalizaci\u00f3n, fusi\u00f3ns laterais e fallos de reabsorci\u00f3n, orixinando diversas complicaci\u00f3ns.\nAlg\u00fans tipos especiais de hime que se poden presentar son:\nDesenvolvemento.\nO tracto xenital desenv\u00f3lvese durante a embriox\u00e9nese, desde a terceira semana de xestaci\u00f3n ao segundo trimestre, e o hime f\u00f3rmase xunto coa vaxina.\nNa s\u00e9tima semana, f\u00f3rmase o septo urorrectal e sep\u00e1rase do recto a partir do seo uroxenital.\nNa novena semana, os condutos de M\u00fcller m\u00f3vense cara a atr\u00e1s e chegan ao seo uroxenital, formando o canal uterovaxinal e ins\u00edrense no seo uroxenital.\nNa semana 12, fusi\u00f3nanse os condutos de M\u00fcller e crean o canal uterovaxinal primitivo.\nNo quinto mes, a canalizaci\u00f3n vaxinal est\u00e1 completa e o hime fetal f\u00f3rmase a partir da proliferaci\u00f3n dos bulbos sinovaxinais (onde os condutos de M\u00fcller se unen ao seo uroxenital), e perf\u00f3rase antes ou pouco despois do nacemento.\nEn neonatos, a\u00ednda baixo a influencia de hormonas recibidas da nai, o hime \u00e9 groso, rosa p\u00e1lido e redundante (\u00e9 dicir, d\u00f3brase sobre si mesmo e pode facer protrusi\u00f3n). Nos primeiros 2-4 anos de vida, a nena produce hormonas que contin\u00faan exercendo este efecto. A s\u00faa abertura himenal tende a ser anular (circular).\nNo momento en que unha rapaza chega \u00e1 idade escolar, o hime faise delgado, suave, delicado, e case transl\u00facido. \u00c9 tam\u00e9n moi sensible ao tacto.\nPasada a idade neonatal, o di\u00e1metro da abertura himenal (medida no anel himenal) ampl\u00edase a un ritmo de 1\u00a0mm por ano. Durante a puberdade a abertura himenal pode tam\u00e9n ser agrandada polo uso de tamp\u00f3ns, certos exames m\u00e9dicos, actividade f\u00edsica regular ou relaci\u00f3ns sexuais. Unha vez que a moza chega \u00e1 puberdade, o hime tende a facerse moi el\u00e1stico. Nun estudo, s\u00f3 o 43% das mulleres informaron de ter sangrado durante a s\u00faa primeira relaci\u00f3n sexual, o que indica que o hime da maior\u00eda das mulleres est\u00e1 suficientemente aberto.\nA abertura do hime das rapazas prepubescentes pode ter moitas formas, dependendo dos niveis hormonais e de actividade, pero o m\u00e1is com\u00fan \u00e9 o hime semilunar (beira posterior). Desde a puberdade en adiante, dependendo dos estr\u00f3xenos e niveis de actividade, o tecido do hime pode facerse m\u00e1is groso, e a abertura ten fimbrias ou forma irregular. En casos forenses en que se sospeita que houbo violaci\u00f3n ou abuso sexual, adoita realizarse un exame detallado do hime, pero o estado do hime por si s\u00f3 non \u00e9 moitas veces conclu\u00ednte. Nas nenas m\u00e1is novas, un hime rachado cura normalmente axi\u00f1a. Nas adolescentes, a abertura do hime ampl\u00edase por causas naturais e as variaci\u00f3ns na forma e aparencia aumentan.\nDespois de dar a luz, a abertura vaxinal xeralmente non ten xa restos de hime ou s\u00f3 quedan as car\u00fanculas mirtiformes.\nReconstruci\u00f3n do hime e hime artificial.\nNalgunhas culturas o hime intacto est\u00e1 moi valorado para demostrar virxindade antes do matrimonio, polo que moitas mulleres se someten a operaci\u00f3ns de cirurx\u00eda pl\u00e1stica do hime (himenoplastia) denominadas himenorrafia, nas que se reconstr\u00fae o hime.\nOutro modo de aparentar virxindade relacionado co anterior \u00e9 o chamado hime artificial. Consiste nunha pequena bolsa artificial transl\u00facida que cont\u00e9n un l\u00edquido vermello composto de albumina natural inofensiva, que a muller coloca na vaxina 15 ou 20 minutos antes da relaci\u00f3n sexual e simula a perda de sangue que se produce de forma natural (a\u00ednda que non sempre) durante a rotura do hime.\nEn animais.\nComo moitos mam\u00edferos te\u00f1en un desenvolvemento do aparato reprodutor similar, moitas especies de mam\u00edferos te\u00f1en hime, entre os cales est\u00e1n chimpanc\u00e9s, elefantes, manat\u00eds, baleas e cabalos, entre outros."}
{"id": "221361", "revid": "1131", "url": "https://gl.wikipedia.org/wiki?curid=221361", "title": "O Mustallar", "text": "O Mustallar \u00e9 un pico situado na Serra dos Ancares, cunha altitude de 1935 metros. Serve de fronteira natural entre as provincias de Le\u00f3n e Lugo. \u00c9 o punto a m\u00e1is altitude da provincia de Lugo.\nAscensi\u00f3n.\nA subida ao pico p\u00f3dese realizar de xeito relativamente sinxelo desde o porto dos Ancares (pasando previamente polos cumes dos picos Cu\u00ed\u00f1a e Penalonga), desde a aldea de Burbia (A Veiga de Espi\u00f1areda, Le\u00f3n) ou desde a aldea de Piornedo (Cervantes, Lugo).\nEn t\u00f3dolos casos, os cami\u00f1os acaban un\u00edndose no alto de Golada de Porto, desde o cal en poucos metros cor\u00f3ase o cume da monta\u00f1a ascendendo polo seu noroeste, cunha considerable pendente pero sen demasiada dificultade para un adulto normal. No cume atopamos un pequeno cartel e unha caixa do correo na cal os viaxeiros deixan as s\u00faas notas."}
{"id": "221363", "revid": "1131", "url": "https://gl.wikipedia.org/wiki?curid=221363", "title": "Tres Bispos", "text": "O Tres Bispos \u00e9 un pico situado na Serra dos Ancares, cunha altitude de 1795 metros. At\u00f3pase no concello de Cervantes.\nToponimia.\nSegundo a tradici\u00f3n o nome v\u00e9n de que aqu\u00ed se reun\u00edan os bispos das dioceses de Lugo, Astorga e Oviedo. No lugar hai unha columna (marco) de pedra.\nAscensi\u00f3n.\nDesde o lugar da Degrada (Cereixedo, Cervantes) ch\u00e9gase nun quil\u00f3metro ao refuxio de Ancares. Desde al\u00ed, a primeira parte transcorre por unha estrada asfaltada para a continuaci\u00f3n ga\u00f1ar altitude pouco a pouco at\u00e9 a campa de Tres Bispos. Unha vez a\u00ed, un sendeiro chega ao cume."}
{"id": "221364", "revid": "895", "url": "https://gl.wikipedia.org/wiki?curid=221364", "title": "Refuxio de Ancares", "text": ""}
{"id": "221365", "revid": "89787", "url": "https://gl.wikipedia.org/wiki?curid=221365", "title": "Albergue do Club Ancares", "text": "O Albergue do Club Ancares \u00e9 un refuxio de monta\u00f1a situado na Serra dos Ancares, no concello de Cervantes. \u00c9 propiedade do Club Ancares de Lugo.\nInstalaci\u00f3ns.\nO albergue conta con habitaci\u00f3ns individuais, dobres, triplas e cu\u00e1druplas, as\u00ed como un barrac\u00f3n con liteiras para 31 persoas."}
{"id": "221366", "revid": "1131", "url": "https://gl.wikipedia.org/wiki?curid=221366", "title": "O Vello do Pico-Sagro", "text": "O Vello do Pico-Sagro foi un peri\u00f3dico editado na Coru\u00f1a en 1860.\nHistoria e caracter\u00edsticas.\nApareceu o 3 de marzo de 1860. Os seguintes n\u00fameros apareceron de xeito irregular durante os meses de marzo e abril. Estaba editado na \"Emprenta do Hespicio Previncial\". En realidade tr\u00e1tase dun texto literario, un longo romance que ocupa os cinco n\u00fameros, escrito en versos octos\u00edlabos agrupados de catro en catro \u00e1 maneira das coplas populares. Ten como tema a campa\u00f1a militar das tropas espa\u00f1olas en Marrocos durante os primeiros meses de 1860. Todos os n\u00fameros est\u00e1n asinados por un \u00fanico autor: \"Mingos Gallego\", o pseud\u00f3nimo de Francisco Mar\u00eda de la Iglesia, ou talvez do seu irm\u00e1n Antonio Mar\u00eda.\nFoi a primeira publicaci\u00f3n peri\u00f3dica escrita integramente en galego. S\u00f3 sa\u00edron \u00e1 luz cinco n\u00fameros e deixou de publicarse o 28 de abril de 1860."}
{"id": "221367", "revid": "89787", "url": "https://gl.wikipedia.org/wiki?curid=221367", "title": "Club Ancares", "text": "O Club Ancares \u00e9 unha asociaci\u00f3n galega sen fin de lucro que ten o monta\u00f1ismo como modalidade deportiva. Foi fundada en 1963 en Lugo e actualmente non est\u00e1 afiliado \u00e1 Federaci\u00f3n Galega de Monta\u00f1ismo.\nInstalaci\u00f3ns.\nO club pos\u00fae o Albergue do Club Ancares, situado en Cervantes, na Serra dos Ancares."}
{"id": "221368", "revid": "22570", "url": "https://gl.wikipedia.org/wiki?curid=221368", "title": "Gran Premio de B\u00e9lxica de 1958", "text": "O Gran Premio de B\u00e9lxica de 1958 foi unha carreira de F\u00f3rmula Un celebrada o 15 de xu\u00f1o de 1958 no Circu\u00edto de Spa-Francorchamps en Spa, B\u00e9lxica. Foi a quinta carreira do Campionato do Mundo de Pilotos 1958. Foi o 19\u00ba Gran Premio de B\u00e9lxica e realizouse sobre 24 voltas ao circu\u00edto de 14 quil\u00f3metros cunha distancia de carreira de 339 quil\u00f3metros.\nO Gran Premio de B\u00e9lxica volveu ao calendario logo de faltar no calendario do ano anterior, o circu\u00edto de Spa foi modificado lixeiramente. Os boxes foron reconstru\u00eddos, a recta de boxes ampliouse e endereitouse e toda a pista foi reasfaltada.\nA carreira foi ga\u00f1ada polo piloto brit\u00e1nico Tony Brooks cun Vanwall. Foi a primeira vitoria de Brooks nun Gran Premio en solitario despois de que xa ga\u00f1ara o Gran Premio do Reino Unido de 1957 pero compartindo coche con Stirling Moss. Brooks chegou 20 segundos por diante do seu compatriota brit\u00e1nico Mike Hawthorn que pilotaba un Ferrari 246 F1. O compa\u00f1eiro de Brooks no equipo Vanwall Stuart Lewis-Evans terminou en terceiro lugar logrando o mellor posto da s\u00faa carreira, o primeiro dos dous podios da s\u00faa curta carreira nos Grandes Premios. A carreira tam\u00e9n foi a primeira participaci\u00f3n no Campionato Mundial dunha muller, empezou e rematou a carreira, Maria Teresa de Filippis que se presentou pilotando un Maserati 250F privado. Terminou d\u00e9cima e \u00faltima, d\u00faas voltas por detr\u00e1s do Vanwall de Brooks.\nL\u00edderes por volta: Tony Brooks 21 voltas (1, 3, 6-24), Peter Collins 3 voltas (2, 4-5)."}
{"id": "221369", "revid": "12452", "url": "https://gl.wikipedia.org/wiki?curid=221369", "title": "Foxa preescapular", "text": ""}
{"id": "221405", "revid": "89787", "url": "https://gl.wikipedia.org/wiki?curid=221405", "title": "Emilio \u00c1lvarez Negreira", "text": "Emilio \u00c1lvarez Negreira, nado en Pontevedra o 9 de setembro de 1926 e finado na mesma cidade o 4 de xullo de 2002, foi un xornalista e poeta galego.\nTraxectoria.\nFillo de Jos\u00e9 \u00c1lvarez Limeses e neto de Emilio \u00c1lvarez Gim\u00e9nez. Funcionario municipal. Formou parte das redacci\u00f3ns de \"Finisterre\", \"Sonata Gallega\", \"Litoral\" e \"Diario de Pontevedra\", do que foi redactor xefe. Colaborou tam\u00e9n en \"Agro\", \"Ciudad\", \"Alba\", \"El Pueblo Gallego\", \"La Noche\", \"Faro de Vigo\" e \"El Ideal Gallego\" utilizando os pseud\u00f3nimos Ram\u00f3n de Silva, Emilio Ram\u00f3n \u00c1lvarez e Era.\nEn 1949 colaborou con Sabino Torres na fundaci\u00f3n da colecci\u00f3n Benito Soto, na que publicou o poemario \"Madrigal\". En 1992 editou \"Sonetos de Quicio Volante\", no que reuniu poemas escritos entre 1950 e 1990. Recompilou textos que viron a luz na prensa entre 1947 e 1971 no volume \"La veleta apunta a Pontevedra\" (1991). A s\u00faa novela \"La pirueta\" foi candidata ao Premio Planeta."}
{"id": "221406", "revid": "89787", "url": "https://gl.wikipedia.org/wiki?curid=221406", "title": "Xos\u00e9 Lu\u00eds Allu\u00e9 Andrade", "text": "Xos\u00e9 Lu\u00eds Fernando Allu\u00e9-Andrade y Ferreira, \u00e1s veces mencionado como Xos\u00e9 Lu\u00eds Allu\u00e9, nado en Monforte de Lemos o 9 de setembro de 1931 e finado en Madrid o 2 de xaneiro de 2020, foi un cient\u00edfico, profesor e investigador galego.\nTraxectoria.\nEstudou Ciencias F\u00edsicas e Enxe\u00f1er\u00eda T\u00e9cnica Forestal. Foi investigador cient\u00edfico no Instituto Nacional de Investigaci\u00f3ns Agrarias, especialista en Fitoclimatolox\u00eda e profesor de Silvicultura na Escola Universitaria de Enxe\u00f1er\u00eda T\u00e9cnica Forestal. Foi secretario xeral da Sociedade Espa\u00f1ola para o estudo dos pastos, secretario da European Grassland Federation, subcoordinador nacional do programa de investigaci\u00f3n de pastos e profesor de repoboaci\u00f3ns na Escola Universitaria de Enxe\u00f1er\u00eda T\u00e9cnica Forestal.\nDende a s\u00faa mocidade foi asiduo do grupo formado por Ram\u00f3n Pi\u00f1eiro, Celestino Fern\u00e1ndez de la Vega, \u00c1nxel Fole e Lu\u00eds Pimentel.\nObra.\nFormulou tres modelos de an\u00e1lise fitoclim\u00e1tica e un m\u00e9todo de diagnose, avaliaci\u00f3n e prescrici\u00f3n ecoculturais, ademais do estudo monogr\u00e1fico dunhas oitenta especies pasc\u00edcolas. Os seus estudos biol\u00f3xicos, ecol\u00f3xicos e climatol\u00f3xicos est\u00e1n recollidos en m\u00faltiples publicaci\u00f3ns, entre as que destacan:\nEn galego publicou artigos e poemas en \"Grial\", participou nos volumes colectivos \"Paisaxe e cultura\" (1955), \"Homenaxe a Otero Pedrayo\" (1958), \"O noso sentimento da paisaxe\" (en colaboraci\u00f3n con Cunqueiro, Bonet Correa e Otero Pedrayo), \"Cinco pezas pra cembalo\", \"Vintasete murais pra Tino\", \"O caso Grandio\", \"Dicionario aproximado\", \"Canciones callejeras y sentimentales\", \"Sonata para un hombre solo\" e \"Liturxias pr\u00f3 Nadal\".\nA correspondencia de Ram\u00f3n Pi\u00f1eiro con el foi publicada nun volume pola editorial Galaxia en 2005."}
{"id": "221409", "revid": "1888", "url": "https://gl.wikipedia.org/wiki?curid=221409", "title": "Jos\u00e9 Luis Allu\u00e9 Andrade", "text": ""}
{"id": "221416", "revid": "1888", "url": "https://gl.wikipedia.org/wiki?curid=221416", "title": "Antonio Jos\u00e9 Ru\u00edz de Padr\u00f3n", "text": ""}
{"id": "221417", "revid": "1987", "url": "https://gl.wikipedia.org/wiki?curid=221417", "title": "Reinado de Sabela II de Espa\u00f1a", "text": ""}
{"id": "221418", "revid": "5863", "url": "https://gl.wikipedia.org/wiki?curid=221418", "title": "Lino Torre S\u00e1nchez-Somoza", "text": "Lino Torre S\u00e1nchez-Somoza, nado en Santiago de Compostela o 30 de marzo de 1866 e finado na mesma cidade o 7 de maio de 1921, foi un xurista e pol\u00edtico galego.\nTraxectoria.\nFillo de Casimiro Torre Castro. Licenciouse en Dereito en 1887 e doutorouse ao ano seguinte. Abriu bufete e despois foi xu\u00edz de primeira instancia. Conseguiu unha c\u00e1tedra de Dereito na Universidade de Salamanca. En 1899 obtivo o traslado \u00e1 c\u00e1tedra de Dereito Mercantil da Universidade de Santiago de Compostela. Vencellado ao monterismo, Concelleiro e primeiro tenente de alcalde de Santiago de Compostela, exerceu como alcalde interino a finais de 1905. Presentouse \u00e1s elecci\u00f3ns de 1905 no distrito de Ponte Caldelas pero foi derrotado por Fernando Roca de Togores Aguirre, marqu\u00e9s de Rocamora. Foi nomeado alcalde de Santiago de Compostela por Real Orde de 16 de decembro de 1905, tomando posesi\u00f3n o 1 de xaneiro de 1906. O 17 de xaneiro de 1909 presentou a s\u00faa dimisi\u00f3n como alcalde de Santiago, por ser contrario \u00e1 Lei de Descanso Dominical, enfront\u00e1ndose ao gobernador civil da provincia, Felipe Crespo Lara. Foi elixido deputado polo distrito de Betanzos nas elecci\u00f3ns de 1910 e volveu ser reelixido polo mesmo distrito en 1916. Foi reitor da USC (1920-1921)."}
{"id": "221421", "revid": "22570", "url": "https://gl.wikipedia.org/wiki?curid=221421", "title": "Divisi\u00f3n de Honra de Rugby 2012-2013", "text": "A tempada 2012-2013 da Divisi\u00f3n de Honra da liga espa\u00f1ola de rugby, chamada comercialmente Liga Renfe, foi a 46\u00aa edici\u00f3n da principal competici\u00f3n entre clubs de rugby en Espa\u00f1a. A liga regular comezou oficialmente o 16 de setembro de 2012, e rematou o 28 de abril de 2013 despois de 22 xornadas, para darlle paso \u00e1 fase de eliminatorias polo t\u00edtulo, cuxa final tivo lugar o 13 de maio de 2013. \nFormato.\nO torneo estivo composto por unha fase de liga regular e unha fase final. A liga regular constou de 22 xornadas. Na primeira volta cada equipo enfrontouse cos restantes 11, e na segunda volta repetiu os enfrontamente, recibindo como local \u00f3s equipos que visitou na primeira volta, e visitando \u00f3s equipos que recibiu como local na primeira volta. \u00d3 remate da liga regular, os 6 primeiros equipos da t\u00e1boa clasificatoria disputaron a fase final. A fase final constou de 5 encontros, 2 de cuartos de final, 2 de semifinais, e 1 da final. Nos cuartos de final enfront\u00e1ronse entre si os equipos clasificados entre a 3\u00aa e a 6\u00aa posici\u00f3n da t\u00e1boa, mentres que os 2 primeiros equipos da t\u00e1boa agardaban en semifinais polos seus rivais. A final disp\u00fatouse no estadio do equipo finalista mellor clasificado na liga regular.\nO descenso de categor\u00eda foille imposto \u00f3 \u00faltimo equipo da t\u00e1boa, mentres que o pen\u00faltimo equipo tivo a oportunidade de disputar unha eliminatoria fronte \u00f3 segundo clasificado da Divisi\u00f3n de Honra B para acadar a permanencia.\nEquipos.\nDespois de 13 anos cunha liga de 10 equipos, a edici\u00f3n 2012-2013 volveu novamente a contar cun formato de 12 participantes. O vixente campi\u00f3n, VRAC, foi o encargado de defender o t\u00edtulo acadado na anterior tempada. Non obstante, o equipo castel\u00e1n non aceptou ser o representante espa\u00f1ol convidado na segunda competici\u00f3n europea, a European Challenge Cup, e foi o Gernika RT o \u00fanico club que aceptou esa honra, de xeito que o conxunto vasco tivo que compaxinar nesa tempada as competici\u00f3ns dom\u00e9sticas de liga e copa coa competici\u00f3n continental. De seguido am\u00f3sanse uns datos b\u00e1sicos sobre cada un dos 9 equipos que xa competiron na Divisi\u00f3n de Honra na anterior tempada (entre par\u00e9nteses, a posici\u00f3n acadada):\nOs 3 equipos acabados de ascender eran o CRC Madrid (denominado dende esa tempada \"Rugby Atl\u00e9tico de Madrid\" tras acadar un acordo co club roxibranco), o CR Cisneros e o Hernani CRE. Estes 3 equipos vi\u00f1an a cubrir a ausencia do descendido Club Alcobendas Rugby e a encher a 2 prazas novas coas que contaba nesa tempada a Divisi\u00f3n de Honra. De seguido am\u00f3sanse uns datos b\u00e1sicos sobre os 3 equipos ascendidos o ano anterior:\nLiga Regular.\nA liga regular comezou oficialmente o 16 de setembro de 2012, e rematou o 28 de abril de 2013 despois da disputa de 22 xornadas. Para ent\u00f3n xa se sab\u00eda calen eran os 6 primeiros equipos da t\u00e1boa, que disputaron a fase final de eliminatorias polo t\u00edtulo de liga. A seguinte t\u00e1boa amosa a clasificaci\u00f3n final da liga regular:\nFase final.\nFoi a segunda tempada consecutiva na que o t\u00edtulo de campi\u00f3n se decidiu nunha fase final de eliminatorias entre os 6 primeiros equipos da t\u00e1boa clasificatoria. A final tivo lugar o 13 de maio de 2013 no campo do equipo VRAC por ser o finalista mellor situado \u00f3 remate da liga regular."}
{"id": "221422", "revid": "85894", "url": "https://gl.wikipedia.org/wiki?curid=221422", "title": "Casimiro Torre Castro", "text": "Casimiro Torre Castro, nado en Montes (Campo Lameiro) o 2 de agosto de 1821 e finado en Santiago de Compostela o 6 de xu\u00f1o de 1874, foi un m\u00e9dico e pol\u00edtico galego.\nTraxectoria.\nFillo de Manuel Torre, casou con Ignacia S\u00e1nchez Somoza e foi pai de Lino Torre S\u00e1nchez-Somoza. Estudou medicina en Compostela, foi alumno interno do Real Hospital dende 1859, graduouse en 1862, foi nomeado profesor auxiliar de Medicina e en 1864 foi nomeado catedr\u00e1tico de Medicina Legal e Toxicolox\u00eda. Fiel a Eugenio Montero R\u00edos, foi Reitor da Universidade de Santiago de Compostela (1870-1871 e 1872). Foi elixido senador pola provincia de Pontevedra na lexislatura 1872-1873."}
{"id": "221423", "revid": "85894", "url": "https://gl.wikipedia.org/wiki?curid=221423", "title": "Jos\u00e9 Montero R\u00edos", "text": "Jos\u00e9 Montero R\u00edos, nado en Santiago de Compostela o 20 de xullo de 1830 e finado en Madrid o 27 de outubro de 1890, foi un m\u00e9dico e pol\u00edtico galego.\nTraxectoria.\nIrm\u00e1n de Eugenio Montero R\u00edos. Estudou na Universidade de Santiago de Compostela, onde se doutorou. Dedicouse ao coidado de enfermos de c\u00f3lera nos primeiros anos como m\u00e9dico. Foi reitor da Universidade de Santiago de Compostela entre 1868 e 1870. En 1870 trasladouse \u00e1 Universidade de Madrid, e foi nomeado reitor da Universidade da Habana (1872-1876). Foi elixido deputado polo distrito de Taveir\u00f3s (1871-1872), senador pola provincia de Pontevedra (1872-1873), pola Universidade de Santiago de Compostela (1881-1882 e 1884-1885) e en 1886 foi nomeado senador vitalicio."}
{"id": "221424", "revid": "56817", "url": "https://gl.wikipedia.org/wiki?curid=221424", "title": "Gran Premio de Francia de 1958", "text": "O Gran Premio de Francia de 1958 foi unha carreira de F\u00f3rmula Un, celebrada en Reims-Gueux, o 6 de xullo de 1958. Foi a sexta carreira da tempada de F\u00f3rmula Un de . A carreira viuse empa\u00f1ada polo accidente mortal do piloto de Ferrari, Luigi Musso, na pinza Muzione. O seu Ferrari precipitouse f\u00f3ra da pista e estrelouse nunha gabia. Musso foi expulsado do coche, resultou gravemente ferido e morreu m\u00e1is tarde ese mesmo d\u00eda nun hospital preto da pista. Esta foi tam\u00e9n a \u00faltima carreira na Juan Manuel Fangio pilotou un coche de F\u00f3rmula Un."}
{"id": "221425", "revid": "35560", "url": "https://gl.wikipedia.org/wiki?curid=221425", "title": ".lt", "text": ".lt \u00e9 o Dominio de Nivel Superior xeogr\u00e1fico (ccTLD) para Lituania."}
{"id": "221426", "revid": "35560", "url": "https://gl.wikipedia.org/wiki?curid=221426", "title": ".lu", "text": ".lu \u00e9 o Dominio de Nivel Superior xeogr\u00e1fico (ccTLD) para Luxemburgo."}
{"id": "221428", "revid": "89787", "url": "https://gl.wikipedia.org/wiki?curid=221428", "title": "Maximino Teijeiro Fern\u00e1ndez", "text": "Maximino Teijeiro Fern\u00e1ndez, nado en Monforte de Lemos o 30 de setembro de 1827 e finado en Santiago de Compostela o 5 de xu\u00f1o de 1900, foi un m\u00e9dico e pol\u00edtico galego.\nTraxectoria.\nFoi un innovador no campo das operaci\u00f3ns, da difusi\u00f3n das novas metodolox\u00edas biom\u00e9dicas e da divulgaci\u00f3n m\u00e9dica. Foi reitor da Universidade de Santiago de Compostela (1893-1896 e 1898-1900), militou no Partido Liberal e foi senador pola Universidade de Santiago de Compostela (1886-1899). Foi presidente da Real Sociedade Econ\u00f3mica de Amigos do Pa\u00eds de Santiago (1869-1871)."}
{"id": "221439", "revid": "5863", "url": "https://gl.wikipedia.org/wiki?curid=221439", "title": "Pedro Miranda C\u00e1rcer", "text": "Pedro Miranda C\u00e1rcer, nado en Madrid o 26 de abril de 1855 finado na mesma cidade o 22 de novembro de 1914, foi un avogado e pol\u00edtico espa\u00f1ol.\nTraxectoria.\nFillo de Ram\u00f3n de Miranda P\u00e9rez de la Mata, casou en 1844 con Carolina Quart\u00edn Saz-Caballero. Avogado do Estado. Membro do Partido Conservador, foi gobernador civil da Coru\u00f1a (1899). Foi elixido deputado polo distrito de Betanzos nas elecci\u00f3ns de 1903, volveu ser reelixido polo mesmo distrito en 1905 e 1907. Nas elecci\u00f3ns de 1914 volveu ser elixido deputado polo distrito de Betanzos."}
{"id": "221440", "revid": "1888", "url": "https://gl.wikipedia.org/wiki?curid=221440", "title": "Pedro de Miranda C\u00e1rcer", "text": ""}
{"id": "221441", "revid": "25871", "url": "https://gl.wikipedia.org/wiki?curid=221441", "title": "Florida, Chile", "text": "Florida \u00e9 un municipio, unha cidade e unha comuna da provincia de Concepci\u00f3n, na rexi\u00f3n de Biob\u00edo, que se sit\u00faa a uns 42 quil\u00f3metros da capital rexional Concepci\u00f3n, Chile. Segundo o censo INE de 2002, en termos de poboaci\u00f3n, a comuna ti\u00f1a un total de 10.177 habitantes, unha \u00e1rea \u00e9 de 609\u00a0km2 e unha densidade de poboaci\u00f3n de 16,69 hab/km\u00b2. A poboaci\u00f3n comunal corresponde ao 0,55% dos habitantes na rexi\u00f3n. A cidade foi fundada por Antonio de Seravia no 1755 co seu nome de \"San Antonio de Florida\". Sit\u00faase na altitude de 280 metros sobre o nivel do mar. O xentilicio da comuna \u00e9 floridano/a."}
{"id": "221442", "revid": "1576", "url": "https://gl.wikipedia.org/wiki?curid=221442", "title": "Santa Juana, Chile", "text": "Santa Juana \u00e9 un municipio, unha cidade e unha comuna da provincia de Concepci\u00f3n na Rexi\u00f3n de Biob\u00edo, Chile. Segundo o censo INE de 2002, en termos de poboaci\u00f3n, a comuna ti\u00f1a un total de 13.147 habitantes, unha \u00e1rea \u00e9 de 731\u00a0km2 e unha densidade de poboaci\u00f3n de 17,98 hab/km\u00b2. Sit\u00faase na altitude de 6 metros sobre o nivel do mar. O xentilicio da comuna \u00e9 santajuanino/a.\nNesta comuna at\u00f3pase o Forte Santa Juana de Guadalcazar, unha antiga fortificaci\u00f3n que foi declarada Monumento Nacional o 26 de outubro de 1977. O forte est\u00e1 rodeado por fosos e unha ponte de acceso, as paredes foron constru\u00eddas con pedra hexagonal."}
{"id": "221443", "revid": "865", "url": "https://gl.wikipedia.org/wiki?curid=221443", "title": "Glasvegas", "text": "Glasvegas \u00e9 unha banda escocesa de indie rock procedente de Glasgow. O grupo est\u00e1 composto por James Allan (voces), Rab Allan (guitarra e coros), Paul Donoghue (baixo e coros) e Jonna L\u00f6fgren (bater\u00eda). Glsvegas recibiu moi boas cr\u00edticas co seu primeiro \u00e1lbum, \"Glasvegas \", editado en setembro do ano 2008, e que chegou ao n\u00famero 2 da lista brit\u00e1nica de \u00e1lbums, sendo nomeado para os Mercury Music Prize un ano despois.\nA revista \"NME\" declarou: \"Se The Libertines definiron o comezo da d\u00e9cada e Arctic Monkeys a s\u00faa metade, ent\u00f3n Glasvegas case con seguridade definir\u00e1n o seu final e m\u00e1is al\u00f3\". Se \u00e1lbum de estrea, \"Glasvegas\" (2008), colleitou \u00e9xito no Reino Unido, onde foi platino, e en Suecia, chegando a ser ouro. O impacto da banda no Reino Unido e o \u00e9xito do seu primeiro traballo non pasou desapercibido en Norteam\u00e9rica, onde a banda estivo de xira seis veces entre outubro do 2008 ata setembro do 2009.\nO 14 de decembro do 2010, a banda anunciou a contrataci\u00f3n dunha nova bater\u00eda, Jonna L\u00f6fgren. O segundo \u00e1lbum da banda, \"Euphoric Heartbreak\" foi publicado o 4 de abril do ano 2011, acadando o n\u00famero 10 no Reino Unido e o 1 en Suecia."}
{"id": "221444", "revid": "89787", "url": "https://gl.wikipedia.org/wiki?curid=221444", "title": "Gl\u00e1ndula de Bartholin", "text": "As gl\u00e1ndulas de Bartholin ou gl\u00e1ndulas vestibulares maiores son d\u00faas gl\u00e1ndulas do aparato reprodutor feminino situadas a esquerda e dereita do orificio vaxinal lixeiramente posteriores a el. Producen unha secreci\u00f3n mucosa que lubrica a vaxina (probablemente s\u00f3 a zona externa que rodea o orificio vaxinal). Son hom\u00f3logas embrioloxicamente \u00e1s gl\u00e1ndulas bulbouretrais ou de Cowper dos machos. Por\u00e9n, as gl\u00e1ndulas de Bartholin est\u00e1n situadas na bolsa perineal superficial, mentres que as gl\u00e1ndulas bulbouretrais masculinas est\u00e1n situadas na bolsa perineal profunda.\nFunci\u00f3n.\nA s\u00faa funci\u00f3n \u00e9 segregar mucus para proporcionar lubricaci\u00f3n vaxinal. As gl\u00e1ndulas de Bartholin segregan cantidades relativamente pequenas (unha ou d\u00fas pingas) de flu\u00eddo cando unha muller est\u00e1 sexualmente excitada. e no coito. Estas pequenas gotas consider\u00e1ronse tradicionalmente como importantes para a lubricaci\u00f3n vaxinal, pero as investigaci\u00f3ns m\u00e1is recentes feitas por William H. Masters e Virginia E. Johnson demonstraron que a lubricaci\u00f3n vaxinal procede de partes m\u00e1is profundas da vaxina. O flu\u00eddo pode humedecer lixeiramente a abertura labial da vaxina, facendo que o contacto con esta \u00e1rea tan sensible sexa m\u00e1is confortable para a muller.\nHistolox\u00eda.\nAs gl\u00e1ndulas de Bartholin son gl\u00e1ndulas secretoras formadas por epitelio cil\u00edndrico simple. En medio destas c\u00e9lulas epiteliais hai c\u00e9lulas caliciformes produtoras de mucus. O conduto excretor, que termina no orificio vulvar, est\u00e1 revestido de epitelio plano estratificado.\nPatolox\u00eda.\nA\u00ednda que \u00e9 pouco usual, \u00e9 posible que as gl\u00e1ndulas de Bartholin se irriten ou infecten, producindo dor. Se o conduto queda obstru\u00eddo, pode formarse un quiste de Bartholin, e este pode infectarse orixinando un absceso. A inflamaci\u00f3n das gl\u00e1ndulas de Bartholin denom\u00ednase bartolinite.\nO adenocarcinoma da gl\u00e1ndula \u00e9 raro, e os tumores benignos e hiperplasia son a\u00ednda m\u00e1is raros.\nEp\u00f3nimo.\nAs gl\u00e1ndulas de Bartholin denom\u00ednanse as\u00ed porque as describiu por primeira vez no s\u00e9culo XVII o anatomista dan\u00e9s Caspar Bartholin o novo (1655\u20131738). Algunhas fontes adxudican erroneamente o descubrimento ao seu av\u00f3, o te\u00f3logo e anatomista Caspar Bartholin o vello (1585\u20131629). Nos textos antigos us\u00e1base o nome latinizado como Bartholinus, de onde procede Bartolino (gl\u00e1ndulas de Bartolino), que \u00e9 outra denominaci\u00f3n que se lle deu a estas gl\u00e1ndulas."}
{"id": "221445", "revid": "5863", "url": "https://gl.wikipedia.org/wiki?curid=221445", "title": "Coru\u00f1a Moderna", "text": "Coru\u00f1a Moderna foi unha revista editada na Coru\u00f1a entre 1905 e 1906.\nHistoria e caracter\u00edsticas.\nSubtitulada \"Revista semanal\", apareceu o 6 de marzo de 1905. Informaba sobre a actualidade pol\u00edtica da Coru\u00f1a e de Madrid, especialmente do goberno dirixido por Antonio Maura. Ti\u00f1a as secci\u00f3ns: \u201cDe cocina\u201d, \u201cMemor\u00e1ndum de la semana\u201d e \u201cMarinedina\u201d, que conti\u00f1a artigos sobre temas de actualidade mesturados con iron\u00eda e composici\u00f3ns po\u00e9ticas, asinados polo pseud\u00f3nimo El ciego de la esquina. Entre os seus colaboradores estaban Eduardo Pondal, Valle-Incl\u00e1n (que publicou un fragmento da \"Sonata de Oto\u00f1o\"), Emilia Pardo Baz\u00e1n, Enrique Labarta Pose e Wenceslao Fern\u00e1ndez Fl\u00f3rez. Cesou a s\u00faa publicaci\u00f3n co n\u00famero 44 en xaneiro de 1906."}
{"id": "221446", "revid": "5863", "url": "https://gl.wikipedia.org/wiki?curid=221446", "title": "Juan Francisco Font\u00e1n Rodr\u00edguez", "text": "Juan Francisco Font\u00e1n Rodr\u00edguez, nado en Pontevedra o 5 de setembro de 1823 e finado en Madrid o 4 de maio de 1914, foi un pol\u00edtico galego.\nTraxectoria.\nFoi elixido deputado polo distrito de Huete (Cuenca) en 1864 e en 1865 foi elixido polo distrito de Vigo. Na Restauraci\u00f3n foi elixido deputado por Cambados nas elecci\u00f3ns de 1876 e reelixido en 1879, 1884 e 1891.\nReco\u00f1ecementos.\nFoi cabaleiro Gran Cruz da Real Orde de Isabel a Cat\u00f3lica e comendador da Real e distinguida Orde de Carlos III.\nUnha r\u00faa en Vilagarc\u00eda de Arousa leva o seu nome."}
{"id": "221447", "revid": "27155", "url": "https://gl.wikipedia.org/wiki?curid=221447", "title": "Gl\u00e1ndula de Bartolino", "text": ""}
{"id": "221450", "revid": "27155", "url": "https://gl.wikipedia.org/wiki?curid=221450", "title": "Gl\u00e1ndula vestibular maior", "text": ""}
{"id": "221451", "revid": "865", "url": "https://gl.wikipedia.org/wiki?curid=221451", "title": "Killing Joke (\u00e1lbum de 1980)", "text": "Killing Joke \u00e9 o \u00e1lbum de estrea da banda inglesa de post-punk Killing Joke, editada en agosto do ano 1980 a trav\u00e9s do selo E'G Records. O disco foi gravado a principios de 1980, baixo a produci\u00f3n da mesma banda, pouco despois dunha pequena xira para promocionar o EP \"Almost Red\". As letras das canci\u00f3ns foron escritas por polo l\u00edder e vocalista Jaz Coleman, que expresou as s\u00faas opini\u00f3ns en temas como a pol\u00edtica, amorte, a hipocris\u00eda, a natureza humana, a poluci\u00f3n ou o exhilio.\nA canci\u00f3n \"Requiem\" foi versionada por Foo Fighters en 1997 como cara-b do sinxelo \"Everlong\", e o tema \"The Wait\" versionouno Metallica en 1987 no \"\", sendo editado posteriormente como sinxelo. Esa canci\u00f3n tam\u00e9n apareceu na pel\u00edcula \"School of Rock\".\n\"Killing Joke\" acadou o n\u00famero 39 na lista brit\u00e1nica de \u00e1lbums en 1980 e del sac\u00e1ronse: \"Wardance\", \"Change\" e \"Requiem\".\nListaxe de canci\u00f3ns.\nO edici\u00f3n orixinal nos Estados Unidos conta co tema \"Change\" entre as canci\u00f3ns \"Complications\" e \"S.O.36\". \"Change\" foi posteriormente publicada como sinxelo non oficial."}
{"id": "221454", "revid": "56817", "url": "https://gl.wikipedia.org/wiki?curid=221454", "title": "Hot Fuss", "text": "Hot Fuss \u00e9 o \u00e1lbum de estrea da banda estadounidense de indie rock The Killers, editado o 7 de xu\u00f1o do 2004 no Reino Unido e o 15 de xu\u00f1o nos Estados Unidos.\nListaxe de canci\u00f3ns.\n\"Glamorous Indie Rock &amp; Roll\" substit\u00fae a \"Change Your Mind\" como tema 8 nas edici\u00f3ns brit\u00e1nica e australiana.\n\"Glamorous Indie Rock &amp; Roll\" inclu\u00eduse ao final do \u00e1lbum.\n\"Glamorous Indie Rock &amp; Roll\" e o v\u00eddeo de \"Somebody Told Me\" aparecen como temas extra.\nConsistente na listaxe de temas da esdiici\u00f3n estadounidense con tres temas extra:\nCada tema at\u00f3pase na cara-b da correspondente canci\u00f3n do \u00e1lbum. Tam\u00e9n hai que destacar que \"All These Things That I've Done\" est\u00e1 editada ao facer un \"fade out\" 30 segundos antes do seu final."}
{"id": "221455", "revid": "5863", "url": "https://gl.wikipedia.org/wiki?curid=221455", "title": "Antonio Salgado L\u00f3pez", "text": "Antonio Salgado L\u00f3pez-Quiroga, nado en Monterroso en 1858 e finado no mesmo concello o 10 de xu\u00f1o 1927, foi un avogado e pol\u00edtico galego.\nTraxectoria.\nIrm\u00e1n de Francisco Salgado L\u00f3pez. Na Restauraci\u00f3n foi deputado provincial por Chantada. Foi elixido deputado a Cortes polo distrito de Chantada nas elecci\u00f3ns de 1876 e volveu ser reelixido en 1879. Na ditadura de Primo de Rivera foi de novo deputado provincial. Finou na s\u00faa casa da Laxe (Monterroso) o 10 de xu\u00f1o de 1927.\nVida persoal.\nFoi pai de Carmen, Mar\u00eda Teresa, Jos\u00e9, Antonio, Luis, Mercedes, Dolores, Pilar e Luc\u00eda Salgado."}
{"id": "221456", "revid": "89787", "url": "https://gl.wikipedia.org/wiki?curid=221456", "title": "Segunda divisi\u00f3n espa\u00f1ola 1967/68", "text": "A tempada 1967\u201368 da Segunda Divisi\u00f3n de Espa\u00f1a foi a 36\u00aa edici\u00f3n deste torneo. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Deportivo da Coru\u00f1a e Granada ascenderon a Primeira Divisi\u00f3n. Badalona, Langreo, Racing de Santander, L\u00e9rida, Badajoz, Europa, Osasuna, Gimn\u00e1stica de Torrelavega, Tenerife, Castell\u00f3n, Real Ja\u00e9n, Xerez, Recreativo de Huelva, Levante, H\u00e9rcules, Constancia e Atl\u00e9tico Ceuta descenderon a Terceira Divisi\u00f3n."}
{"id": "221457", "revid": "89787", "url": "https://gl.wikipedia.org/wiki?curid=221457", "title": "Segunda divisi\u00f3n espa\u00f1ola 1970/71", "text": "A tempada 1970\u201371 da Segunda Divisi\u00f3n de Espa\u00f1a foi a 39\u00aa edici\u00f3n deste torneo. A categor\u00eda estivo composta por 20 equipo. Betis, Burgos, Deportivo da Coru\u00f1a e C\u00f3rdoba ascenderon a Primeira Divisi\u00f3n. Ontiniente, Calvo Sotelo e Colonia Moscard\u00f3 descenderon a Terceira Divisi\u00f3n."}
{"id": "221458", "revid": "89787", "url": "https://gl.wikipedia.org/wiki?curid=221458", "title": "Gl\u00e1ndula de Littr\u00e9", "text": "As gl\u00e1ndulas de Littr\u00e9, tam\u00e9n chamadas gl\u00e1ndulas uretrais ou gl\u00e1ndulas periuretrais, son gl\u00e1ndulas do aparato reprodutor masculino que se bifurcan da parede da uretra do home e doutros mam\u00edferos placentarios machos. Son m\u00e1is numerosas na porci\u00f3n da uretra que percorre o pene (porci\u00f3n esponxosa). A misi\u00f3n destas gl\u00e1ndulas \u00e9 a producir unha secreci\u00f3n mucoide coloidal que cont\u00e9n glicosaminoglicanos, que ten a misi\u00f3n de protexer o epitelio uretral da urina e contrib\u00faen con \"mucus\" \u00e1 composici\u00f3n do seme .\nA superficie da mucosa que reviste interiormente a uretra masculina presenta moitos pequenos divert\u00edculos chamados lagoas de Morgagni, a partir dos que se orixinan t\u00fabulos m\u00e1is profundos, que se ramifican e constit\u00faen as gl\u00e1ndulas de Littr\u00e9, as m\u00e1is grandes das cales est\u00e1n na uretra esponxosa. As gl\u00e1ndulas de Littr\u00e9 est\u00e1n revestidas por un epitelio estratificado cil\u00edndrico similar ao da mucosa da uretra, pero nalgunhas zonas forma grupos compactos de c\u00e9lulas de aspecto claro e contido mucoso. As gl\u00e1ndulas discorren en direcci\u00f3n oblicua pola l\u00e1mina propia en direcci\u00f3n \u00e1 ra\u00edz do pene e poden penetrar profundamente no corpo esponxoso. Verten na uretra. En homes vellos poden conter concreci\u00f3ns similares \u00e1s que se observan na pr\u00f3stata.\nReciben o seu nome polo m\u00e9dico franc\u00e9s do s\u00e9culo XVII Alexis Littr\u00e9 (1648-1726)."}
{"id": "221460", "revid": "27155", "url": "https://gl.wikipedia.org/wiki?curid=221460", "title": "Gl\u00e1ndula uretral", "text": ""}
{"id": "221470", "revid": "5863", "url": "https://gl.wikipedia.org/wiki?curid=221470", "title": "Antonio Salgado", "text": "Co nome de Antonio Salgado podemos referirnos a:"}
{"id": "221482", "revid": "5863", "url": "https://gl.wikipedia.org/wiki?curid=221482", "title": "Laureano Salgado Rodr\u00edguez", "text": "Laureano Salgado Rodr\u00edguez, nado en Caldas de Reis o 5 de maio de 1847 e finado no mesmo concello o 5 de maio de 1930, foi un enxe\u00f1eiro e empresario galego.\nTraxectoria.\nEmpezou facendo fortuna como representante de axencias consignatarias especializadas no transporte de emigrantes a Am\u00e9rica dende Vigo e Vilagarc\u00eda de Arousa. Despois dedicouse \u00e1 industria el\u00e9ctrica como propietario da empresa La Hulla Blanca, creando as centrais hidroel\u00e9ctricas de Almofrei (Cotobade), Pego Negro (Gondomar), Aranza (Soutomaior) e Ponte Inferno no r\u00edo Verdugo. Promoveu os peri\u00f3dicos \"Fray Prudencio\" e \"El Mirlo Blanco\". Tivo a idea da creaci\u00f3n do popular monumento \u00e1 Virxe da Rocha en Baiona, que comezou a constru\u00edrse en 1910. Foi deputado provincial (1898) e alcalde de Caldas de Reis (1913). En 1922 dirixiu o peri\u00f3dico mensual \"A Chave d'os Rayos\"."}
{"id": "221483", "revid": "5312", "url": "https://gl.wikipedia.org/wiki?curid=221483", "title": "Toyota", "text": "Toyota Motor Corporation (TMC) ou sinxelamente chamada Toyota (\u30c8\u30e8\u30bf\u81ea\u52d5\u8eca\u682a\u5f0f\u4f1a\u793e, Toyota Jidosha Kabushiki-gaisha), \u00e9 unha empresa multinacional xaponesa do sector da automoci\u00f3n. En 2010 foi o segundo fabricante mundial de coches. Toyota \u00e9 a novena compa\u00f1\u00eda m\u00e1is grande do mundo por facturaci\u00f3n. En 2012 a empresa fabricou o seu veh\u00edculo n\u00famero 200 mill\u00f3ns.\nA corporaci\u00f3n Toyota est\u00e1 formada polas seguintes marcas (inclu\u00edda Scion), Lexus, Daihatsu e Hino Motors e por un grupo de m\u00e1is de 500 empresas de diversos sectores.\nHistoria.\nToyoda Industries fora fundada por Sakichi Toyoda en 1926 para a fabricaci\u00f3n de teares, utilizando o principio \"Jidoka\" (automatizaci\u00f3n aut\u00f3noma) que significa que a m\u00e1quina se det\u00e9n cando atopa un problema, convert\u00e9ndose m\u00e1is tarde en parte do sistema de produci\u00f3n Toyota, en 1933 como parte da expansi\u00f3n da empresa estableceuse unha divisi\u00f3n dedicada \u00e1 produci\u00f3n de veh\u00edculos de motor baixo a direcci\u00f3n dun dos fillos do fundador, Kichiro Toyoda, os primeiros veh\u00edculos fabricados, so o nome Toyoda (\u30c8\u30e8\u30c0), foron o turismo A1, que non pasou da fase de prototipo e o cami\u00f3n G1 en 1935. En abril de 1936 p\u00faxose \u00e1 venda o primeiro turismo da empresa, o modelo de AA. O prezo era de 3.350 iens, 400 m\u00e1is barato que os coches da Ford ou da GM.\nEn setembro de 1936, a empresa organizou un concurso p\u00fablico para dese\u00f1ar un novo logotipo, houbo 27.000 propostas e o dese\u00f1o ga\u00f1ador foron os tres caracteres katakana do nome \"Toyoda\" nun c\u00edrculo. Pero Risaburo Toyoda, quen casara na familia e non nacera con ese nome, preferiu \"Toyota\" (\u30c8\u30e8\u30bf), xa que se escrib\u00eda en oito pinceladas, considerado un n\u00famero da sorte, e era visualmente m\u00e1is sinxelo, ao deixar f\u00f3ra o signo diacr\u00edtico ao final, e cunha consoante xorda en lugar dunha sonora e segundo a tradici\u00f3n xaponesa as primeiras te\u00f1en un son claro, ademais \"Toyoda\" significa literalmente \"arrozais f\u00e9rtiles\", co que ao mudar de nome eliminou a asociaci\u00f3n mental da empresa coa agricultura. As\u00ed pois cando a divisi\u00f3n automobil\u00edstica adquiriu categor\u00eda xur\u00eddica propia como empresa independente, en agosto de 1937, rexistrouse como Toyota Motor Co.\nEn 1947 Toyota organizou un concurso de nomes para denominar a un novo modelo caracterizado por ser de pequeno tama\u00f1o, ga\u00f1ou a forma \"Toyopet\" (\u30c8\u30e8\u30da\u30c3\u30c8) e as\u00ed o novo veh\u00edculo vendeuse como SA Toyopet, e tam\u00e9n recibiron este nome outros modelos como a camioneta Toyopet SB, a camioneta Stout Toyopet, Toyopet Crown e o Corona Toyopet. Cando Toyota finalmente entrou no mercado americano en 1957 co Crown, o nome non foi ben recibido debido \u00e1s connotaci\u00f3ns de xoguetes e mascotas e foi abandonado para o mercado americano, pero continuou noutros mercados ata mediados de 1960.\nNos anos sesenta, os Estados Unidos comezaron a fixar altos aranceis \u00e1 importaci\u00f3n de certos veh\u00edculos. En 1964 estableceuse un imposto do 25% sobre os cami\u00f3ns lixeiros importados. En resposta \u00e1 tarifa, Toyota, Nissan Motor Co. e Honda Motor Co. constru\u00edron plantas de ensamblaxe nos Estados Unidos nos anos oitenta.\nToyota recibiu o seu primeiro Premio de Control de Calidade xapon\u00e9s a principios da d\u00e9cada de 1980 e comezou a participar nunha ampla variedade de deportes de motor. Debido \u00e1 crise do petr\u00f3leo de 1973, os consumidores no lucrativo mercado dos Estados Unidos comezaron a volver aos coches pequenos que aforraban combustible. Os fabricantes de autom\u00f3biles estadounidenses ti\u00f1an considerado os coches pequenos como un primeiro \"nivel de entrada\" do produto, e os seus veh\u00edculos pequenos empregaban un baixo nivel de calidade coa fin de manter o prezo baixo.\nEn 1982, a Toyota Motor Company e a Toyota Motor Sales fusion\u00e1ronse nunha soa empresa, a Toyota Motor Corporation. Dous anos m\u00e1is tarde, Toyota entrou nunha empresa conxunta con General Motors chamada NUMMI, a New United Motor Manufacturing, Inc., que opera unha planta de fabricaci\u00f3n de autom\u00f3biles en Fremont, California. A f\u00e1brica era unha antiga planta de General Motors, que estivera cerrada durante dous anos. Toyota ent\u00f3n comezou a establecer novas marcas a finais da d\u00e9cada de 1980, co lanzamento da s\u00faa divisi\u00f3n de luxo Lexus en 1989.\nNa d\u00e9cada de 1990, Toyota comezou a estenderse a partir da produci\u00f3n de coches compactos na s\u00faa maior\u00eda mediante a adici\u00f3n de moitos dos veh\u00edculos m\u00e1is grandes e m\u00e1is luxosos \u00e1 s\u00faa li\u00f1a, inclu\u00edndo unha camioneta de tama\u00f1o completo, a T100 (e m\u00e1is tarde a Tundra), varias li\u00f1as de SUV, unha versi\u00f3n deportiva do Camry, co\u00f1ecido como Camry Solara, e a marca Scion, un grupo de varios autom\u00f3biles accesibles, e deportivos, dirixidos especificamente \u00e1 xente nova. Toyota tam\u00e9n comezou a produci\u00f3n do coche h\u00edbrido m\u00e1is vendido no mundo, o Prius, en 1997.\nCunha importante presenza en Europa, debido ao \u00e9xito do Toyota Team Europe, a corporaci\u00f3n decidiu crear TMME, Toyota Motor Europe Marketing &amp; Engineering, para axudar a comercializar os veh\u00edculos no continente. Dous anos despois, Toyota creou unha sede no Reino Unido, TMUK, onde os coches da compa\u00f1\u00eda chegaron a ser moi populares entre os condutores brit\u00e1nicos. Abr\u00edronse sedes en Indiana, Virxinia e Tianjin. En 1999, a empresa decidiu cotizar en Nova York e Londres.\nEn 2002, Toyota conseguiu entrar nun equipo de F\u00f3rmula 1 e establecer colaboraci\u00f3n coas empresas automobil\u00edsticas francesas Citro\u00ebn e Peugeot un ano despois de que Toyota comezara a producir autom\u00f3biles en Francia.\nToyota ocupa o oitavo lugar na lista Forbes 2000 das empresas m\u00e1is importantes do mundo para o ano 2005, pero caeu ao 55 en 2011. A compa\u00f1\u00eda foi n\u00famero un mundial en vendas de autom\u00f3biles no primeiro trimestre de 2008.\nEn 2007, Toyota lanzou unha actualizaci\u00f3n da s\u00faa camioneta de tama\u00f1o completo, a Tundra, producido en d\u00faas f\u00e1bricas estadounidenses, unha en Texas e outra en Indiana. \"Motor Trend\", chamada a Tundra como \"Truck of the Year\", e no 2007 Toyota Camry \"Coche do Ano\" en 2007. Tam\u00e9n comezou a construci\u00f3n de d\u00faas novas f\u00e1bricas, unha para a montaxe do RAV4 en Woodstock, Ontario, no Canad\u00e1, e a outra para fabricar o Prius de Toyota en Blue Springs, Mississippi, nos Estados Unidos. Esta planta foi pensada orixinalmente para constru\u00edr o Toyota Highlander, pero Toyota decidiu utilizar a planta en Princeton, Indiana, Estados Unidos, no seu lugar. A compa\u00f1\u00eda tam\u00e9n tivo un \u00e9xito recentemente cos seus modelos m\u00e1is pequenos, o Corolla e Yaris.\nProduci\u00f3n mundial.\nToyota mant\u00e9n unha pol\u00edtica de produci\u00f3n internacional con f\u00e1bricas en varios pa\u00edses. A fabricaci\u00f3n e montaxe de veh\u00edculos faise para os mercados locais no Xap\u00f3n, Australia, a India, Sri Lanka, o Canad\u00e1, Indonesia, Polonia, Sur\u00e1frica, Turqu\u00eda, Colombia, o Reino Unido, os EUA, Francia, o Brasil, Portugal, e m\u00e1is recentemente, na Arxentina, a Rep\u00fablica Checa, M\u00e9xico, Malaisia, Tailandia, Paquist\u00e1n, Exipto, a China, Vietnam, Venezuela, Filipinas, e Rusia.\nIngresos netos de Toyota por rexi\u00f3ns xeogr\u00e1ficas para o ano 2007"}
{"id": "221487", "revid": "5863", "url": "https://gl.wikipedia.org/wiki?curid=221487", "title": "El Mirlo Blanco", "text": "El Mirlo Blanco foi un peri\u00f3dico editado en Caldas de Reis entre 1909 e 1913.\nHistoria e caracter\u00edsticas.\nSubtitulado \"Peri\u00f3dico cat\u00f3lico-social\", apareceu en novembro de 1909. Era propiedade de Laureano Salgado Rodr\u00edguez e estaba dirixido polo seu sobri\u00f1o Laureano Salgado de la Riva. Sa\u00edu \u00e1 r\u00faa con motivo da iniciativa de Laureano Salgado Rodr\u00edguez de erixir o monumento \u00e1 Virxe da Rocha en Baiona. Aparec\u00eda tres veces ao mes. O n\u00famero 7 apareceu en xaneiro de 1913."}
{"id": "221488", "revid": "1131", "url": "https://gl.wikipedia.org/wiki?curid=221488", "title": "Laureano Salgado", "text": "O nome de Laureano Salgado pode referirse a:"}
{"id": "221495", "revid": "89787", "url": "https://gl.wikipedia.org/wiki?curid=221495", "title": "Mayag\u00fcez", "text": "Mayag\u00fcez \u00e9 a oitava cidade m\u00e1is grande de Porto Rico. Foi fundada orixinalmente como \"Nuestra Se\u00f1ora de la Candelaria\" e \u00e9 tam\u00e9n co\u00f1ecida como \"La Sultana del Oeste\" (\"A Sultana do Oeste\"), \"Ciudad de las Aguas Puras\" (\"Cidade das Augas Puras\"), ou \"Ciudad del Mang\u00f3\" (\"Cidade do Mang\u00f3\"). O 6 de abril de 1894, a coroa espa\u00f1ola deulle o t\u00edtulo de \"Excelente ciudad de Mayag\u00fcez\" (\"Excelente Cidade de Mayag\u00fcez\"). Mayag\u00fcez est\u00e1 situada no centro da costa oeste da illa de Porto Rico. \u00c9 a principal cidade da Area Metropolitana Estat\u00edstica de Mayag\u00fcez e da \u00c1rea Estat\u00edstica Combinada Mayag\u00fcez-San Germ\u00e1n-Cabo Rojo.\nHistoria.\nMayag\u00fcez foi fundada en 1760 por Faustino Mart\u00ednez de Matos, Juan de Silva e Juan de Aponte nun outeiro localizado a arredor dun quil\u00f3metro da ba\u00eda de Mayag\u00fcez e a desembocadura do r\u00edo Yaguez.\nNo 1763 Espa\u00f1a concedeulle aos fundadores o dereito de goberno aut\u00f3nomo, oficialmente separando a vila de Mayag\u00fcez do Partido de San Germ\u00e1n. Orixinalmente o puebo de Mayag\u00fcez ti\u00f1a como nome \"Nuestra Se\u00f1ora de la Candelaria de Mayag\u00faez\". Este nome xorde debido a que a meirande parte dos poboadores, inclu\u00edndo os fundadores, provi\u00f1an das Illas Canarias onde te\u00f1en como santa patroa \u00e1 Virxe da Candelaria.\nNo 1836 o pobo foi elevado ao status de \"villa\". Nese momento a agricultura era a principal actividade econ\u00f3mical Tres anos despois, en 1839 Eugenio Mar\u00eda de Hostos, importante educador, soci\u00f3logo, fil\u00f3sofo e escritor, naceu en Mayag\u00fcez.\nEn 1841 un lume destru\u00edu parcialmente a vila, que foi reconstru\u00edda con algunhas das s\u00faas estradas principais agrandadas para previr a dispersi\u00f3n de lumes futuros. O gobernador militar de Porto Rico da \u00e9poca, o xeneral Santiago de M\u00e9ndez Vigo, recadou fondos para reconstru\u00edr a cidade. Na actualidade unha das avenidas principais de Mayag\u00fcez leva o seu apelido.\nEn 1911 fundouse o Colexio de Agricultura, que un ano despois pasou a ser o Colexio de Agricultura e Artes Mec\u00e1nicas (CAAM). Conservou este nome durante 50 anos. Actualmente \u00e9 co\u00f1ecido como o Recinto Universitario de Mayag\u00fcez (RUM) da Universidade de Porto Rico.\nO 11 de outubro de 1918 Mayag\u00fcez foi parcialmente destru\u00edda de novo polo Terremoto de San Ferm\u00edn. O sismo acadou unha magnitude aproximada de 7.3 na escala de Richter e se cobrou a vida de 116 persoas.\nDemograf\u00eda.\nSegundo o censo de 2009 levado a cabo pola Oficina do Censo dos Estados Unidos, en Mayag\u00fcez resid\u00edan 92.156 persoas (fronte aos 98.434 do ano 2000). A densidade de poboaci\u00f3n era de 458 hab/km\u00b2. A cidade pos\u00fae unha importante \"poboaci\u00f3n universitaria\", aumentando nunhas 10.000 persoas a s\u00faa poboaci\u00f3n. O 98,9% da poboaci\u00f3n \u00e9 de orixe hispana ou latino (que poden ser de calquera raza).\nDas 31.877 fogares de 2007 en Mayag\u00fcez, o 38.6% eran parellas casadas, o 22.3% ti\u00f1an unha cabeza de familia feminina sen presenza do marido, e o 33.7% non eran familiares. O 33.3% ti\u00f1an fillos por debaixo dos 18 anos vivindo cos pais. De t\u00f3dolos fogares o 27.8% estaban formados por un individuo e no 9.8% viv\u00eda unha persoa de 65 anos ou m\u00e1is vivindo soa. A media de persoas por casa \u00e9 de 2,75 habitantes e a familia media de 3,41 membros.\nEn Mayag\u00fcez, o 26,9% da poboaci\u00f3n estaba por debaixo dos 18 anos, o 10,3% entre os 18 e os 24, o 30,8% entre os 25 e os 44, o 20,6% entre os 45 e os 64, e o 11,5% ti\u00f1a 65 anos ou m\u00e1is. A media de idade era de 33 anos. En Mayag\u00fcez residen m\u00e1is mulleres que homes, con 88,4 homes por cada 100 mulleres.\nXeograf\u00eda.\nMayag\u00fcez est\u00e1 localizada na parte central da costa oeste de Porto Rico. A s\u00faa extensi\u00f3n \u00e9 de 201.06\u00a0km\u00b2 e a s\u00faa xeograf\u00eda est\u00e1 composta por un extenso val aluvial na costa da ba\u00eda de Mayag\u00fcez ao oeste do municipio, chairas costeiras e mangleiros nas fronteiras do norte e sur; e monta\u00f1as no centro, nordeste e sueste do concello.\nO concello limita ao norte cos de A\u00f1asco e Las Mar\u00edas, con Cabo Rojo, Hormigueros e San Germ\u00e1n ao sur, coa canle da Mona ao oeste e cos concellos de Las Mar\u00edas e Maricao ao este.\nAs illas de Mona e Monito forman parte do termo municipal do Mayag\u00fcez.\nClima.\nMayag\u00fcez pos\u00fae un clima tropical monz\u00f3nico (Clasificaci\u00f3n clim\u00e1tica de K\u00f6ppen \"Am\"). A cidade pos\u00fae o clima m\u00e1is extremo da illa. A elevada frecuencia de treboadas severas no ver\u00e1n pode producir fortes ventos, inundaci\u00f3ns, e mesmo saraiba e tornados. A temperatura media anual \u00e9 de 24\u00a0\u00b0C. O inverno adoita ser seco e fresco, con temperaturas entre os 28\u00a0\u00b0C e os 13\u00a0\u00b0C. O ver\u00e1n adoita ser moi c\u00e1lido e h\u00famido, con temperaturas que chegan a acadar os 35\u00a0\u00b0C. De maio a outubro, \u00e9 frecuente que se produzan fortes treboadas pola tarde debido \u00e1 calor, a humidade e \u00e1 topograf\u00eda da \u00e1rea."}
{"id": "221496", "revid": "1131", "url": "https://gl.wikipedia.org/wiki?curid=221496", "title": "Museu Pau Casals", "text": "O Museu Pau Casals (en galego Museo Pau Casals) \u00e9 un museo centrado na vida e obra do violonchelista catal\u00e1n Pau Casals, situado no paseo mar\u00edtimo de Sant Salvador, en El Vendrell, Provincia de Tarragona (Catalu\u00f1a). Foi inaugurado en 1974.\nHistoria.\nA Fundaci\u00f3 Pau Casals foi creada en 1972 polo propio Casals e a s\u00faa dona, Marta Monta\u00f1ez, coa intenci\u00f3n de conservar o patrimonio da Vil\u00b7la Casals. Casals morrer\u00eda un ano despois en Porto Rico.\nAo pouco de morrer, en 1974 abr\u00edronse as portas dalgunhas salas do predio ao p\u00fablico, como a \"Sala de la m\u00fasica\" e a \"Sala del Sentiment\", reconvertida agora en pinacoteca. Un par de anos despois, en 1976, inaugurouse a primeira versi\u00f3n da casa-museo.\nO museo permaneceu pechado entre 1996 e o 2 de xu\u00f1o de 2001 a causa da rehabilitaci\u00f3n do edificio tanto a nivel estrutural como museogr\u00e1fico.\nObxectivo.\nO museo ten a misi\u00f3n de conservar, preservar e divulgar a figura de Pau Casals, a s\u00faa obra e o seu patrimonio.\nO edificio.\nA principios do s\u00e9culo XX, m\u00e1is concretamente en 1908, Pau Casals mercou uns terreos e encargou a construci\u00f3n dunha casa de veraneo no barrio mar\u00edtimo de San Salvador, que daquela estaba a uns tres quil\u00f3metros do n\u00facleo urbano de El Vendrell. Casals bautizouna co nome de Vil\u00b7la Casals. Un ano despois asinou un contrato con Josep Carreras e Francisco Sol\u00e0, construtor e arquitecto, respectivamente.\nAs obres de construci\u00f3n non comezaron ata xaneiro de 1910. O ano seguinte Casals xa foi veranear \u00e1 leira coa s\u00faa familia. Nos ver\u00e1ns posteriores, pasou tempadas con m\u00fasicos de renome como Enric Granados, Donald F. Tovey ou Mieczyslaw Horszowski.\nO edificio ti\u00f1a dous andares presentadas nun corpo central e un soportal con vistas ao mar. Progresivamente foise ampliando o predio e foi incorporando novas instalaci\u00f3ns, como unha pista de tenis, un xard\u00edn, unha horta e a finais dos anos 20 unhas casas para os convidados. Naquel momento tam\u00e9n se mudou a varanda da terraza por unha balaustrada.\nAntoni Puig i Gairalt realizou as primeiras reformas importantes do edificio a principios dos anos '30, para darlle un aspecto novecentista.\nEn 1935 proxectouse unha Sala de Concertos e a \"Sala del Vigat\u00e0\", onde se instalaron as obras de Francesc Pla i Duran, co\u00f1ecido como \"el Vigat\u00e0\". Tr\u00e1tase dun conxunto de pinturas do s\u00e9culo XVIII. Tam\u00e9n se creou unha galer\u00eda de esculturas con obras de Josep Clar\u00e0 (\"Apol\u00b7lo\"), Mart\u00ed Llaurad\u00f3 e Josep Llimona.\nPau Casals non puido desfrutar moito das reformas da casa, xa que en 1939, ao pouco tempo de finalizar as obras, estalou a Guerra Civil Espa\u00f1ola e tivo que se exiliar. Non volver\u00eda nunca m\u00e1is.\nA casa foi custodiada polo seu irm\u00e1n Llu\u00eds Casals e outros membros da s\u00faa familia ata 1976, data na que se inaugurou definitivamente o museo.\nColecci\u00f3n.\nDentro da casa-museo de Pau Casals at\u00f3panse recompilados e expostos diversas esculturas, pinturas, instrumentos musicais, fotograf\u00edas, aut\u00f3grafos, mobles e outros obxectos persoais do m\u00fasico.\nMentres Pau Casals viv\u00eda en Catalu\u00f1a adicouse a formar unha colecci\u00f3n privada de pintura catal\u00e1. Actualmente poden verse no museo obras de artistas vinculados \u00e1 Sala Par\u00e9s e ao c\u00edrculo de Joan Merli.\nFondo documental.\nO fondo documental da Fundaci\u00f3 Pau Casals cons\u00e9rvase no Arxiu Nacional de Catalunya, en Sant Cugat del Vall\u00e8s. Esta fonte est\u00e1 formada por toda a documentaci\u00f3n referente tanto \u00e1 vida persoal como profesional do mestre entre 1876 e 1976. Salientan algunhas das s\u00faas composici\u00f3ns e a s\u00faa correspondencia persoal, onde se pode constatar a relaci\u00f3n que mantivo con diversas personalidades do mundo da cultura catal\u00e1. Tam\u00e9n destaca o apartado de documentos sonors e de imaxe."}
{"id": "221500", "revid": "5863", "url": "https://gl.wikipedia.org/wiki?curid=221500", "title": "Antonio Salgado Garc\u00eda", "text": "Antonio Salgado Garc\u00eda, finado o 21 de agosto de 1939, foi un pol\u00edtico galego.\nTraxectoria.\nFillo de Jes\u00fas Salgado Rodr\u00edguez e sobri\u00f1o do empresario Laureano Salgado Rodr\u00edguez. Durante a ditadura de Primo de Rivera foi alcalde de Caldas de Reis (1924-1930). Logo do golpe de Estado do 18 de xullo de 1936 volveu ser nomeado alcalde, permanecendo no cargo ata a s\u00faa morte en agosto de 1939."}
{"id": "221501", "revid": "15039", "url": "https://gl.wikipedia.org/wiki?curid=221501", "title": "Forro (her\u00e1ldica)", "text": "Son chamados forros o armi\u00f1o e o vero, as\u00ed como as s\u00faas variantes, contra-armi\u00f1o, contravero e outras numerosas variaci\u00f3ns do vero.\nA cibelina ou falso-armi\u00f1o tam\u00e9n \u00e9 considerada como un forro, pero at\u00f3pase sobre todo como un forrado dos mantos dos adornos do escudo. At\u00f3pase tam\u00e9n nos campos cubertos de \"forro \u00f3 natural\".\nHistoria.\nNa orixe, o uso de forros para obter certos efectos coloreados dos bras\u00f3ns parece ser unha pr\u00e1ctica frecuente.\nAs\u00ed, a \"cor\" sable era, nun principio, un forro: era a cibelina de cor negra (en ruso \"sobol\" do cal deriva sable), pero \u00f3 final o sable terminou por ser considerado como un esmalte, a cibelina permaneceu como un forro polas s\u00faas pintas (sin\u00f3nimo de \"falso armi\u00f1o\").\nA etimolox\u00eda de goles permite pensar tam\u00e9n nun forro primitivo. En her\u00e1ldica, o termo de \"goles\" designaba a cor vermella que se di que se utilizaba nas peles dos pescozos das martas. En canto \u00f3 vero, reproduc\u00eda os forros do esqu\u00edo gris de Rusia co ventre branco e as costas de gris azulada.\nOs forros monocrom\u00e1ticos desapareceron como forros her\u00e1ldicos e non permanecen m\u00e1is que nas composici\u00f3ns con motivos bicolores obtidos por sementados de pintas como o armi\u00f1o ou a cibelina, ou por \"parchado\" como o vero.\nArmi\u00f1o, contra-armi\u00f1o e armi\u00f1ado.\nO campo sementado por excelencia \u00e9 o armi\u00f1o, que \u00e9 \"prata sementado de pintas de armi\u00f1o de sable\". Este moble \"pintas de armi\u00f1o\" non existe m\u00e1is que nos forros, o que xustifica conservar o termo t\u00e9cnico \"armi\u00f1o\" para describir os sementados correspondentes.\nVero e Verado.\nO vero e as s\u00faas diferentes variaci\u00f3ns est\u00e1n formados da alternancia de \"camp\u00e1s\" e de \"botes\" (que son da mesma forma que as camp\u00e1s pero p\u00e9s contra cabeza), orientadas horizontalmente sobre \"tiras\". Camp\u00e1 e bote son necesariamente dun metal e un esmalte.\nO tama\u00f1o e o n\u00famero das pezas e das tiras non son calquera, e por tanto este forro non pode, como o armi\u00f1o, ser considerados como un \"sementado\", o cal sup\u00f3n un n\u00famero indeterminado de pezas.\nDunha peza \u00e1 outra, o motivo pode estar ali\u00f1ado en pau. Doutra banda, a li\u00f1a de base pode ser da mesma cor que a precedente, ou \u00f3 contrario, alternalos. Combinando estas posibilidades, o vero pode presentarse en catro formas.\nForma das camp\u00e1s e dos botes.\nA fantas\u00eda das ilustraci\u00f3ns introduciu un gran n\u00famero de variaci\u00f3ns na forma das campa\u00ed\u00f1as (que \u00e1s veces non parecen moito campa\u00ed\u00f1as). At\u00f3panse as\u00ed, a\u00ednda que raramente, vero (ou verado) billeteado, acanalado, en escamas, encaixado, nubrado, ondulado (a menos rara), potenzado...Estas formas non parecen constitu\u00edr unha caracter\u00edstica determinante de identificaci\u00f3n e parecen estar m\u00e1is ligadas a modos de representaci\u00f3n segundo os lugares e/ou as \u00e9pocas."}
{"id": "221502", "revid": "1888", "url": "https://gl.wikipedia.org/wiki?curid=221502", "title": "Laureano Salgado de la Riva", "text": "Laureano Salgado de la Riva, nado en Caldas de Reis o 5 de maio de 1885, foi un empresario e xornalista galego.\nTraxectoria.\nFillo de Jos\u00e9 Salgado Rodr\u00edguez e sobri\u00f1o do empresario Laureano Salgado Rodr\u00edguez. Colaborou en \"El Eco Comercial\" e \"Fray Prudencio\", dirixiu o peri\u00f3dico \"El Mirlo Blanco\" que se editou en Caldas de Reis entre 1909 e 1910. Colaborou en \"La Defensa\", \"Galicia Nueva\" e \"Suevia\"."}
{"id": "221503", "revid": "54334", "url": "https://gl.wikipedia.org/wiki?curid=221503", "title": "Joaqu\u00edn Botana M\u00edguez", "text": "Joaqu\u00edn Botana M\u00edguez, nado no pazo de Dio\u00f1o (Cornado, Touro) e finado no Pazo (Vigo) o 15 de decembro de 1898, foi un avogado e pol\u00edtico galego.\nTraxectoria.\nFillo de Ram\u00f3n Botana Parragu\u00e9s. Estudou Dereito na Universidade de Santiago de Compostela e fixo o doutoramento na Universidade Central. Na Restauraci\u00f3n integrouse no Partido Conservador e foi concelleiro de Santiago de Compostela, deputado provincial e alcalde de Santiago (1877). Foi elixido deputado a Cortes polo distrito de Santiago de Compostela na elecci\u00f3n parcial de 7 de xullo de 1878 substitu\u00edndo a Juan Jos\u00e9 Vi\u00f1as Balduvieco, sendo reelixido polo mesmo distrito nas elecci\u00f3ns de 1879 e 1884. Foi elixido senador pola provincia da Coru\u00f1a nas lexislaturas 1891-1893 e 1896-1898.\nVida persoal.\nCasou con Josefa Cadaval Calder\u00f3n."}
{"id": "221506", "revid": "23204", "url": "https://gl.wikipedia.org/wiki?curid=221506", "title": "Toby Jones", "text": "Toby Edward Heslewood Jones, nado o 7 de setembro de 1966 en Londres, \u00e9 un actor ingl\u00e9s de cinema, televisi\u00f3n e teatro. Tam\u00e9n ten traballado como actor de voz e actor de radio."}
{"id": "221507", "revid": "85894", "url": "https://gl.wikipedia.org/wiki?curid=221507", "title": "Ram\u00f3n Sanjurjo Pardi\u00f1as", "text": "Ram\u00f3n Sanjurjo Pardi\u00f1as Villardefrancos, nado en Crendes (Abegondo) o 22 de setembro de 1834 e finado en Vilaxo\u00e1n o 12 de xaneiro de 1917, foi un pol\u00edtico galego.\nTraxectoria.\nFillo de Agust\u00edn Sanjurjo Montenegro e Mar\u00eda Ascensi\u00f3n Pardi\u00f1as de Villardefrancos, irm\u00e1 do xeneral Ram\u00f3n Pardi\u00f1as Villardefrancos. Propietario e descendente de fidalgos, foi elixido deputado a Cortes polo distrito de Pontevedra nas elecci\u00f3ns de 1865. Durante o Sexenio Democr\u00e1tico foi elixido deputado polo distrito de Corcubi\u00f3n en 1871, sendo reelixido en 1872. Na Restauraci\u00f3n volveu ser elixido deputado por Corcubi\u00f3n en 1876. Foi un dos representantes do monterismo en Santiago de Compostela, onde foi alcalde entre 1887-1891 e entre 1895-1903.\nCasou con Sof\u00eda Neira Fl\u00f3rez (irm\u00e1 de Gerardo Neira Fl\u00f3rez) e foi pai de Ram\u00f3n Sanjurjo Neira. En 1890 a monarqu\u00eda concedeulle o t\u00edtulo de Marqu\u00e9s de Casa Pardi\u00f1as."}
{"id": "221508", "revid": "98629", "url": "https://gl.wikipedia.org/wiki?curid=221508", "title": "Duodeno", "text": "O duodeno (do lat\u00edn \"duodenum\", de \"duodenum digitorum\", \"doce dedos\", polo seu tama\u00f1o) \u00e9 a primeira porci\u00f3n do intestino delgado que parte do est\u00f3mago no ser humano e na maior\u00eda dos vertebrados superiores, inclu\u00edndo aos mam\u00edferos, r\u00e9ptiles, e aves. Nos peixes, as divisi\u00f3ns do intestino delgado non est\u00e1n claras, e adoitan usarse os termos intestino anterior ou intestino proximal en vez de duodeno. Nos humanos, o duodeno ten a forma dun tubo oco curvado duns 25\u201338\u00a0cm de lonxitude e 4\u20135\u00a0cm de di\u00e1metro con forma de C, que conecta o est\u00f3mago co xexuno (segunda porci\u00f3n do intestino delgado). Comeza no bulbo duodenal e acaba no ligamento de Treitz (m\u00fasculo suspensorio do duodeno). No duodeno v\u00e9rtese o quimo (alimentos parcialmente dixeridos) do est\u00f3mago, as secreci\u00f3ns biliares hep\u00e1ticas e as secreci\u00f3ns pancre\u00e1ticas, xunto coas secreci\u00f3ns protectoras e encim\u00e1ticas da propia parede duodenal.\nO duodeno \u00e9 a parte m\u00e1is curta e de m\u00e1is di\u00e1metro do intestino delgado, pero nel ten lugar a maior parte da dixesti\u00f3n qu\u00edmica. Nos mam\u00edferos o duodeno pode ser o lugar principal de absorci\u00f3n do ferro.\nFunci\u00f3n.\nNo duodeno ten lugar a maior parte da dixesti\u00f3n encim\u00e1tica dos alimentos, que se inicia no est\u00f3mago. Na parede do duodeno hai criptas de Lieberk\u00fchn, que producen encimas. No duodeno hai gl\u00e1ndulas de Brunner, que producen unha secreci\u00f3n mucosa protectora; estas gl\u00e1ndulas son moi abundantes no p\u00edloro e van diminu\u00edndo en n\u00famero progresivamente no duodeno, e normalmente xa practicamente non hai no seu terzo distal. A bile v\u00e9rtese no duodeno polo conduto biliar e o p\u00e1ncreas verte polo conduto pancre\u00e1tico ou de Wirsung; ambos os dous desembocan formando a ampola de Vater.\nO duodeno tam\u00e9n regula o grao de baleiramento do est\u00f3mago por medio de hormonas como a secretina e colecistoquinina, que son producidas polas c\u00e9lulas S e I do epitelio intestinal e liberadas no duodeno en resposta a est\u00edmulos \u00e1cidos e presenza de graxas, e que regulan a apertura do p\u00edloro. A entrada de alimento parcialmente dixerido (quimo) no duodeno fai que a ves\u00edcula biliar verta no duodeno a bile fabricada no f\u00edgado, e que o p\u00e1ncreas libere bicarbonato e encimas dixestivos como tripsina, lipase e amilase.\nSecci\u00f3ns.\nO duodeno div\u00eddese para a s\u00faa descrici\u00f3n en catro secci\u00f3ns ou partes: superior, descendente, horizontal e ascendente. As primeiras tres secci\u00f3ns c\u00farvanse formando un bucle con forma de C no medio do cal encaixa a cabeza do p\u00e1ncreas. S\u00f3 os primeiros 2\u00a0cm da parte superior do duodeno est\u00e1n cubertos polo peritoneo e poden moverse con certa liberdade igual que a zona pil\u00f3rica estomacal \u00e1 que est\u00e1n unidos; o resto do duodeno \u00e9 retroperitoneal e est\u00e1 fixado a estruturas da parede abdominal, polo que \u00e9 inm\u00f3bil (a excepci\u00f3n son os 1\u20132\u00a0cm finais).\nPrimeira parte: porci\u00f3n superior.\nA primeira parte do duodeno comprende a s\u00faa porci\u00f3n superior, que comeza na terminaci\u00f3n duodenal do p\u00edloro a nivel da primeira v\u00e9rtebra lumbar. Desde al\u00ed os primeiros 5\u00a0cm discorren lateralmente (\u00e1 dereita), cara a atr\u00e1s e arriba. A rexi\u00f3n proximal desta zona forma o bulbo duodenal. Despois fai unha brusca curva cara a abaixo \u00e1 altura da primeira v\u00e9rtebra lumbar, formando o chamado \u00e1ngulo duodenal superior (onde acaba esta parte primeira ou superior do duodeno). Esta \u00e9 a \u00fanica porci\u00f3n intraperitoneal do duodeno.\nSegunda parte: porci\u00f3n descendente.\n\u00c9 a parte descendente do duodeno, que empeza no \u00e1ngulo duodenal superior. Dir\u00edxese cara a abaixo \u00e1 dereita da columna vertebral e chega ata o nivel da 3\u00aa v\u00e9rtebra lumbar, e fai unha brusca curva no \u00e1ngulo duodenal inferior, que \u00e9 o final da parte descendente. Est\u00e1 cruzada anteriormente polo colon transverso co cal est\u00e1 en contacto directo, e pola parte superior est\u00e1 en contacto co l\u00f3bulo dereito do f\u00edgado e a ves\u00edcula biliar, pola parte inferior co xexuno, pola posterior co ril dereito, e pola s\u00faa cara medial coa cabeza do p\u00e1ncreas.\nO conduto pancre\u00e1tico e o conduto biliar com\u00fan (col\u00e9doco) entran xuntos no duodeno (formando en conxunto o conduto hepatopancre\u00e1tico) pola ampola de Vater, que se abre na papila duodenal maior, situada aproximadamente a 8\u201310\u00a0cm do p\u00edloro. A uni\u00f3n entre os intestinos embrionarios anterior e medio est\u00e1 xusto debaixo da papila duodenal maior. Uns 2\u20133\u00a0cm m\u00e1is abaixo enc\u00f3ntrase a papila duodenal menor, que \u00e9 a entrada do conduto pancre\u00e1tico accesorio ou de Santorini.\nTerceira parte: porci\u00f3n horizontal.\nEmpeza no \u00e1ngulo duodenal inferior e dir\u00edxese transversalmente \u00e1 esquerda e algo cara a arriba, cruza por diante do ur\u00e9ter dereito, psoas maior dereito, vasos testiculares/ov\u00e1ricos dereitos, e acaba diante da aorta (n\u00f3tese que como estaba \u00e1 dereita, a\u00ednda que xira a esquerda, os vasos que cruza son os dereitos). A s\u00faa parte anterior \u00e9 cruzada polos vasos mesent\u00e9ricos superiores.\nCuarta parte: porci\u00f3n ascendente.\nDir\u00edxese cara a arriba algo \u00e1 esquerda da aorta e chega ata o nivel da segunda v\u00e9rtebra lumbar, onde fai unha brusca curva chamada \u00e1ngulo duodenoxexunal, situado en contacto co bordo inferior do p\u00e1ncreas, e al\u00ed acaba, un\u00edndose ao xexuno. O \u00e1ngulo duodenal est\u00e1 rodeado dun pregamento peritoneal que cont\u00e9n fibras musculares denominado ligamento de Treitz ou m\u00fasculo suspensorio do duodeno. Por detr\u00e1s deste \u00e1ngulo est\u00e1n o tronco simp\u00e1tico, psoas maior esquerdo e vasos testicular/ov\u00e1rico esquerdos.\nIrrigaci\u00f3n sangu\u00ednea.\nO duodeno recibe sangue arterial de d\u00faas procedencias. A transici\u00f3n entre estas d\u00faas procedencias \u00e9 importante porque delimita o intestino anterior e o medio. Na zona que est\u00e1 antes da segunda parte do duodeno (aproximadamente na papila duodenal maior, onde entra o conduto biliar) a subministraci\u00f3n de sangue arterial procede da arteria gastroduodenal e a s\u00faa rama a arteria pancreaticoduodenal superior. Na zona distal a partir dese punto (o intestino medio) o sangue procede da arteria mesent\u00e9rica superior, e a s\u00faa rama a arteria pancreaticoduodenal inferior irriga a terceira e cuarta secci\u00f3ns do duodeno.\nA arteria pancreaticoduodenal superior e a inferior forman unha anastamose con forma de bucle entre a tronco cel\u00edaco e a arteria mesent\u00e9rica superior, polo que al\u00ed hai unha potencial circulaci\u00f3n colateral.\nA drenaxe venosa do duodeno segue as arterias. Finalmente estas veas desembocan no sistema portal, quer directamente quer indirectamente a trav\u00e9s da vea espl\u00e9nica ou da vea mesent\u00e9rica superior.\nDrenaxe linf\u00e1tica.\nOs vasos linf\u00e1ticos seguen \u00e1s arterias en direcci\u00f3n retr\u00f3grada. Os vasos linf\u00e1ticos anteriores drenan no ganglio linf\u00e1tico pancreatoduodenal localizado ao longo das arterias pancreatoduodenais superior e inferior e despois nos ganglios linf\u00e1ticos pil\u00f3ricos (ao longo da arteria gastroduodenal).\nOs vasos linf\u00e1ticos posteriores pasan por detr\u00e1s da cabeza do p\u00e1ncreas e drenan nos ganglios linf\u00e1ticos mesent\u00e9ricos superiores. Os vasos linf\u00e1ticos eferentes procedentes dos ganglios linf\u00e1ticos duodenais finalmente van aos ganglios linf\u00e1ticos cel\u00edacos."}
{"id": "221509", "revid": "5863", "url": "https://gl.wikipedia.org/wiki?curid=221509", "title": "Pazo de Vilamar\u00edn", "text": ""}
{"id": "221510", "revid": "27155", "url": "https://gl.wikipedia.org/wiki?curid=221510", "title": "Cadea carbonada", "text": "Unha cadea carbonada ou cadea de \u00e1tomos de carbono \u00e9 o esqueleto da pr\u00e1ctica totalidade dos compostos org\u00e1nicos e est\u00e1 formada por un conxunto de varios \u00e1tomos de carbono unidos entre si mediante enlaces covalentes carbono-carbono \u00e1 que se lle unen outros \u00e1tomos, fundamentalmente hidr\u00f3xeno, pero tam\u00e9n frecuentemente ox\u00edxeno ou nitr\u00f3xeno, orixinando variadas estruturas, o que d\u00e1lugar a infinidade de compostos diferentes.\nA facilidade do carbono para formar longas cadeas, case espec\u00edfica deste elemento, \u00e9 a raz\u00f3n da existencia do elevad\u00edsimo n\u00famero de compostos de carbono co\u00f1ecidos, comparado cos compostos doutros \u00e1tomos, e o que fai que a qu\u00edmica org\u00e1nica se co\u00f1eza como a \"qu\u00edmica do carbono\", en contraposici\u00f3n \u00e1 qu\u00edmica inorg\u00e1nica, a qu\u00edmica dos demais elementos.\nAs cadeas carbonadas son bastante est\u00e1beis e non sofren variaci\u00f3n na maior\u00eda das reacci\u00f3ns org\u00e1nicas.\nTipos de cadeas.\nAs cadeas poden ser lineais ou c\u00edclicas, e en ambos os casos poden existir ramificaci\u00f3ns ou hetero\u00e1tomos. A lonxitude das cadeas carbonadas \u00e9 moi vari\u00e1bel, podendo conter desde s\u00f3 dous \u00e1tomos de carbono at\u00e9 varios miles en compostos como, por exemplo, os pol\u00edmeros.\nA\u00ednda que se chaman cadeas lineais, en realidade te\u00f1en forma de zig-zag, con \u00e1ngulos pr\u00f3ximos a 109\u00ba, debido \u00e1 estrutura tetra\u00e9drica do \u00e1tomo de carbono cando s\u00f3 pos\u00fae enlaces simples. Existe a posibilidade de rotaci\u00f3n ou xiro sobre o eixe dos enlaces C-C, o que d\u00e1 lugar \u00e1 existencia de estados conformacionais diferentes, tam\u00e9n chamados conf\u00f3rmeros.\nA presenza de \u00e1tomos de carbono con enlaces duplos fai que dito \u00e1ngulo sexa pr\u00f3ximo a 120\u00ba, con estrutura plana e impedindo o xiro ou rotaci\u00f3n sobre o eixe C=C. \u00c9 o caso dos alquenos ou dos \u00e1cidos graxos insaturados.\nA presenza de \u00e1tomos de carbono unidos con enlace triplo, C\u2261C, fai que o \u00e1ngulo sexa pr\u00f3ximo a 180\u00ba, con xeometr\u00eda lineal e treitos rectos na mol\u00e9cula, como no caso dos alquinos.\nNo caso en que existan ramificaci\u00f3ns, a cadena principal \u00e9 a m\u00e1is longa. En dita cadea principal deben estar os enlaces m\u00faltiples e a maior\u00eda dos grupos funcionais. O n\u00famero de \u00e1tomos de carbono da cadea principal util\u00edzase para nomear ditos compostos segundo as regras da \"Nomenclatura qu\u00edmica de compostos org\u00e1nicos\" da IUPAC.\nOs \u00e1tomos ou grupos de \u00e1tomos unidos \u00e1 cadea principal, distintos do hidr\u00f3xeno, son os radicais ou grupos substitu\u00edntes (como o metilo, -CH3; etilo, -CH2-CH3...) e os grupos funcionais (como o gupo alcohol, -OH).\nIsomer\u00eda de cadea.\nA existencia de dous ou m\u00e1is compostos que te\u00f1en a mesma f\u00f3rmula emp\u00edrica pero diferente forma da cadea \u00e9 un dos casos de isomer\u00eda estrutural, chamada isomer\u00eda de cadea. \u00c9 o caso do \"n\"-butano (de cadea recta) e do isobutano ou metilpropano (de cadea ramificada), ambos os dous de f\u00f3rmula C4H10.\n\"'Comparaci\u00f3n das mol\u00e9culas estruturais do \"n\"-butano e o isobutano"}
{"id": "221511", "revid": "22795", "url": "https://gl.wikipedia.org/wiki?curid=221511", "title": "Cadea de \u00e1tomos de carbono", "text": ""}
{"id": "221512", "revid": "1888", "url": "https://gl.wikipedia.org/wiki?curid=221512", "title": "Casiano P\u00e9rez Batall\u00f3n", "text": "Casiano P\u00e9rez-Batall\u00f3n Losada, nado en Sarria o 12 de agosto de 1839 e finado na mesma vila o 1 de xullo de 1903, foi un avogado e pol\u00edtico galego.\nTraxectoria.\nFillo \u00fanico de Manuel Antonio P\u00e9rez Batall\u00f3n e Claudina Losada Gonz\u00e1lez. Herdou o patrimonio territorial conseguido polo seu pai nos procesos desamortizadores das d\u00e9cadas de 1830 e 1840. Estudou no Colexio da Nosa Se\u00f1ora da Antiga de Monforte de Lemos e na Universidade de Santiago de Compostela, rematando a carreira de Dereito na Universidade Central (1864). Exerceu a avogac\u00eda e foi nomeado oficial da administraci\u00f3n civil (1866). Foi elixido deputado polo distrito de Lugo nas elecci\u00f3ns de 1867. Durante o Sexenio Democr\u00e1tico retornou a Sarria onde exerceu a avogac\u00eda. En 1871 constitu\u00edu con outros correlixionarios a Comisi\u00f3n Provincial do Partido Conservador que presidiu o conde Pallar\u00e9s. Na Restauraci\u00f3n militou no Partido Conservador, foi deputado provincial e volveu ser elixido deputado a Cortes polo distrito de Lugo nas elecci\u00f3ns de 1879 e 1884. Foi elixido senador pola provincia de Lugo en 1886 e en 1891.\nVida persoal.\nCasou na d\u00e9cada de 1860 con \u00c1ngela L\u00f3pez Fern\u00e1ndez Batall\u00f3n, e logo de enviuvar, volveu casar con Josefa L\u00f3pez M\u00e9ndez. Foi pai de Manuel, Jes\u00fas, Dolores, Antonio e Jos\u00e9 P\u00e9rez-Batall\u00f3n L\u00f3pez."}
{"id": "221516", "revid": "89787", "url": "https://gl.wikipedia.org/wiki?curid=221516", "title": "Cleto Troncoso Peque\u00f1o", "text": "Cleto Troncoso Peque\u00f1o, nado en Santiago de Compostela o 16 de decembro de 1849 e finado na mesma cidade o 14 de marzo de 1922, foi un avogado e pol\u00edtico galego.\nTraxectoria.\nEstudou no Seminario e despois fixo a carreira de Dereito na Universidade de Santiago de Compostela, na que se doutorou en 1872. Obtivo a c\u00e1tedra de Dereito Romano na Universidade de Oviedo. Permutou despois pola de Compostela, universidade da que foi secretario. Amigo de Eugenio Montero R\u00edos, militou con el en pol\u00edtica. Concelleiro de Santiago en 1877, foi alcalde da cidade (1891-1895). Foi presidente da Real Sociedade Econ\u00f3mica de Amigos do Pa\u00eds de Santiago (1899-1906) e reitor da USC (1906-1919). En 1910 foi elixido senador pola provincia de Pontevedra."}
{"id": "221522", "revid": "25871", "url": "https://gl.wikipedia.org/wiki?curid=221522", "title": "Mari Kaasinen", "text": "Mari Kaasinen, nada o 6 de decembro de 1971 en R\u00e4\u00e4kkyl\u00e4, Carelia do Norte (Finlandia), \u00e9 unha vocalista finesa membro do grupo folk fin\u00e9s V\u00e4rttin\u00e4 dende a s\u00faa creaci\u00f3n.\nMari Kaasinen \u00e9 membro da formaci\u00f3n orixinal de V\u00e4rttin\u00e4, sendo cofundadora do mesmo en 1983. A s\u00faa primeira actuaci\u00f3n en p\u00fablico tivo lugar cando tan s\u00f3 contaba con dous anos e medio. Ao longo da s\u00faa carreira estudou canto cl\u00e1sico, acorde\u00f3n e fiddle, e especializouse en canto tradicional no Departamento de M\u00fasica Folk da Academia Sibelius (Helsinqui). En parte debido \u00e1s s\u00faas propias ra\u00edces e dialecto carelio, sempre sentiu interese na poes\u00eda do Kalevala e converteuse na principal letrista de V\u00e4rttin\u00e4. Actualmente compaxina a s\u00faa carreira en V\u00e4rttin\u00e4, coas s\u00faas clases de canto e kantele en Helsinqui, as\u00ed como a s\u00faa participaci\u00f3n noutros proxectos externos."}
{"id": "221524", "revid": "23204", "url": "https://gl.wikipedia.org/wiki?curid=221524", "title": "Doug Jones", "text": "Doug Jones, nado o 24 de maio de 1960 en Indianapolis, Indiana, \u00e9 un actor e contorsionista estadounidense co\u00f1ecido polos seus papeis en obras de ciencia ficci\u00f3n e terror, interpretando a personaxes non humanos. \u00c9 famoso por aparecer en filmes e series de televisi\u00f3n como \"Buffy the Vampire Slayer\", \"Hellboy\" e a s\u00faa secuela ', \"El laberinto del fauno\" e '."}
{"id": "221532", "revid": "56817", "url": "https://gl.wikipedia.org/wiki?curid=221532", "title": "Jacobo Gil Villanueva", "text": "Jacobo Gil Villanueva, nado en Santiago de Compostela o 25 de xaneiro de 1831 e finado na mesma cidade o 27 de novembro de 1906, foi un xurista e pol\u00edtico galego.\nTraxectoria.\nDoutor en Xurisprudencia pola Universidade Central de Madrid, foi catedr\u00e1tico de Dereito Mercantil na Universidade de Santiago de Compostela. Foi decano do Colexio de Avogados e da facultade de Dereito. Foi reitor da Universidade de Santiago de Compostela e membro da Real Academia de Jurisprudencia y Legislaci\u00f3n.\nO personaxe \"don Servando\" da novela \"La Casa de la Troya\" est\u00e1 inspirado na s\u00faa figura."}
{"id": "221539", "revid": "98629", "url": "https://gl.wikipedia.org/wiki?curid=221539", "title": "Take Shelter", "text": "Take Shelter \u00e9 un filme estadounidense dirixido por Jeff Nichols que se estreou no 2011.\nSinopse.\nCurtis LaForche vive nun pequeno pobo de Ohio coa s\u00faa muller, Samantha, e a s\u00faa filla Ana, unha nena xorda de seis anos. Curtis comeza a sufrir fortes alucinaci\u00f3ns apocal\u00edpticas, unhas alucinaci\u00f3ns que non sabe se son consecuencia dunha enfermidade mental ou se son premonici\u00f3ns reais."}
{"id": "221542", "revid": "65337", "url": "https://gl.wikipedia.org/wiki?curid=221542", "title": "Elizabeth Banks", "text": "Elizabeth Banks, nada como Elizabeth Irene Mitchell o 10 de febreiro de 1974 en Pittsfield, Massachusetts, \u00e9 unha actriz, produtora e directora de cine estadounidense."}
{"id": "221543", "revid": "98629", "url": "https://gl.wikipedia.org/wiki?curid=221543", "title": "Naufragio", "text": "Naufragio \u00e9 un filme espa\u00f1ol dirixido por Pedro Aguilera que se estreou no 2010.\nSinopse.\nRobinson naufraga fronte \u00e1s costas do sur de Espa\u00f1a. Con dificultade, consegue chegar a unha praia e salva-la vida. \u00c9 un ser an\u00f3nimo e un proscrito, como tantos outros miles de inmigrantes subsaharianos. Consegue traballo nos invernadoiros da costa de Almer\u00eda, pero a situaci\u00f3n a\u00ed \u00e9 precaria para os inmigrantes e decide avanzar cara o interior da pen\u00ednsula. A mente de Robinson est\u00e1 chea de voces de esp\u00edritos que o confunden e o gobernan. Para liberarse delas ter\u00e1 que cumprir unha misi\u00f3n: matar a un home."}
{"id": "221544", "revid": "98629", "url": "https://gl.wikipedia.org/wiki?curid=221544", "title": "The Darkest Hour", "text": "The Darkest Hour \u00e9 un filme ruso-estadounidense dirixido por Chris Gorak e producido por Timur Bekmambetov que se estreou no 2011. O filme est\u00e1 protagonizado por Emile Hirsch, Max Minghella, Olivia Thirlby, Joel Kinnaman e Rachael Taylor, que interpretan a un grupo de mozos que intentan sobrevivir en Moscova tras unha invasi\u00f3n extraterrestre."}
{"id": "221545", "revid": "23204", "url": "https://gl.wikipedia.org/wiki?curid=221545", "title": "Chris Evans", "text": "Christopher Robert \"Chris\" Evans, nado o 13 de xu\u00f1o de 1981 en Boston, Massachusetts, \u00e9 un actor de cinema e televisi\u00f3n e director de cine estadounidense."}
{"id": "221546", "revid": "81969", "url": "https://gl.wikipedia.org/wiki?curid=221546", "title": "SK Sigma Olomouc", "text": "O SK Sigma Olomuc \u00e9 un equipo de f\u00fatbol da cidade checa de Olomuc, na rexi\u00f3n de Moravia. Na actualidade xoga na Primeira Divisi\u00f3n, sendo un dos principais equipos do pa\u00eds.\nHistoria.\nFoi fundado no ano 1919, por\u00e9n sufriu varios cambios de nome ao longo da s\u00faa historia.\nO seu maior logro internacional foi na Copa da UEFA da tempada 1991-92, na que chegou ata cuartos de final, pendendo ante o Real Madrid."}
{"id": "221548", "revid": "23204", "url": "https://gl.wikipedia.org/wiki?curid=221548", "title": "Gabourey Sidibe", "text": "Gabourey \"Gabby\" Sidibe, nada o 6 de maio de 1983 en Bedford\u2013Stuyvesant, Brooklyn, Nova York, Estado de Nova York, \u00e9 unha actriz estadounidense de cinema e televisi\u00f3n."}
{"id": "221550", "revid": "5863", "url": "https://gl.wikipedia.org/wiki?curid=221550", "title": "Luigi Lucheni", "text": "Luigi Lucheni nado en Par\u00eds o 22 de abril de 1873 e finado en Xenebra 19 de outubro de 1910, foi un obreiro e anarquista franc\u00e9s.\nTraxectoria.\nFillo de nai italiana, foi abandonado por esta nun orfanato de Par\u00eds onde traballaba. Tras pasar anos en familias de acollida conseguiu traballo en Su\u00edza. No ano 1896 alistouse na cabaler\u00eda italiana da Guerra de Abisinia, onde foi distinguido con varios condecoraci\u00f3ns.\nUnha vida sostida co m\u00ednimo para vivir, observando as penurias da clase traballadora levouno a iniciarse no estudo do anarquismo e na militancia activa. A terr\u00edbel represi\u00f3n coa que rei o de Italia Humberto I sufocou unha revolta de obreiros en Mil\u00e1n en maio de 1898 empuxouno \u00e1 loita armada, ideando varios atentados pos\u00edbeis e ante a imposibilidade de viaxar decantouse pola Emperatriz Sabela de Wittelsbach m\u00e1is co\u00f1ecida como \"Sisi\" como obxectivo.\nA Emperatriz de Austria visitou a cidade de Xenebra no mes de setembro de 1898 d\u00e1ndolle tempo a Luigi Lucheni a dese\u00f1ar o atentado, que tivo lugar cando esta se dirix\u00eda a un barco de recreo do Lago Lem\u00e1n acompa\u00f1ada dunha doncela. O anarquista simulando que tropezara con ela apu\u00f1alouna cunha lima triangular fabricada por el mesmo no coraz\u00f3n, provoc\u00e1ndolle feridas tan pequenas que nin a propia emperatriz foi consciente. Unha vez xa no barco e tras varios desfalecementos descubriuse o feito e Luigui Lucheni foi detido, a\u00ednda que a propia Sabela Wittelsbach morreu esa mesma tarde.\nO obreiro confesou o asasinato e foi condenado o 10 de novembro a cadea perpetua, a\u00ednda que o propio reo pediu a extradici\u00f3n a Italia onde a\u00ednda exist\u00eda a pena de morte para non cumprir a condena. A petici\u00f3n non foi atendida e o 19 de outubro de 1910 aforcouse na s\u00faa cela cun cinto."}
{"id": "221553", "revid": "27155", "url": "https://gl.wikipedia.org/wiki?curid=221553", "title": "Endocitose mediada por receptor", "text": "A endocitose mediada por receptor ou endocitose dependente de clatrina, \u00e9 un proceso polo cal as c\u00e9lulas introducen mol\u00e9culas dentro da c\u00e9lula invaxinando a membrana e formando unha ves\u00edcula (endocitose) utilizando un receptor de membrana espec\u00edfico para a mol\u00e9cula que vai ser introducida. Util\u00edzase, por exemplo, na absorci\u00f3n do colesterol.\nProceso.\nA c\u00e9lula sintetiza un receptor de membrana espec\u00edfico para a substancia (ligando) que se endocitar\u00e1, a substancia \u00fanese a ese receptor; isto desencadea a invaxinaci\u00f3n da membrana nesa zona, form\u00e1ndose unha ves\u00edcula que leva no seu interior a substancia unida ao receptor. As ves\u00edculas que se forman est\u00e1n cubertas de clatrina. Estas ves\u00edculas revestidas de clatrina despois perden o seu recubrimento (o que \u00e9 imprescindible para que a ves\u00edcula se una a outras membranas da c\u00e9lula) e posteriormente a ves\u00edcula fusi\u00f3nase cun endosoma temper\u00e1. Despois o contido do endosoma debe ser procesado, para que a substancia introducida se libere na c\u00e9lula e o receptor poida ser reciclado e reintegrado na membrana para a s\u00faa reutilizaci\u00f3n. Se o receptor non \u00e9 reciclado o sistema sat\u00farase e declina a internalizaci\u00f3n da substancia, por falta de receptor.\nUn exemplo: captaci\u00f3n de colesterol.\nO colesterol \u00e9 insoluble no sangue polo que viaxa no interior das lipoprote\u00ednas LDL (principalmente) en forma de \u00e9steres de colesterol. Cando a c\u00e9lula require colesterol en grandes cantidades, ademais de sintetizalo na c\u00e9lula, c\u00e1ptao do sangue por medio do mecanismo da endocitose mediada por receptor. Para iso a c\u00e9lula sintetiza un receptor espec\u00edfico para a LDL e ins\u00edreo na membrana en zonas chamadas depresi\u00f3ns revestidas, que te\u00f1en por debaixo un recubrimento de clatrina. A LDL \u00fanese ao receptor e f\u00f3rmase al\u00ed unha invaxinaci\u00f3n da membrana que orixina unha ves\u00edcula revestida de clatrina. A ves\u00edcula leva no seu interior a LDL co colesterol. A ves\u00edcula perde axi\u00f1a o seu revestimento de clatrina e fusi\u00f3nase con outras ves\u00edculas formando un endosoma, que \u00e1 s\u00faa vez se fusiona con lisosomas. Os encimas lisos\u00f3micos dixerir\u00e1n a LDL, liberando o colesterol, que pasa ao citosol, e o receptor de LDL que levaba a ves\u00edcula dir\u00edxese de novo \u00e1 membrana para ser reutilizado. En caso de que a c\u00e9lula te\u00f1a xa demasiado colesterol det\u00e9n a s\u00edntese interna deste pero tam\u00e9n det\u00e9n a s\u00edntese do receptor de LDL, para que non se incorpore m\u00e1is colesterol externo.\nCertas persoas te\u00f1en xenes defectuosos, que non producen correctamente o receptor de LDL, polo que as c\u00e9lulas non poden captar colesterol e este acum\u00falase no sangue, predispo\u00f1\u00e9ndoos \u00e1 arteriosclerose. O receptor defectuoso ou ben non pode unirse \u00e1 LDL ou ben non pode unirse \u00e1s depresi\u00f3ns revestidas da membrana (polo que o receptor se une \u00e1 membrana pero non pode ser introducido).\nFunci\u00f3n.\nAs funci\u00f3ns da endocitose mediada por receptor son varias. Util\u00edzase moito para a captaci\u00f3n espec\u00edfica de certas substancias que a c\u00e9lula require (por exemplo LDL por medio do receptor de LDL ou ferro por medio da transferrina). O seu papel \u00e9 tam\u00e9n importante na regulaci\u00f3n da transduci\u00f3n de sinais. O receptor activado \u00e9 internalizado e transportado a endosomas tard\u00edos e lisosomas para a s\u00faa degradaci\u00f3n. Por\u00e9n, a endocitose mediada por receptor est\u00e1 implicada activamente tam\u00e9n na transduci\u00f3n de sinais desde a periferia da c\u00e9lula ao n\u00facleo celular. Isto f\u00edxose evidente cando se atopou que se requir\u00eda a asociaci\u00f3n e formaci\u00f3n de complexos de sinalizaci\u00f3n espec\u00edficos para unha sinalizaci\u00f3n efectiva por hormonas (por exemplo, o EGF). Ademais, prop\u00faxose que poder\u00eda ser necesario o transporte directo de complexos de sinalizaci\u00f3n activos ao n\u00facleo para permitir a sinalizaci\u00f3n, xa que a difusi\u00f3n aleatoria \u00e9 demasiado lenta, e os mecanismos que permanentemente regulan \u00e1 baixa os sinais entrantes son fortes dabondo como para cortaren completamente a sinalizaci\u00f3n se non est\u00e1n funcionando mecanismos de transduci\u00f3n de sinais adicionais.\nExperimentos.\nUtilizando marcadores fluorescentes para tinguir a membrana plasm\u00e1tica, \u00e9 posible seguir por microscop\u00eda a internalizaci\u00f3n de fragmentos de membrana plasm\u00e1tica.\nSe a c\u00e9lula diana ten alg\u00fan receptor de pinocitose espec\u00edfico, poden unirse a el drogas espec\u00edficas, que ser\u00e1n internalizadas. O propio ligando do receptor pode levar unida unha mol\u00e9cula desexada."}
{"id": "221554", "revid": "5863", "url": "https://gl.wikipedia.org/wiki?curid=221554", "title": "C\u00e1ndido Mart\u00ednez Montenegro", "text": "C\u00e1ndido Mart\u00ednez Montenegro, nado en Mondo\u00f1edo o 9 de marzo de 1831 e finado en Madrid o 21 de decembro de 1899, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela (1851). Foi Xu\u00edz de paz en Mondo\u00f1edo e deputado provincial. Durante o Sexenio Democr\u00e1tico foi elixido deputado a Cortes polo distrito de Mondo\u00f1edo nas elecci\u00f3ns de 1871 e volveu ser reelixido en 1872. Na Restauraci\u00f3n foi elixido deputado polo distrito de Mondo\u00f1edo nas sucesivas elecci\u00f3ns entre 1876 e 1899. Foi oficial de Fomento, Director Xeral de Correos e Tel\u00e9grafos, conselleiro de Estado e ministro do Tribunal Contencioso-Administrativo.\nReco\u00f1ecementos.\nO concello de Mondo\u00f1edo nomeouno Fillo Predilecto en 1890 e dedicoulle unha r\u00faa (agora chamada r\u00faa Eduardo Lence-Santar)."}
{"id": "221555", "revid": "22795", "url": "https://gl.wikipedia.org/wiki?curid=221555", "title": "DVD-audio", "text": ""}
{"id": "221556", "revid": "5863", "url": "https://gl.wikipedia.org/wiki?curid=221556", "title": "Castor Garc\u00eda Fern\u00e1ndez", "text": "Castor Garc\u00eda Fern\u00e1ndez, nado en Viana do Bolo o 20 de marzo de 1813 e finado en Madrid o 17 de maio de 1891, foi un pol\u00edtico galego.\nTraxectoria.\nFillo de Jos\u00e9 Manuel Garc\u00eda Ara\u00fajo e Francisca Fern\u00e1ndez Maldonado. Foi deputado provincial. Foi elixido deputado a Cortes polo distrito de Xinzo de Limia nas elecci\u00f3ns de 1865. Durante o Sexenio Democr\u00e1tico foi elixido deputado a Cortes polo distrito de Bande elecci\u00f3ns de 1871 e polo de Xinzo de Limia en 1872. Na Restauraci\u00f3n foi elixido senador pola provincia de Ourense nas lexislaturas de 1876 e 1877, deputado polo distrito de Ver\u00edn nas elecci\u00f3ns de 1879 e polo de Ponteareas nas de 1881 e outra vez senador por Ourense en 1884, 1886 e 1891."}
{"id": "221557", "revid": "98629", "url": "https://gl.wikipedia.org/wiki?curid=221557", "title": "Cadea de m\u00fasica", "text": "Unha cadea de m\u00fasica (ou cadea Hi-Fi) \u00e9 un conxunto de elementos electr\u00f3nicos e ac\u00fasticos destinados \u00e1 reproduci\u00f3n de fontes sonoras procedentes de distintos medios de almacenamento con calidade de acordo coas normas Hi-Fi.\nComposici\u00f3n.\nUnha cadea de m\u00fasica componse de diferentes elementos entre os cales poden estar:\nHistoria.\nAs primeiras cadeas con\u00f1ecidas polo gran p\u00fablico foron os tocadiscos est\u00e9reo, que se dedenvolveron co nancemento do disco microsuco de 33 \u2153 rpm.\nA chegada do CD (\"Compact Disc\" ou disco compacto), a comezos dos anos 1980, marca a fin dos discos de vinilo e, ao mesmo tempo, permitiu a fabricaci\u00f3n de cadeas de alta fidelidade de mellor cualidade en termos de relaci\u00f3n sinal-ru\u00eddo.\nA aparici\u00f3n de novas t\u00e9cnicas de compresi\u00f3n e de codificaci\u00f3n, a comercializaci\u00f3n de novos soportes (disco l\u00e1ser, DVD, minidisco, Super Audio CD) conduciron aos fabricantes a propo\u00f1er equipos adaptados e estas innovaci\u00f3ns.\nAs cadeas pres\u00e9ntabanse ent\u00f3n ben de forma compacta, cunha soa caixa que re\u00fane todos os elementos coa excepci\u00f3n dos altofalantes, ben baixo a forma de elementos separados, que poden se de marcas diferentes.\nNos anos 2000, a emerxencia da electr\u00f3nica dixital deu lugar a novas variantes das cadeas de alta fidelidade, baixo a forma de minicadeas equipadas con conectores USB para conectar un lector de MP3, ou baixo a forma de \"estaci\u00f3ns de escoita\" destinadas aos MP3. Pero estes produtos non responden aos criterios moi severos da alta fidelidade.\nVarios construtores, como Cabasse, Focal JMlab ou Triangle Industries, propo\u00f1en hoxe equipos de alta gama para satisfaces aos audi\u00f3filos m\u00e1is exixentes."}
{"id": "221559", "revid": "5863", "url": "https://gl.wikipedia.org/wiki?curid=221559", "title": "Can\u00f3n de pau", "text": "O can\u00f3n de pau foi unha arma tipicamente de guerrilla, usada principalmente durante a Guerra da Independencia espa\u00f1ola (1808-1814), guerra que enfrontou a espa\u00f1ois contra os ex\u00e9rcitos napole\u00f3nicos.\nCaracter\u00edsticas.\nA arma en si tratase dun can\u00f3n realizado mediante a uni\u00f3n de cu\u00f1as alongadas de madeira dura, coma carballo ou casti\u00f1eiro, unidas entre elas con abrazadeiras, e furadas lonxitudinalmente, realizando un can\u00f3n de artiller\u00eda de bastante potencia, pero moi ef\u00e9mero.\nNormalmente, estes can\u00f3ns us\u00e1banse en batidas r\u00e1pidas e defensa de poboamentos onde non hab\u00eda posibilidade de usar artillar\u00eda t\u00edpica, de bronce ou ferro, debido a falta de aparellos, ou por falta de espazo para manobrar.\nEstes can\u00f3ns ench\u00edanse xeralmente de p\u00f3lvora negra pra realizar o disparo, e metralla coma cravos, pedras, anacos de ferro, madeira etc, a modo de proxect\u00eds. Contaban cun alcance medio de 20 metros, onde resultaban letais, e non ti\u00f1an un peso de carga t\u00edpico, xa que eran totalmente artesanais.\nAo cabo duns poucos disparos pod\u00edan acabar ardendo ou rebentando, polo que non eran moi fiables, nin moi duradeiros.\nO escudo do Concello de Cotobade pos\u00fae un can\u00f3n de pau, en honor a defensa do poboamento realizado mediante o uso desa arma de artiller\u00eda. Un caso documentado de uso destes can\u00f3ns, foi na batalla de Ponte Sampaio, en xu\u00f1o de 1809, onde se enfrontaron o ex\u00e9rcito napole\u00f3nico e o ex\u00e9rcito regular espa\u00f1ol, xunto \u00e1s milicias galegas."}
{"id": "221560", "revid": "1822", "url": "https://gl.wikipedia.org/wiki?curid=221560", "title": "Freix\u00f3", "text": ""}
{"id": "221561", "revid": "89787", "url": "https://gl.wikipedia.org/wiki?curid=221561", "title": "Poligal", "text": "Poligal (Polipropileno de Galicia SA) \u00e9 unha empresa galega fundada no pol\u00edgono da G\u00e1ndara, Nar\u00f3n (A Coru\u00f1a) adicada \u00e1 fabricaci\u00f3n de pel\u00edcula de polipropileno. Ten delegaci\u00f3ns comerciais en Barcelona e Sevilla. E no estranxeiro en Alema\u00f1a, Francia, M\u00e9xico e Portugal.\nHistoria.\nPoligal (Nar\u00f3n) e Polipropigal (Portugal) son empresas do Grup Peralada. Poligal foi fundada en Nar\u00f3n en 1991. Dende 2017 ten f\u00e1brica en Polonia. O grupo Peralada \u00e9 unha empresa familiar catal\u00e1 e ten a s\u00faa orixe en 1904 coa marca Hispano Suiza ad\u00edcase a diversos sectores como o ocio, o vi\u00f1o, a cultura e a industria.\nPoligal fabrica pl\u00e1stico empregado en envoltorios en todo tipo de produtos comerciais ou sector alimentario. \nPoligal ten d\u00faas li\u00f1as de produci\u00f3n cunha capacidate total de fabricaci\u00f3n de 22.000 toneladas/ano das cales 6.500 toneladas son metalizadas en Nar\u00f3n.\nA empresa pechou o exercicio de 2011 cunhas perdas de 8 mill\u00f3ns de euros.\nProdutos.\nPel\u00edcula de polipropileno biorientado (BOPP)"}
{"id": "221589", "revid": "98629", "url": "https://gl.wikipedia.org/wiki?curid=221589", "title": "Armi\u00f1o (her\u00e1ldica)", "text": "O armi\u00f1o \u00e9 un forro her\u00e1ldico. Segundo a tradici\u00f3n e a mitolox\u00eda, o primeiro en utilizar os armi\u00f1os en her\u00e1ldica foi Bruto, fillo de Silvio, neto de Ascanio e bisneto de Eneas.\nCando Bruto desembarcou en Francia, atopou sobre o seu escudo un armi\u00f1o e interpretouno como vaticinio da s\u00faa futura vitoria. Cambiou nese momento as s\u00faas armas, (un le\u00f3n dragonado), e coas s\u00faas novas armas, conquistou aquelas terras, que chamaron \"Brutania\" na s\u00faa honra. Co paso do tempo, aquel nome, evolucionou \u00f3 actual da Breta\u00f1a.\nRepresentaci\u00f3n.\nEn her\u00e1ldica co\u00f1\u00e9cense baixo o nome de \"armi\u00f1o\" dous forros distintos:\nCando a categor\u00eda e un dos seus elementos te\u00f1en o mesmo nome debemos acudir \u00f3 contexto para distinguir a cal dos dous se refire o autor.\nO armi\u00f1o repres\u00e9ntase como un fondo branco, con \"colas\" negras, mentres que o contraarmi\u00f1o \u00e9 o seu negativo; un fondo negro con colas brancas. Os armi\u00f1os son uns animais da magnitude dunha denoci\u00f1a ou rata co pelo branco e moi suave, que ten a extremidade da cola negra coa que se fai un forro moi aprezado. Os comerciantes desta especie comb\u00ednanas con pequenos anacos pel de cordeiro negro para facelas m\u00e1is vistosas e por iso ch\u00e1mase en armer\u00eda \"armi\u00f1os\" \u00f3 campo branco sementado destas pequenas manchas negras, que parecen estar feitas das puntas das colas deste animal.\nSignificado.\nAlg\u00fans expertos din que o nome \"armi\u00f1o\" pode derivar de Armenia, rexi\u00f3n de Asia, onde os seus naturais comerciaban moito con estas peles por ser moi com\u00fans naquel pa\u00eds. Alg\u00fans din que significan os armi\u00f1os en her\u00e1ldica a inclinaci\u00f3n divagante que te\u00f1en os homes a ir por mar e terra, propensi\u00f3n que atrib\u00faen \u00f3s bret\u00f3ns ou ingleses e que por iso o te\u00f1en por armas. Tam\u00e9n se di que representa a pureza polo exemplar da princesa Hermiona da Breta\u00f1a que, acusada de incontinencia, declar\u00e1ndose despois o contrario, tomou por armas os armi\u00f1os en s\u00edmbolo da s\u00faa pureza.\nFernando V, rei de Arag\u00f3n, cando botou da Calabria \u00f3 duque de Lorena, descuberta a conspiraci\u00f3n do pr\u00edncipe de Resana, o seu parente, con que quedou posuidor do reino de N\u00e1poles, institu\u00edu unha orde de Cabalar\u00eda do Armi\u00f1o dando \u00f3s cabaleiros del un colar de ouro cun armi\u00f1o pendente e por divisa a ep\u00edgrafe: \"Malo mori quam faedari\" para mostrar \u00f3s cabaleiros del que primeiro se debe morrer que faltar \u00e1 fidelidade do seu pr\u00edncipe. Este e outros exemplares, como o uso de traelos por forros nos seus vestidos s\u00f3 os gobernadores e persoas de representaci\u00f3n, deu tam\u00e9n motivo a alg\u00fans para ter os armi\u00f1os por s\u00edmbolo de dignidade.\nBrasonando un escudo, dise en her\u00e1ldica \"trae de armi\u00f1os\" e na diferenza de ser un escudo grande ou pequeno, ponse sete, once e at\u00e9 dezas\u00e9is, form\u00e1ndose da magnitude que parece c\u00f3moda e non sendo necesario contar as manchas, como fan alg\u00fans heraldos. Basta dicir simplemente \"mosqueado de tantas pezas\" cando non chega o seu n\u00famero a sete e uns fano dunha maneira e outros doutra, no que non hai reparo."}
{"id": "221590", "revid": "89787", "url": "https://gl.wikipedia.org/wiki?curid=221590", "title": "Mar\u00eda Concepci\u00f3n \u00c1lvarez Lebredo", "text": "Mar\u00eda Concepci\u00f3n \u00c1lvarez Lebredo, nada en Vigo en 1970, \u00e9 unha escritora galega.\nTraxectoria.\nLicenciada en Filolox\u00eda Hisp\u00e1nica pola Universidade de Santiago de Compostela en 1993, exerce como profesora de Lingua Castel\u00e1 e Literatura.\nVencellada familiarmente coa localidade de Tapia de Casarego, ten publicado varios artigos relacionados coa conservaci\u00f3n e recuperaci\u00f3n da lingua galega en territorio asturiano. Tam\u00e9n publicou (soa ou en colaboraci\u00f3n) artigos sobre Ling\u00fc\u00edstica Computacional en revistas especializadas ou de \u00e1mbito acad\u00e9mico."}
{"id": "221591", "revid": "5863", "url": "https://gl.wikipedia.org/wiki?curid=221591", "title": "Pedro Juan Muchada", "text": "Pedro Juan Muchada, nado en C\u00e1diz en 1835 e finado en Madrid en xaneiro de 1911, foi un pol\u00edtico espa\u00f1ol.\nTraxectoria.\nFillo de Juan Pedro Muchada Lagarde. Estudou Dereito en Sevilla e Madrid, doutor\u00e1ndose na Universidade Central. Foi concelleiro de C\u00e1diz e deputado provincial en Madrid. Na Restauraci\u00f3n militou no Partido Conservador na facci\u00f3n de Romero Robledo. Foi elixido deputado a Cortes polo distrito de Lal\u00edn na elecci\u00f3n parcial de 1878 e foi reelixido polo mesmo distrito nas elecci\u00f3ns de 1879. Nas elecci\u00f3ns de 1884 foi elixido deputado polo distrito de C\u00e1diz."}
{"id": "221592", "revid": "89787", "url": "https://gl.wikipedia.org/wiki?curid=221592", "title": "S\u00e9culo -IX", "text": "s\u00e9culo X a. C. &lt; S\u00e9culo IX a. C. &gt; s\u00e9culo VIII a. C.\nO s\u00e9culo IX antes da nosa era comezou o 1 de xaneiro do 900 a. C. e terminou o 31 de decembro do 801 a. C."}
{"id": "221596", "revid": "5863", "url": "https://gl.wikipedia.org/wiki?curid=221596", "title": "Francisco Romero Robledo", "text": "Francisco Romero Robledo, nado en Antequera o 8 de marzo de 1838 e finado en Madrid o 3 de marzo de 1906, foi un avogado e pol\u00edtico espa\u00f1ol.\nTraxectoria.\nLicenciado en Dereito en 1862, nese mesmo ano obtivo a s\u00faa primeira acta de deputado pola Uni\u00f3n Liberal representando a M\u00e1laga mantendo este escano ata 1866. Participou activamente na Revoluci\u00f3n de 1868 que destronou a Isabel II formando parte da Xunta revolucionaria de Madrid. Pasou a militar no Partido Constitucional de Sagasta co que concorreu, obtendo escano pola circunscrici\u00f3n de M\u00e1laga, nas elecci\u00f3ns de 1869 a 1872 e chegou a ser nomeado subsecretario de Gobernaci\u00f3n en 1871 e ministro de Fomento entre o 20 de febreiro e o 26 de maio de 1872.\nCoa proclamaci\u00f3n, en 1873, da I Rep\u00fablica, volveu ser elixido deputado nesta ocasi\u00f3n por Le\u00f3n e situouse entre os detractores do r\u00e9xime republicano, acerc\u00e1ndose politicamente a C\u00e1novas e \u00e1 s\u00faa idea de lograr a restauraci\u00f3n borb\u00f3nica. Lograda esta, continuou sendo elixido deputado ata as elecci\u00f3ns de 1898, e foi ministro de Gobernaci\u00f3n en tres ocasi\u00f3ns: entre o 31 de decembro de 1874 e o 7 de marzo de 1879 nos gobernos que presidiron sucesivamente C\u00e1novas e Soler; entre o 9 de decembro de 1879 e o 8 de febreiro de 1881 e entre o 18 de xaneiro de 1884 e o 13 de xullo de 1885 en gabinetes tam\u00e9n presididos por Antonio C\u00e1novas.\nA cesi\u00f3n do poder aos liberais que se acordou entre Sagasta e C\u00e1novas no Pacto do Pardo logo da morte de Afonso XII, provocou a s\u00faa ruptura con C\u00e1novas e o achegamento ao xeneral Jos\u00e9 L\u00f3pez Dom\u00ednguez con quen formou en 1886 o Partido Liberal-Reformista, pero retornou \u00e1s filas do Partido Conservador en 1890, iniciando unha nova etapa na que ocupou as carteiras ministeriais de Ultramar, entre o 23 de novembro de 1891 e o 11 de decembro de 1892, e de Graza e Xustiza, entre o 23 de marzo e o 14 de decembro de 1895, en ambos casos baixo a presidencia de C\u00e1novas.\n\u00c1 morte de C\u00e1novas en 1897 foi incapaz de facerse co liderado do partido polo que creou a s\u00faa propia facci\u00f3n, co\u00f1ecida como \"romerista\", chegando a presidir o Congreso entre 1903 e 1905, per\u00edodo no que tivo que facer fronte ata a tres votos de censura."}
{"id": "221597", "revid": "1888", "url": "https://gl.wikipedia.org/wiki?curid=221597", "title": "Romero Robledo", "text": ""}
{"id": "221598", "revid": "89787", "url": "https://gl.wikipedia.org/wiki?curid=221598", "title": "Grupo de Coordinaci\u00f3n Internacional para Kosovo", "text": " \nO Grupo de Coordinaci\u00f3n Internacional para Kosovo (ISG) \u00e9 unha organizaci\u00f3n formada de acordo co Plan Ahtisaari sobre o proceso do estatuto de Kosovo, configurado para guiar o desenvolvemento democr\u00e1tico e promover a boa gobernanza de Kosovo, a s\u00faa multietnicidade e o mantemento do Estado de dereito.\nO grupo \u00e9 respons\u00e1bel da supervisi\u00f3n do Representante Especial da Uni\u00f3n Europea para Kosovo (REUE), nomeado polo Consello da Uni\u00f3n Europea, como representante Civil Internacional para Kosovo (ICR).\nO ICR \u00e9 a autoridade final en Kosovo en canto \u00e1 interpretaci\u00f3n do Plan e ten a \"capacidade de anular decisi\u00f3ns ou leis aprobadas polas autoridades de Kosovo e de sancionar e destitu\u00edr a funcionarios p\u00fablicos cuxas acci\u00f3ns sexan contarias aos obxectivos do Plan. O primeiro respons\u00e1bel do ICR e a REUE en Kosovo foi o diplom\u00e1tico Pieter Feith.\nNa Declaraci\u00f3n de indpendencia de Kosovo en 2008 acept\u00e1banse totalmente as obrigas do Plan Ahtisaari. A reuni\u00f3n inaugural tivo lugar o xoves 28 de febreiro de 2008. O grupo foi declarado \"ilegal\" por Serbia e condenado por Rusia.\nO 10 de setembro de 2012, o Grupo de Coordinaci\u00f3n Internacional terminou formalmente a s\u00faa supervisi\u00f3n.\nMembros.\nHai 25 pa\u00edses que son membros do Grupo de Coordinaci\u00f3n, dos cales 15 estaban xa na s\u00faa formaci\u00f3n, e outros 10 que se uniron m\u00e1is tarde. Todos os pa\u00edses do grupo reco\u00f1ecen a declaraci\u00f3n de independencia de Kosovo.\nNo proxecto do plan de Ahtisaari o ISG estaba composto por:\nO grupo est\u00e1 composto actualmente por 20 estados membros da UE e cinco pa\u00edses non comunitarios:"}
{"id": "221599", "revid": "22795", "url": "https://gl.wikipedia.org/wiki?curid=221599", "title": "ISG", "text": ""}
{"id": "221600", "revid": "138248", "url": "https://gl.wikipedia.org/wiki?curid=221600", "title": "Clan Agnew", "text": "O Clan Agnew (en ) \u00e9 un clan escoc\u00e9s das Lowlands de Wigtownshire e Galloway no suroeste de Escocia.\nHistoria.\nOrixe.\nHai d\u00faas teor\u00edas sobre a orixe do nome dos Agnew. A m\u00e1is aceptada \u00e9 a que di que prov\u00e9n do franc\u00e9s e deriva da baron\u00eda d'Agneaux en Normand\u00eda. Os emigrantes do continente asent\u00e1ronse primeiro en Inglaterra, antes de trasladarse cara o norte no s\u00e9culo XII ata Liddlesdale, Escocia. A outra teor\u00eda prop\u00f3n que o Clan Agnew est\u00e1 conectado cunha das tribos do Ulster, en Irlanda, quizais os O'Gnive \u2014 pronunciado O'New. Outras versi\u00f3ns do nome son Egnew, Aganew, Vans Agnew, O'Gnive, O'Gnyw, O Gniomha e MacGnive. Os Agnews poder\u00edan estar relacionados co Rei Somerled do cal descende o Clan MacDonald.\nS\u00e9culo XIV.\nEn 1318 o se\u00f1or Agnew de Larne acompa\u00f1ou a Edward Bruce, o irm\u00e1n de Robert I de Escocia, a Irlanda. Edward fora convidado polos se\u00f1ores irlandeses para expulsar \u00f3s ingleses e gobernar como Rei de Irlanda. Agnew permaneceu en Irlanda durante tres anos mentres Edward se establec\u00eda al\u00ed.\nS\u00e9culo XV.\nA Andrew Agnew de Lochnaw conced\u00e9ronselle as terras do Castelo de Lochnaw en 1426. En 1451 foi nomeado sh\u00e9riff de Wigtown, unha honra a\u00ednda ostentada polos seus descendentes directos.\nDurante o s\u00e9culo XV, o Clan Agnew chegou \u00f3 poder baixo a influencia do Clan Douglas. Os Agnews de Galloway benefici\u00e1ronse cando o Clan Douglas caeu en desgraza co monarca. Por\u00e9n, este p\u00faxose en conflito co Clan MacKie e co Clan MacLellan.\nS\u00e9culo XVI.\nAndrew Agnew de Lochnaw morre na Batalla de Pinkie en 1547 loitando contra os ingleses.\nS\u00e9culo XVII.\nSir Patrick Agnew foi MP por Wigtownshire entre 1628 e 1633, e outra vez entre 1643 e 1647. Converteuse en bar\u00f3n de Nova Escocia o 28 de xullo de 1629. Casou con Anne Stewart, filla do Conde de Galloway. Cando morreu en 1661, foi sucedido polo seu fillo m\u00e1is vello, Andrew, que tam\u00e9n ser\u00eda MP por Wigtownshire. Sir Patrick foi sh\u00e9riff de Kirkcudbright e Wigtown durante a d\u00e9cada de 1650, mentres Escocia foi parte do protectorado de Inglaterra.\nS\u00e9culo XVIII.\nAndrew Agnew, o quinto bar\u00f3n, casou con Eleanor Agnew de Lochryan, con quen tivo vinte un fillos. Era un soldado condecorado que comandou a 21st Foot (que despois ser\u00eda a Royal Scots Fusiliers) contra os franceses na Batalla de Dettingen en 1743. Rei Xurxo II de Gran Breta\u00f1a, o derradeiro monarca brit\u00e1nico que liderou \u00e1s tropas en batalla, comentoulle a Agnew que a cabaler\u00eda francesa vencera \u00f3 seu rexemento \u00f3 que Sir Andrew contestou, \"Si, Maxestade, pero non han vencer de novo\"\nDurante a Rebeli\u00f3n xacobina de 1745, o Clan mantivo o seu apoio \u00f3 Goberno Brit\u00e1nico. Sir Andrew mantivo o Castelo de Blair, situado no Ducado de Atholl do cal era xefe o Clan Murray, contra as forzas xacobinas. O Clan Murray estaba dividido xa que o seu xefe apoiaba \u00f3 Goberno ingl\u00e9s mentres que o seu fillo apoiaba \u00f3s xacobinos. As forzas de Agnew estaban preto de morrer de fame ata Charles Edward Stuart as chamou para atender \u00f3 avance de Pr\u00edncipe William Augustus, Duque de Cumberland."}
{"id": "221602", "revid": "1131", "url": "https://gl.wikipedia.org/wiki?curid=221602", "title": "Cabalo Tolo", "text": " \nT\u021fa\u0161\u00fa\u014bke Witk\u00f3 (; literalmente v\u00e9n a significar \"o seu cabalo est\u00e1 tolo\"), m\u00e1is co\u00f1ecido como Cabalo Tolo, nado en 1840 e finado o 5 de setembro de 1877 en Fort Robinson, Nebrasca, foi un home nativo americano e xefe prominente dos Lakota Oglala.\n\u00c9 co\u00f1ecido por alzarse en armas contra o goberno federal dos Estados Unidos para loitar contra a invasi\u00f3n dos seus territorios e a destruci\u00f3n do modo de vida do pobo lakota. Liderou \u00f3 seu pobo na Batalla de Little Bighorn en xu\u00f1o de 1876, da cal sa\u00edu vitorioso.\nFinalmente, rematou por se render \u00e1s tropas dos Estados Unidos ante o xeneral Crook en 1877. Trala rendici\u00f3n, resultou fatalmente ferido por un garda militar por ofrecer unha suposta resistencia a ser encarcerado en Fort Robinson, na actual Nebrasca."}
{"id": "221612", "revid": "27155", "url": "https://gl.wikipedia.org/wiki?curid=221612", "title": "Fixaci\u00f3n do nitr\u00f3xeno", "text": "A fixaci\u00f3n do nitr\u00f3xeno \u00e9 o proceso por medio do cal o nitr\u00f3xeno (N2) que se encontra na atmosfera terrestre se combina con hidr\u00f3xeno ou os\u00edxeno, convert\u00e9ndose en amon\u00edaco (NH3) ou \u00f3xidos, compostos que poden incorporarse \u00e1 biosfera. O nitr\u00f3xeno atmosf\u00e9rico (N2) est\u00e1 formado por dous \u00e1tomos de nitr\u00f3xeno unidos por un triplo enlace moi forte, e \u00e9 unha mol\u00e9cula bastante inerte, \u00e9 dicir, non reacciona doadamente con outros compostos qu\u00edmicos para formar novos compostos. O proceso de fixaci\u00f3n libera os \u00e1tomos de nitr\u00f3xeno da mol\u00e9cula diat\u00f3mica (N2) para que poida utilizarse para fabricar compostos que poidan incorporarse ao metabolismo dos seres vivos.\nA fixaci\u00f3n do nitr\u00f3xeno \u00e9 esencial para todas as formas de seres vivos porque se require nitr\u00f3xeno para biosintetizar compo\u00f1entes b\u00e1sicos de todos os seres vivos, como son os nucle\u00f3tidos do ADN e ARN e os amino\u00e1cidos das prote\u00ednas, xunto con cabezas polares de fosfol\u00edpidos, aminoazucres e outros compostos. Por tanto, a fixaci\u00f3n do nitr\u00f3xeno \u00e9 esencial para os ecosistemas, os cultivos agr\u00edcolas e en procesos industriais para a fabricaci\u00f3n de fertilizantes ou explosivos (p\u00f3lvora, dinamita, TNT etc.). A fixaci\u00f3n do nitr\u00f3xeno ocorre de forma natural de xeito abi\u00f3tico (pola acci\u00f3n dos l\u00f3stregos na atmosfera) ou bi\u00f3tico (por acci\u00f3n de microorganismos) ou de forma artificial (na industria).\nA\u00ednda que a fixaci\u00f3n do nitr\u00f3xeno xeralmente d\u00e1 lugar a amon\u00edaco (NH3), o termo tam\u00e9n incl\u00fae outras conversi\u00f3ns biol\u00f3xicas nas que se orixina di\u00f3xido de nitr\u00f3xeno (NO2). Os microorganismos que fixan o nitr\u00f3xeno denom\u00ednanse diaz\u00f3trofos. Algunhas plantas superiores, e alg\u00fans animais (t\u00e9rmites), estableceron diversas asociaci\u00f3ns simbi\u00f3ticas con diaz\u00f3trofos.\nA fixaci\u00f3n biol\u00f3xica do nitr\u00f3xeno descubriuna o agronomista alem\u00e1n Hermann Hellriegel e o microbi\u00f3logo holand\u00e9s Martinus Beijerinck.\nFixaci\u00f3n biol\u00f3xica do nitr\u00f3xeno.\nA fixaci\u00f3n biol\u00f3xica do nitr\u00f3xeno (FBN ou BNF) ten lugar xeralmente cando o nitr\u00f3xeno atmosf\u00e9rico se converte en amon\u00edaco pola acci\u00f3n dun encima chamado nitroxenase. A reacci\u00f3n \u00e9:\nformula_1\nO proceso est\u00e1 combinado coa hidr\u00f3lise de 16 equivalentes de ATP e est\u00e1 acompa\u00f1ado da coformaci\u00f3n de H2. Nos diaz\u00f3trofos de vida libre, o amon\u00edaco xerado pola nitroxenase asim\u00edlase formando glutamato pola v\u00eda do encima glutamina sintetase/glutamato sintase.\nOs encimas responsables da acci\u00f3n da nitroxenase son moi susceptibles \u00e1 destruci\u00f3n polo os\u00edxeno. Moitas bacterias deixan de producir este encima en presenza de os\u00edxeno. Moitos organismos fixadores de nitr\u00f3xeno existen s\u00f3 en condici\u00f3ns anaer\u00f3bicas. Alg\u00fans rebaixan os niveis de os\u00edxeno un\u00edndoo a unha prote\u00edna como a leghemoglobina.\nMicroorganismos fixadores de nitr\u00f3xeno (diaz\u00f3trofos).\nFixaci\u00f3n do nitr\u00f3xeno por rizobios e \"Frankia\".\nOs rizobios son bacterias gramnegativas das ordes Rhizobiales e Burkholderiales, que te\u00f1en a capacidade de establecer unha simbiose coas leguminosas para fixar o N2 nas s\u00faas ra\u00edces ou nos talos dalgunhas leguminosas acu\u00e1ticas. Durante esta interacci\u00f3n os bacteroides (como se chaman os rizobios cando est\u00e1n no estado simbi\u00f3tico) est\u00e1n contidos en compartimentos intracelulares en \u00f3rganos especializados chamados n\u00f3dulos radiculares, onde fixan o N2. De xeito similar, a actinobacteria grampositiva do chan \"Frankia\", induce a formaci\u00f3n de n\u00f3dulos fixadores de nitr\u00f3xeno en certas plantas de 24 x\u00e9neros distintos (plantas actinorrizais).\nFixaci\u00f3n do nitr\u00f3xeno polas cianobacterias.\nAs Cyanobacteria viven en case todos os ambientes iluminados da Terra e te\u00f1en unha intervenci\u00f3n fundamental nos ciclo do carbono e do nitr\u00f3xeno na biosfera. En xeral, as cianobacterias poden utilizar varias fontes org\u00e1nicas e inorg\u00e1nicas de nitr\u00f3xeno combinado, como nitrato, nitrito, amonio, urea, ou alg\u00fans amino\u00e1cidos. Varias estirpes de cianobacterias poden crecer como diaz\u00f3trofas, unha capacidade que puido estar xa presente no seu \u00faltimo antepasado com\u00fan no Arqueozoico. A secuenciaci\u00f3n de xenomas bacterianos proporcionou unha gran cantidade de informaci\u00f3n sobre as bases xen\u00e9ticas do metabolismo do nitr\u00f3xeno e o seu control en diferentes especies de cianobacterias. A xen\u00f3mica comparada e os estudos funcionais supuxeron un significarivo avance neste campo nos \u00faltimos anos. O 2-oxoglutarato \u00e9 unha mol\u00e9cula de sinalizaci\u00f3n central que reflicte o equilibrio carbono/nitr\u00f3xeno das cianobacterias. Mol\u00e9culas fundamentais no control do nitr\u00f3xeno son o factor de transcrici\u00f3n global NtcA, que controla a expresi\u00f3n de moitos xenes implicados no metabolismo do nitr\u00f3xeno, e a prote\u00edna de sinalizaci\u00f3n PII, que axusta finamente as actividades celulares en resposta aos cambios nas condici\u00f3ns C/N. Estas d\u00faas prote\u00ednas son sensores do nivel celular de 2-oxoglutarato e foron conservadas en todas as cianobacterias. En contraste, a adaptaci\u00f3n \u00e1 falta de nitr\u00f3xeno envolve respostas heterox\u00e9neas en diferentes estirpes cianobacterianas. A fixaci\u00f3n do nitr\u00f3xeno polas cianobacterias nos arrecifes de coral pode fixar o dobre de nitr\u00f3xeno ca a fixaci\u00f3n en terra (arredor de 1,8\u00a0kg de nitr\u00f3xeno f\u00edxase por hect\u00e1rea e d\u00eda).\nSimbioses en n\u00f3dulos radiculares.\nEn plantas leguminosas.\nAs plantas que contrib\u00faen \u00e1 fixaci\u00f3n do nitr\u00f3xeno son da familia das leguminosas (Fabaceae), como o feix\u00f3n, ch\u00edcharo, kudzu, trevos, soia, alfalfa, ch\u00edcharo bravo (\"Lupinus\"), cacahuetes, e outras. Estas plantas conte\u00f1en bacterias simbi\u00f3ticas chamadas rizobios en n\u00f3dulos que se forman nas s\u00faas rai\u00edces, producindo compostos nitroxenados que axudan \u00e1 planta a crecer e competir con outras plantas. Cando a planta morre, o nitr\u00f3xeno fixado lib\u00e9rase, quiedando dispo\u00f1ible para outras plantas e isto axuda a fertilizar o solo. A gran maior\u00eda dos legumes establecen estas asociaci\u00f3ns, pero uns poucos x\u00e9neros (por exemplo, \"Styphnolobium\") non. En moitas pr\u00e1cticas agr\u00edcolas tradicionais e org\u00e1nicas, prod\u00facese unha rotaci\u00f3n de cultivos, no que un deles \u00e9 dunha planta leguminosa, que fertiliza os campos.\nEn plantas non leguminosas.\nA\u00ednda que a gran maior\u00eda das plantas que poden fixar o nitr\u00f3xeno en n\u00f3dulos radiculares son da famila dos legumes ou Fabaceae, hai tam\u00e9n algunhas plantas non leguminosas que poden facelo, como son:\nOutras asociaci\u00f3ns simbi\u00f3ticas nas que est\u00e1n implicadas cianobacterias (como \"Nostoc\") establ\u00e9cense coas plantas:\nFixaci\u00f3n abi\u00f3tica natural.\n\u00c9 consecuencia das descargas el\u00e9ctricas (l\u00f3stregos) na atmosfera ou de procesos de combusti\u00f3n, e a auga de chuvia enc\u00e1rgase de arrastrar ao chan os compostos formados. As cantidades formadas as\u00ed son insuficientes para soster as necesidades de nitr\u00f3xeno da biosfera.\nFixaci\u00f3n do nitr\u00f3xeno industrial.\nProceso Haber.\nA produci\u00f3n artificial de fertilizantes nitroxenados \u00e9 hoxe a maior fonte de nitroxeno fixado producido polo ser humano na Terra. Como precursor destes fertiilizants requ\u00edrese amon\u00edaco, explosivos, e outros produtos. O m\u00e9todo m\u00e1is com\u00fan \u00e9 o proceso Haber, que require altas presi\u00f3ns (arredor de 200 atm) e altas temperaturas (polo menos 400\u00a0\u00b0C) para a cat\u00e1lise industrial. Este proceso moi eficiente utiliza gas natural como fonte de hidr\u00f3xeno e aire como fonte de nitr\u00f3xeno.\nRealiz\u00e1ronse moitas investigaci\u00f3ns para descubrir a cat\u00e1lise da fixaci\u00f3n do nitr\u00f3xeno, a mi\u00fado co obxectivo de reducir a enerx\u00eda requirida para esta conversi\u00f3n. Por\u00e9n, estes descubrimentos nunca se aproximaron \u00e1 eficiencia e facilidade do proceso Haber. Moitos compostos reaccionan co nitr\u00f3xeno atmosf\u00e9rico para dar complexos dinitr\u00f3xeno. O primeiro complexo de dinitr\u00f3xeno do que se informou estaba baseado no rutenio, [Ru(NH3)5(N2)]2+.\nReduci\u00f3n de nitr\u00f3xeno en condici\u00f3ns ambientais normais.\nOs esforzos cient\u00edficos para conseguir unha qu\u00edmica catal\u00edtica da fixaci\u00f3n do nitr\u00f3xeno a temperaturas considerablemente m\u00e1is baixas ca as do proceso de Haber seguen en marcha. O nitr\u00f3xeno foi convertido en amon\u00edaco e hidracina por Alexander E. Shilov en 1970.\nPoucos compostos poden romper a mol\u00e9cula de N2. Nunha atmosfera de nitr\u00f3xeno o, litio met\u00e1lico conv\u00e9rtese en nitruro de litio. O tratamento do nitruro resultante orixina amon\u00edaco. Outro exemplo de clivaxe homolitica do dinitr\u00f3xeno en condici\u00f3ns suaves publicouse en 1995. Dous equivalentes dun complexo de molibdeno reacionaban cun equivalente de dinitr\u00f3xeno, creando un complexo MoN con triplo enlace. Desde ent\u00f3n, este complexo con triplo enlace utilizouse para producir nitrilos.\nDesenvolv\u00e9ronse desde a d\u00e9cada de 1980 sistemas catal\u00edticos para converter nitr\u00f3xeno en amon\u00edaco. En 2003 publicouse outro baseado na utilizaci\u00f3n dun composto de molibdeno, unha fonte de prot\u00f3ns, e un axente redutor forte. Por\u00e9n, estas reduci\u00f3ns catal\u00edticas fixan s\u00f3 unhas poucas mol\u00e9culas de nitr\u00f3xeno.\nEn 2011 Arashiba et al. publicaron outro sistema cun catalizador tam\u00e9n baseado no molibdeno, pero cun ligando pinza de dif\u00f3sforo."}
{"id": "221613", "revid": "23204", "url": "https://gl.wikipedia.org/wiki?curid=221613", "title": "Emblema de But\u00e1n", "text": "O emblema de But\u00e1n (dzongkha: \u0f62\u0f92\u0fb1\u0f63\u0f0b\u0f61\u0f7c\u0f44\u0f66\u0f0b\u0f63\u0f66\u0f0b\u0f62\u0f9f\u0f42\u0f66\u0f0b; transliterado: \"rgyal-yongs las-rtags\") cont\u00e9n numerosos elementos da bandeira de But\u00e1n, cunha arte un pouco diferente, e cont\u00e9n moito simbolismo budista.\nA descrici\u00f3n oficial \u00e9 a seguinte:\n\"O emblema nacional, contido no interior dun c\u00edrculo, est\u00e1 composto por un diamante- raio dobre (dorji) que aparece colocado sobre unha flor de loto, est\u00e1 flanqueado por dous drag\u00f3ns e surmontado por unha xoia. O raio representa a harmon\u00eda entre os poderes secular e relixioso. A flor de loto \u00e9 o s\u00edmbolo da pureza; a xoyia expresa o poder do monarca; e os dous drag\u00f3ns, un de sexo masculino e outro feminino, representan o nome do pa\u00eds que pronuncian coa voz do trono\"."}
{"id": "221616", "revid": "65337", "url": "https://gl.wikipedia.org/wiki?curid=221616", "title": "Bandeira de Hawai", "text": "A bandeira de Hawai (hawaiano: \"Ka Hae Hawai'i\") \u00e9 a bandeira oficial que representa a Hawai como estado dos Estados Unidos de Am\u00e9rica. A mesma bandeira foi usada con anterioridade polo reino, protectorado, rep\u00fablica e o territorio de Hawai. \u00c9 o \u00fanico estado americano que incl\u00fae \u00e1 bandeira do Reino Unido na s\u00faa propia bandeira, un vestixio do per\u00edodo da historia hawaiana no que estivo baixo a influencia do Imperio Brit\u00e1nico."}
{"id": "221649", "revid": "47401", "url": "https://gl.wikipedia.org/wiki?curid=221649", "title": "Cami\u00f1o de Pequena Polonia", "text": "O Cami\u00f1o de Pequena Polonia (Ruta Xacobea de Pequena Polonia ou Cami\u00f1o Ma\u0142opolska) son as v\u00edas do Cami\u00f1o de Santiago que dende Polonia van cara a Santiago de Compostela. O cami\u00f1o vai dende Sandomierz e pasa por Klimont\u00f3w, Kotusz\u00f3w, Szyd\u00f3w, Szczawory\u017c, Wi\u015blica, Pa\u0142ecznica, Niegard\u00f3w, Wi\u0119c\u0142awice, Cracovia. De Cracovia pode ir a Sanka, O\u015bwi\u0119cim e, finalmente, \u00e1 fronteira coa Rep\u00fablica Checa."}
{"id": "221653", "revid": "85894", "url": "https://gl.wikipedia.org/wiki?curid=221653", "title": "Ram\u00f3n Castromil", "text": "Ram\u00f3n Evaristo Castromil Ventureira, nado en Santiago de Compostela o 11 de setembro de 1930 e finado na mesma vila o 19 de abril de 2022, foi un empresario, pianista e pol\u00edtico galego.\nTraxectoria.\nLicenciado en Dereito en 1954, realizou estudos musicais en Santiago de Compostela e no Conservatorio de M\u00fasica de Madrid. Continuou a s\u00faa formaci\u00f3n pian\u00edstica en Par\u00eds, na \u00c9cole Normale de Musique. Foi disc\u00edpulo de Carlo Zecchi en Roma e de Guido Agosti en Siena, e deu concertos. Docente no Conservatorio de Santiago de Compostela, actuou como solista en orquestras espa\u00f1olas e europeas. En 1969 foi designado presidente da empresa Castromil trala morte do seu av\u00f3, Evaristo Castromil. Baixo a s\u00faa direcci\u00f3n a empresa experimentou unha expansi\u00f3n e modernizaci\u00f3n. Preocupado pola galeguizaci\u00f3n do mundo empresarial, desenvolveu iniciativas na s\u00faa empresa (publicaci\u00f3n da colecci\u00f3n Contos do Castromil e bautizo dos autobuses da frota Castromil con nomes de persoeiros galegos do mundo da cultura) e no marco da Fundaci\u00f3n Galicia-Empresa, da que foi presidente.\nFoi elixido deputado por Alianza Popular nas primeiras elecci\u00f3ns ao Parlamento de Galicia (1981-1985) e durante eses anos foi secretario xeral deste partido en Galicia. Foi vicepresidente do Consello da Cultura Galega, coordinou o relatorio de M\u00fasica e Artes Esc\u00e9nicas e dirixiu o programa do Arquivo Sonoro de Galicia. Acad\u00e9mico numerario da Real Academia de Belas Artes de Galicia dende 1992."}
{"id": "221654", "revid": "197", "url": "https://gl.wikipedia.org/wiki?curid=221654", "title": "Erupci\u00f3n", "text": ""}
{"id": "221657", "revid": "89787", "url": "https://gl.wikipedia.org/wiki?curid=221657", "title": "Messier 91", "text": "Messier 91 (tam\u00e9n co\u00f1ecida coma NGC 4548 ou M91) \u00e9 unha galaxia en espiral barrada situada na constelaci\u00f3n de Coma Berenices e forma parte do C\u00famulo de Virgo. M91 est\u00e1 a unha distancia duns 63 mill\u00f3ns de anos luz respecto da Terra. Foi a \u00faltima nebulosa dun grupo de oito en ser descuberta por Charles Messier no ano 1781. Orixinalmente M91 foi un obxecto \"perdido\" no catalogo de Messier, debido a un erro de rexistro do propio Messier. Non foi ata 1969 que o astr\u00f3nomo afeccionado William C. Williams descubriu que M91 era NGC 4548, galaxia que foi descuberta independentemente por William Herschel no ano 1784.\nHistorial de observaci\u00f3ns.\nMessier 91 foi descuberta a noite do 18 de marzo do ano 1781, Charles Messier describiuna coma unha nebulosa sen estrelas, menos luminosa c\u00e1 M90. Messier rexistrou erroneamente a posici\u00f3n de M91, a posici\u00f3n foi rexistrada en relaci\u00f3n a Messier 58, pero na realidade a posici\u00f3n fora establecida en relaci\u00f3n a Messier 89. William Herschel redescubriu a mesma galaxia o 8 de abril do ano 1784. Pero ser\u00eda o astr\u00f3nomo afeccionado William C. Williams quen resolver\u00eda o misterio da situaci\u00f3n do obxecto \"perdido\" no ano 1969, medindo a s\u00faa ascensi\u00f3n recta e a s\u00faa declinaci\u00f3n respecto das galaxias pr\u00f3ximas (non hai estrelas de referencia nas proximidades) a M89 (inclu\u00edndo esta \u00faltima). Williams aplicou os datos obtidos para observar diferenzas de posici\u00f3n de M91 respecto de M58, unha galaxia de novena magnitude que Messier descubrira no ano 1778. Os datos obtidos por Williams da relaci\u00f3n da posici\u00f3n entre M91 e M89 eran os mesmos c\u00f3s obtidos por Messier da relaci\u00f3n da posici\u00f3n entre M91 e M58, 0,1' na ascensi\u00f3n recta e 1' de declinaci\u00f3n, polo que desfac\u00edase o erro e M91 \"obti\u00f1a a s\u00faa posici\u00f3n correcta\".\nPropiedades.\nA inclusi\u00f3n de Messier 91 no C\u00famulo de Virgo galaxias de Virxe foi confirmada pola detecci\u00f3n de variables cefeidas, observadas nunhas procuras recentes. A barra de M91 \u00e9 moi visible xa que repousa nun \u00e1ngulo de 65/245 graos, facendo est\u00e1 relaci\u00f3n coma se o norte estivese nas 12 do mediod\u00eda e xirando cara o leste, no sentido das agullas do reloxo e ademais a galaxia vese de fronte. Existe un particularidade moi considerable na velocidade na que se afasta M91 do Sistema Solar, de feito M91 movese dentro do c\u00famulo de Virgo cara n\u00f3s a unha velocidade 700\u00a0km/s, pero o c\u00famulo enteiro afastase de n\u00f3s a case 1100\u00a0km/s, isto danos coma resultado que M91 afastase de n\u00f3s a s\u00f3 400\u00a0km/s."}
{"id": "221658", "revid": "5863", "url": "https://gl.wikipedia.org/wiki?curid=221658", "title": "C\u00f3digo de cores de 25 pares", "text": "O c\u00f3digo de cores de 25 pares \u00e9 empregado en telecomunicaci\u00f3ns para identificar os pares entrelazados e os f\u00edos que os compo\u00f1en. Os cables de cobre van cubertos de pl\u00e1stico illante de cor. A primeira cor selecci\u00f3nase de entre un grupo de cinco cores e a outra dun segundo grupo doutras cinco cores, dando 25 combinaci\u00f3ns de dous pares de cores.\nT\u00e1boa de cores.\nAs 25 combinaci\u00f3ns de cores son as seguintes:\nDescrici\u00f3n.\nAs cores dos cinco primeiros pares son as m\u00e1is empregadas tanto en telecomunicaci\u00f3ns coma nos conectores RJ-45 ou cable UTP.\nAs 10 cores son as empregadas en electr\u00f3nica e as que forman o arco da vella.\nCada feixe de 25 pares leva asociado un par branco/negro chamado \"piloto\". Este par empr\u00e9gase para uso t\u00e9cnico, supervisi\u00f3n.\nSe o cable de telecomunicaci\u00f3ns ten m\u00e1is de 25 pares agr\u00fapanse en feixes m\u00faltiplos de 25. Cada un destes feixes de 25 pares m\u00e1is o piloto van agrupados cunha ligadura, unha cinta coas cores da ligadura. As\u00ed, os 25 primeiros pares levan unha ligadura de cor branca/azul (como se indica na t\u00e1boa). Os 25 seguintes (pares do 26 ao 50) levan unha ligadura branca/laranxa, e as\u00ed sucesivamente ata os 600 pares que levan unha ligadura violeta/marr\u00f3n. Os cables de m\u00e1is de 600 pares levan unha cinta branca para os primeiros 600 pares, os seguintes seiscentos levan a vermella, e as\u00ed sucesivamente.\nCo uso da fibra \u00f3ptica os cables de centos de pares cada vez te\u00f1en menos uso. Cable R emprega cables de telecomunicaci\u00f3ns cun m\u00e1ximo de douscentos pares."}
{"id": "221659", "revid": "89787", "url": "https://gl.wikipedia.org/wiki?curid=221659", "title": "Interkosmos 13", "text": "Interkosmos 13 (\u0418\u043d\u0442\u0435\u0440\u043a\u043e\u0441\u043c\u043e\u0441 13 en ruso), tam\u00e9n denominado DS-U2-IK N\u00ba 6, foi un sat\u00e9lite artificial sovi\u00e9tico lanzado o 27 de marzo de 1975 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nInterkosmos 13 foi o sexto membro da serie de sat\u00e9lites DS-U2-IK e estaba adicado \u00f3 estudo da ionosfera terrestre.\nInterkosmos 13 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1 714\u00a0km de apoxeo e 296\u00a0km de perixeo, cunha inclinaci\u00f3n orbital de 83 graos e un per\u00edodo de 104,9 minutos. Reentrou na atmosfera o 2 de setembro de 1980."}
{"id": "221660", "revid": "4817", "url": "https://gl.wikipedia.org/wiki?curid=221660", "title": "Intercosmos 13", "text": ""}
{"id": "221662", "revid": "88215", "url": "https://gl.wikipedia.org/wiki?curid=221662", "title": "Relaci\u00f3ns exteriores de Acerbaix\u00e1n", "text": "As relaci\u00f3ns exteriores de Acerbaix\u00e1n son as relaci\u00f3ns que ten dito pa\u00eds cos demais pa\u00edses do exterior, tanto no campo pol\u00edtico como nos campos econ\u00f3mico, comercial, militar, xur\u00eddico, xeopol\u00edtico e xeoestrat\u00e9xico. \nEstas relaci\u00f3ns son pr\u00f3ximas con alg\u00fans pa\u00edses (como Rusia, Turqu\u00eda, Estados Unidos e Israel) e distantes con outros (como Armenia e Ir\u00e1n). Acerbaix\u00e1n \u00e9 membro de m\u00e1is de 50 organizaci\u00f3ns internacionais inclu\u00edndo as Naci\u00f3ns Unidas, o Consello de Europa, a Comunidade de Estados Independentes, a Organizaci\u00f3n da Conferencia Isl\u00e1mica, a Organizaci\u00f3n para a Seguridade e a Cooperaci\u00f3n en Europa, o Consello de Cooperaci\u00f3n do Atl\u00e1ntico Norte, o Fondo Monetario Internacional, a Organizaci\u00f3n Mundial do Comercio ou a Organizaci\u00f3n Internacional da Cultura T\u00farquica. \u00c9 tam\u00e9n membro observador da Comunidade Econ\u00f3mica Eurasi\u00e1tica."}
{"id": "221665", "revid": "2074", "url": "https://gl.wikipedia.org/wiki?curid=221665", "title": "Color", "text": ""}
{"id": "221666", "revid": "2074", "url": "https://gl.wikipedia.org/wiki?curid=221666", "title": "C\u00f3digo de colores de 25 pares", "text": ""}
{"id": "221668", "revid": "56817", "url": "https://gl.wikipedia.org/wiki?curid=221668", "title": "Hyvink\u00e4\u00e4n Ahmat", "text": "O Hyvink\u00e4\u00e4n Ahmat \u00e9 un equipo de h\u00f3ckey sobre xeo da localidade de Hyvink\u00e4\u00e4 (Finlandia), fundado en 1973 e que en 2004 quebrou, suprimindo o seu equipo s\u00e9nior e pasando a adicarse ao deporte de base, tendo na actualidade diversos equipos en categor\u00eda j\u00fanior. O equipo xogou na segunda categor\u00eda do h\u00f3ckey sobre xeo fin\u00e9s durante oito tempadas consecutivas entre 1996 e 2004\nHistoria.\nO club foi fundado en 1973 e en 1987 participou na terceira categor\u00eda do h\u00f3ckey sobre xeo fin\u00e9s. Na tempada 1996-97 o equipo participou na segunda cateor\u00eda do h\u00f3ckey sobre xeo fin\u00e9s (daquela denominada I-divisioona e dende o ano 2000, Mestis), finalizando os dous primeiros anos nas \u00faltimas prazas e tendo que xogar as eliminatorias pola permanencia e ga\u00f1\u00e1ndoas. Ao ano seguinte a historia mudou, xa que o quipo descendeu, mais conseguiu manterse na segunda categor\u00eda. Conseguiron meterse nos \"play-offs\" da categor\u00eda en d\u00faas ocasi\u00f3ns, mais sen conseguir pasar de cuartos. Na tempada 2003-04, o equipo finalizou na \u00faltima praza da liga e descendeu, a\u00ednda pasou un ano na terceira categor\u00eda, a Suomi-sarja, antes de po\u00f1er fin \u00e1 actividade do equipo s\u00e9nior, por\u00e9n, o club contin\u00faa a s\u00faa actividade en categor\u00eda j\u00fanior."}
{"id": "221669", "revid": "19415", "url": "https://gl.wikipedia.org/wiki?curid=221669", "title": "J\u00e4\u00e4-Kotkat", "text": ""}
{"id": "221670", "revid": "98629", "url": "https://gl.wikipedia.org/wiki?curid=221670", "title": "Uudenkaupungin J\u00e4\u00e4-Kotkat", "text": "O Uudenkaupungin J\u00e4\u00e4-Kotkan ou simplemente J\u00e4\u00e4-Kotkan \u00e9 un equipo de h\u00f3ckey sobre xeo da localidade de Uusikaupunki (Finlandia). O club naceu en 1995 da fusi\u00f3n de dous equipos da cidade, o L\u00e4tk\u00e477 e o Kalannin Pallo 65. O equipo xogou tres tempadas consecutivas entre o ano 2000 e o 2003 na segunda categor\u00eda do h\u00f3ckey sobre xeo fin\u00e9s, a Mestis, mais na actualidade o seu traballo se centra principalmente na categor\u00eda j\u00fanior."}
{"id": "221671", "revid": "56817", "url": "https://gl.wikipedia.org/wiki?curid=221671", "title": "Ahmat", "text": "Ahmat pode referirse a:"}
{"id": "221672", "revid": "1131", "url": "https://gl.wikipedia.org/wiki?curid=221672", "title": "Ponte das Partidas", "text": "A ponte das Partidas \u00e9 unha ponte medieval de orixe romana situada na parroquia pontare\u00e1 de Moreira. Tr\u00e1tase dunha das catro pontes de orixe romana que cruzan o r\u00edo Tea, afluente do Mi\u00f1o. No medievo, especialmente nos s\u00e9culos XIV e XV, sofre varias reformas que achegan o aspecto actual.\nA\u00ednda est\u00e1 aberta ao tr\u00e1nsito malia estar catalogada pola Xunta e polo PXOM de Ponteareas como ben de interese. Relaci\u00f3nase con numerosas lendas e rituais.\nLocalizaci\u00f3n.\nA ponte cruza o r\u00edo Tea no lugar de Urcela, na parroquia de Moreira, do concello de Ponteareas. Est\u00e1 ben sinalizada dende a estrada que une a vila de Ponteareas con Salvaterra de Mi\u00f1o. At\u00f3pase nunha fermosa contorna que forma o bosque de ribeira do r\u00edo Tea, encabezada por amieiros, freixos e carballos. O lugar \u00e9 considerado Lugar de importancia comunitaria pola Uni\u00f3n Europea, mais o r\u00edo carece, polo de agora, de figura de protecci\u00f3n ningunha. Abundan as lampreas, xa que preto atopamos varias pesqueiras.\n\u00c1 beira da ponte \u00e1chase o campo de f\u00fatbol da vila. A zona conta cunha praia fluvial mi\u00fada e unha \u00e1rea de lecer \u00e1 beira do r\u00edo na que se instalaron algunhas desafortunadas mesas de granito e especies arb\u00f3reas for\u00e1neas.\nDescrici\u00f3n.\nA ponte medieval ten un taboleiro rampante de 41 metros de longo e 4 de largo e consta de catro arcos de cantar\u00eda gran\u00edtica de diferentes di\u00e1metros, sendo maior o central. Os dous centrais apuntados e os dous laterais conservan o primitivo arco de medio punto. Os arcos fican resgardados por tallamares triangulares a montante, a rampla est\u00e1 inclinada nas d\u00faas vertentes, gardas baixas de cachotar\u00eda e pavimento laxeado (hoxe recuberto con formig\u00f3n e novas lousas de granito). Nos extremos, tres pequenos vertedoiros probabelmente de orixe romana completan a ponte. Conta cun s\u00f3lida e baixo peitoril gran\u00edtico.\nHistoria.\nObra de enxe\u00f1ar\u00eda de \u00e9poca medieval, malia que alg\u00fans autores consideran que ten certos elementos de orixe romana (especialmente os vertedoiros). Foi un importante punto de paso sobre o r\u00edo Tea, e de a\u00ed v\u00e9n o seu nome; dende aqu\u00ed se part\u00eda en varias direcci\u00f3ns. \u00c9 unha das catro pontes de orixe romana que atravesan o r\u00edo dende o seu nacemento at\u00e9 a s\u00faa sa\u00edda ao Mi\u00f1o. A ponte das Partidas at\u00f3pase uns poucos quil\u00f3metros abaixo da ponteare\u00e1 ponte dos Remedios, de orixe medieval. \nProbabelmente a orixe sexa romana, mais a ponte actual conserva case exclusivamente formas medievais, ademais de sufrir posteriores modificaci\u00f3ns, especialmente nos s\u00e9culos XIV e XV. Formaba parte da v\u00eda que levaba de Tui a Ponteareas para aqu\u00ed unirse coa v\u00eda que \u00eda dende Baiona a Ribadavia. \nA \u00faltima restauraci\u00f3n \u00e9 do ano 2005. Ag\u00e1rdase a construci\u00f3n dunha nova ponte para evitar o paso de veh\u00edculos na ponte hist\u00f3rica e evitar a s\u00faa deterioraci\u00f3n.\nLendas.\nA lenda conta que a ponte foi constru\u00edda nunha soa noite polos mouros. \nO nome da ponte ten igualmente varias orixes lendarias. Unha disque unha banda de ladr\u00f3ns reun\u00edase na ponte despois de roubar para facer as partidas do bot\u00edn. Tam\u00e9n falan de cabaleiros que acostumaban reunirse al\u00ed antes de partir nas s\u00faas loitas. Outra conta coma sete irm\u00e1ns (Asunci\u00f3n, Luc\u00eda, Mar\u00eda, Marta, Amaro, Brais e Cibr\u00e1n) xunt\u00e1banse al\u00ed antes de partir a predicar o evanxeo, e foi tanta a s\u00faa angueira de predicaci\u00f3n que, despois de finaren, medraron sobre os seus corpos sete outeiros que arrodeaban a ponte. En todos estes montes ergu\u00e9ronse capelas na s\u00faa honra: Pesqueiras, Ganade, A Pico\u00f1a, Ribarteme, Lira, Areas, Gul\u00e1ns).\nComa moitas outras pontes de Galicia, na ponte das Partidas celebr\u00e1banse os bautizos prenatais, procurando a protecci\u00f3n das forzas sobrenaturais. Cando unha muller quedaba pre\u00f1ada acud\u00eda \u00e1 medianoite \u00e1 ponte e al\u00ed agardaba o primeiro cami\u00f1ante que a cruzase convid\u00e1ndoo a botar auga do r\u00edo sobre o seu ventre e a ser o padri\u00f1o do meni\u00f1o. Despois fac\u00edan un pequeno xantar e botaban ao r\u00edo os refugallos da comida. Por esta tradici\u00f3n a ponte chegou a denominarse ponte das Paridas.\nEstado de conservaci\u00f3n.\nEst\u00e1 catalogada como ben de interese cultural pola Xunta de Galicia. O estado xeral de conservaci\u00f3n \u00e9 bo, malia se atopar a\u00ednda aberta ao tr\u00e1nsito de veh\u00edculos pesados.\nNo ano 2005 a Consellar\u00eda de Cultura da Xunta de Galicia concedeulle unha partida orzamentaria e a ponte foi restaurada para consolidar as bases e permitir o paso de veh\u00edculos. Na restauraci\u00f3n descubriuse o pavimento orixinal do taboleiro, coas antigas pegadas das rodas dos carros. O chan finalmente foi cuberto con formig\u00f3n e novas laxes de granito.\nA ponte a\u00ednda segue a soportar o paso de veh\u00edculos, o que non axuda a s\u00faa boa conservaci\u00f3n. En 2011 inst\u00e1lanse sem\u00e1foros para regular o tr\u00e1nsito, mentres o concello a\u00ednda reclama unha segunda ponte para evitar a deterioraci\u00f3n desta."}
{"id": "221673", "revid": "27155", "url": "https://gl.wikipedia.org/wiki?curid=221673", "title": "Celenterados", "text": "Os Coelenterata ou celenterados (tam\u00e9n chamados celent\u00e9reos) \u00e9 a denominaci\u00f3n dun grupo taxon\u00f3mico hoxe obsoleto, que xa non se usa nas clasificaci\u00f3ns modernas. Durante un tempo comprend\u00eda o grupo dos Cnidaria e Ctenophora , que se consideraban dibl\u00e1sticos e radiados. Despois, os Ctenophora foron separados e o termo pasou a utilizarse como sin\u00f3nimo de Cnidaria, pero nas clasificaci\u00f3ns modernas o termo foi abandonado en favor de Cnidaria.\nO nome procede do grego \"koilos\", \"oco\", refer\u00edndose \u00e1 s\u00faa cavidade interna, e de \"enteron\", \"intestino\". Esta cavidade interna \u00e9 o cel\u00e9nteron ou cavidade gastrovascular.\nRelaci\u00f3ns filoxen\u00e9ticas.\nXa en 1866 se propuxo que Cnidaria e Ctenophora estaban m\u00e1is relacionados entre si que cos animais bilaterais (Bilateria) e formouse con eles o grupo dos Coelenterata. En 1881 prop\u00faxose que Ctenophora e Bilateria eran grupos pr\u00f3ximos, pero as an\u00e1lises recentes desbotan esta idea e polo contrario indican que son os Cnidaria os que est\u00e1n m\u00e1is pr\u00f3ximos aos bilaterais. A estrutura dibl\u00e1stica e a presenza dunha soa abertura corporal e cavidade fixera crer que os cnidarios e os cten\u00f3foros estaban relacionados. Pero agora s\u00e1bese que a estrutura embrionaria de ctern\u00f3foros e cnidarios non est\u00e1 relacionada, e tampouco hai outros datos que demostren que ambos os grupos comparten un devanceiro com\u00fan. Hoxe hai un acordo xeral en que a similitude entre Ctenophora e Cnidaria (a forma medusoide) d\u00e9bese a converxencia evolutiva debida ao feito de estaren os dous grupos adaptados \u00e1 vida pel\u00e1xica. Os cten\u00f3foros bent\u00f3nicos non se parecen en absoluto aos p\u00f3lipos. Os cten\u00f3foros carecen de ciclo metax\u00e9nico de vida e dos cnidoblastos caracter\u00edsticos dos cnidarios, pero te\u00f1en coloblastos.\nAs an\u00e1lises filoxen\u00e9ticas indican que Ctenophora e Cnidaria son grupos separados .\nPola s\u00faa parte, a posici\u00f3n dos Ctenophora dentro do reino animal foi debatida durante longo tempo e a\u00ednda non est\u00e1 de todo clara e prop\u00faxose que eran unha rama irm\u00e1 dos Bilateria , irm\u00e1 dos Cnidaria , irm\u00e1 dos Cnidaria, Placozoa e Bilateria , ou irm\u00e1 de todo o resto dos filos animais .\nEn consecuencia, Cnidaria e Ctenophora consid\u00e9ranse filos separados, e o termo Coelenterata englobando a ambos consid\u00e9rase parafil\u00e9tico e non v\u00e1lido taxonomicamente. Celenterado como sin\u00f3nimo de cnidario a\u00ednda segue aparecendo en moitos libros, pero como termo taxon\u00f3mico debe usarse Cnidaria. \nPara complicar m\u00e1is este asunto, un traballo de 1997 de Lynn Margulis (revisando un modelo previo de Thomas Cavalier-Smith) sit\u00faa a Cnidaria e Ctenophora s\u00f3s dentro da rama dos Radiata do subreino Eumetazoa. Os eumetazoos comprenden todos os animais excepto os Porifera (esponxas), \"Trichoplax\", e os a\u00ednda pouco comprendidos Mesozoa. Ningunha agrupaci\u00f3n \u00e9 aceptada universalmente; pero poden atoparse na literatura taxon\u00f3mica. A hip\u00f3tese dos Coelenterata como grupo foi recentemente reavivada base\u00e1ndose en datos molecuares, que situar\u00edan aos celenterados como un grupo irm\u00e1n monofil\u00e9tico dos Bilateria."}
{"id": "221674", "revid": "865", "url": "https://gl.wikipedia.org/wiki?curid=221674", "title": "The Best Of The Lemonheads", "text": ""}
{"id": "221676", "revid": "22570", "url": "https://gl.wikipedia.org/wiki?curid=221676", "title": "Canon literario", "text": "Un canon literario \u00e9 un conxunto de obras dotadas de autoridade dentro da literatura. As\u00ed, cada lingua ten o seu propio canon, pero existe tam\u00e9n un canon literario universal.\nHistoria.\nO concepto ten a s\u00faa orixe no s\u00e9culo IV coa Biblia, inclu\u00edndo nela os libros considerados sagrados polas diversas relixi\u00f3ns: xud\u00eda, cat\u00f3lica, luterana... (canon b\u00edblico). Con todo, xa na cultura da Grecia cl\u00e1sica, cara a mediados do s\u00e9culo IV ANE, se consideraba como canon tr\u00e1xico a obra de Esquilo, S\u00f3focles e Eur\u00edpides, e nos s\u00e9culos III e II ANE realizouse o canon alexandrino, realizado polos fil\u00f3logos Arist\u00f3fanes de Bizancio e Aristarco con listas de poetas, fil\u00f3sofos, dram\u00e1ticos, historiadores e oradores entre outros. Xa na idade media, os Padres da Igrexa crearon un canon non b\u00edblico, con autores cristi\u00e1ns e pag\u00e1ns.\nNo renacemento, coa difusi\u00f3n da imprenta e as linguas vern\u00e1culas, comezaron os debates sobre a aplicaci\u00f3n do termo canon, aplicable \u00e1s obras atribu\u00eddas lexitimamente a un autor determinado, pero tam\u00e9n ao grupo de obras estimadas institucionalmente nunha determinada cultura.\nCaracter\u00edsticas.\nUn canon literario \u00e9 unha totalidade est\u00e1tica pero aberta. A cononicidade dunha obra est\u00e1 constitu\u00edda pola s\u00faa calidade e as s\u00faas circunstancias, establecidas mediante un consenso de xeraci\u00f3ns sucesivas de lectores e de cr\u00edticos e polo grao de influencia na literatura posterior. As\u00ed, unha determinada obra \u00e9 considerada can\u00f3nica se contin\u00faa a ser lida e apreciada en contextos diferentes aos da s\u00faa creaci\u00f3n.\n\u00c1 hora de crear un canon literario non s\u00f3 interve\u00f1en circunstancias hist\u00f3ricas como a transmisi\u00f3n oral, os efectos da censura ou a dispo\u00f1ibilidade das obras publicadas, sen\u00f3n que a formaci\u00f3n do canon pode estar baixo o control dunha cultura oficial. Esta oficialidade pode favorecer as obras que defenden os seus valores ideol\u00f3xicos, relixiosos ou est\u00e9ticos. \u00c9 por isto que os canons recibiron cr\u00edticas desde certos estudos culturais e desde a cr\u00edtica feminista, ao entender que favorecen os homes europeos de raza branca e de clase media e alta, exclu\u00edndo as escritoras e escritores doutras culturas e razas."}
{"id": "221677", "revid": "1131", "url": "https://gl.wikipedia.org/wiki?curid=221677", "title": "Ponte dos Remedios", "text": "A ponte dos Remedios ou ponte de San Roque \u00e9 unha ponte de \u00e9poca baixo medieval sobre o r\u00edo Tea situada par da vila de Ponteareas. Deu o nome \u00e1 vila de Ponteareas.\nLocalizaci\u00f3n.\nAt\u00f3pase na parroquia de San Miguel de Ponteareas, xusto \u00e1 beira da vila. Grazas \u00e1 ponte cruz\u00e1base o r\u00edo Tea para entrar na vila dende o lado oeste. Outra ponte substit\u00fae o tr\u00e1nsito rodado dende hai anos. Nun dos extremos da ponte at\u00f3pase unha pequena capela dedicada a San Roque.\nA zona at\u00f3pase hoxe axeitada como zona de lecer e ba\u00f1o polo concello malia ter unha contorna bastante degradada paisaxisticamente por mor \u00e1 construci\u00f3n dalgunhas naves industriais, unha gran sala de festas e polo propio crecemento da vila.\nMoi preto, a uns dous quil\u00f3metros r\u00edo arriba atopamos a praia fluvial da Freixa.\nDescrici\u00f3n.\nA \"ponte Vella\" de Ponteareas \u00e9 de f\u00e1brica de cachotar\u00eda de granito ben conformada. Ten unha orixe romana, por\u00e9n a ponte actual \u00e9 de clara conformaci\u00f3n medieval, como se pode constatar grazas aos abondosos sinais lapidarios que atopamos no perpia\u00f1o. Conta con catro arcos, tres ovais, con dous grandes tallamares contracorrente, que indican que a ponte foi erguida arredor dos s\u00e9culos XIII ou XV posibelmente sobre os alicerces romanos.\nO cami\u00f1o da ponte leva \u00e1 unha pequena ermida en honra a San Roque, cuxa festividade \u00e9 no mes de agosto.\nHistoria.\n\u00c9 unha das catro grandes pontes antigas do Tea. Historicamente formaba parte do antigo cami\u00f1o real que un\u00eda Tui e despois Vigo con Ourense e Castela. A zona estivera habitada dende hai s\u00e9culos, mostra disto t\u00e9molo na abundancia de castros coma os de Tro\u00f1a ou o de Lira. Os romanos aproveitaron o vao areento existente para a construci\u00f3n dunha primeira ponte. Ademais, preto de Ponteareas exist\u00eda unha importante vila romana na parroquia actual de Angoares. P\u00e9nsase que por aqu\u00ed pasou, logo, unha v\u00eda romana, quizais a XIX, do itinerario de Antonino P\u00edo, que comunicaba a capital da antiga Gallaecia: \"Bracara Augusta\" (actual Braga) coa importante cidade galaica de \"Asturica Augusta\" (actual Astorga).\nA ponte foi posibelmente destru\u00edda nalgunha enchente polo que se volveu constru\u00edr sobre os fundamentos romanos arredor do s\u00e9culo XIII. Tras varias restauraci\u00f3ns chegou coa mesma estrutura aos nosos d\u00edas.\nHoxe o tr\u00e1nsito da estrada que entra en Ponteareas, a N-120 (Vigo-Ourense) non atravesa a ponte, pois nos anos 60 constru\u00eduse outra moi preto, tam\u00e9n de granito, cun s\u00f3 arco para desaturar \u00e1 vella.\nLendas.\nComa outras pontes galegas (mesmo a achegada ponte das Partidas), \u00e1chase relacionada coa lenda do bautismo anticipado, no que unha muller que non pode ter fillos, acudir\u00e1 \u00e1 media noite e pediralle ao primeiro cami\u00f1ante de lle dicir unhas verbas rituais e verter auga do r\u00edo no seu ventre cunha cunca atada cunha corda coma se fose un bautizo prenatal, mentres esta bota unha moedas no r\u00edo. Despois do \"bautizo\" a muller debe convidar o home a un xantar feito por ela na mesma ponte. Ao rematar o xantar, c\u00f3mpre tirar todos o restos, incluso os garfos, culleres etc, no r\u00edo. Unha vez nado o meni\u00f1o, este home ten que apadri\u00f1alo.\nEstado de conservaci\u00f3n.\nO estado de conservaci\u00f3n da ponte \u00e9 bo. O tr\u00e1nsito de veh\u00edculos non est\u00e1 permitido dende hai anos, polo que \u00e9 facilitada a s\u00faa conservaci\u00f3n estrutural. Tam\u00e9n se mant\u00e9n o chan orixinal de lousas de granito. En 2011 o concello de Ponteareas, cun convenio coa Consellar\u00eda de Cultura e Turismo da Xunta de Galicia, fai unha limpeza da ponte, para protexer e conservar a estrutura.\nA\u00ednda se conserva parte dunha antiga calzada. \u00c9 unha das catro antigas pontes do Tea, xunto coa ponte de Cernadela, a ponte das Partidas e mais a ponte de Fillaboa.\nA contorna da ponte est\u00e1 algo afectada por mor das edificaci\u00f3ns que se te\u00f1en feito durante o s\u00e9culo XX, en parte a causa do gran crecemento da vila."}
{"id": "221678", "revid": "27155", "url": "https://gl.wikipedia.org/wiki?curid=221678", "title": "Celent\u00e9reo", "text": ""}
{"id": "221679", "revid": "65337", "url": "https://gl.wikipedia.org/wiki?curid=221679", "title": "Selo de Hawai", "text": "O Gran Selo do Estado de Hawai foi establecido oficialmente polo artigo 272 da Lexislatura Territorial de 1959 e deriva do selo territorial. O dese\u00f1o do escudo de Hawai, modificouse gran parte do escudo territorial. Inclu\u00edronse as palabras \u00abState of Hawaii\u00bb (\u00abEstado de Hawai\u00bb) na parte superior e \u00ab1959\u00bb dentro do c\u00edrculo. A disposici\u00f3n dun escudo para o estado de Hawai foi promulgada polo Lexislador Territorial e ratificada polo Gobernador Quinn o 8 de xu\u00f1o de 1959. A aprobaci\u00f3n da Lei de Admisi\u00f3n aceptou a Hawai o 21 de agosto de 1959 como o 50\u00ba Estado dos Estados Unidos de Am\u00e9rica.\nO escudo do Estado de Hawai \u00e9 moi semellante \u00f3 selo da rep\u00fablica, a excepci\u00f3n de que na parte superior hai escrito, \u00abTerritory of Hawaii\u00bb (\u00abTerritorio de Hawai\u00bb) e dentro do c\u00edrculo, \u00ab1900\u00bb (que \u00e9 o ano no que o goberno territorial se organizou oficialmente). A lexislatura Territorial de 1901 autorizou a dito escudo modificado como Escudo do Estado de Hawai.\nNo Escudo da Rep\u00fablica de Hawai, estaban escritas as palabras \u00abRepublic of Hawaii\u00bb (\u00abRep\u00fablica de Hawai\u00bb) na parte superior e \u00abMDCCXCIV\u00bb dentro do c\u00edrculo, que \u00e9 o ano (1894) no que se estableceu a rep\u00fablica. O Escudo da rep\u00fablica foi dese\u00f1ado polo \u00abCollege of Arms\u00bb de Londres. O dese\u00f1o recolle varios aspectos da her\u00e1ldica do Reino de Hawai, e moitas facetas do dese\u00f1o ve\u00f1en do escudo de armas utilizadas durante o reinado dos reis Kamehameha III, Kalakaua e Liliuokalani."}
{"id": "221682", "revid": "1822", "url": "https://gl.wikipedia.org/wiki?curid=221682", "title": "Celent\u00e9reos", "text": ""}
{"id": "221683", "revid": "65337", "url": "https://gl.wikipedia.org/wiki?curid=221683", "title": "Hawai\u02bbi Pono\u02bb\u012b", "text": "Hawai\u02bbi Pono\u02bb\u012b (en hawaiano: \"Os propios de Hawai\") \u00e9 o himno nacional de Hawai. A letra foi escrita en 1874 polo Rei David Kal\u0101kaua e a m\u00fasica \u00e9 obra de Henri Berger, que daquela era o xefe de orquestra do rei. Hawai\u2018i pono\u2018\u012b foi o himno nacional do Reino de Hawai e canci\u00f3n adoptada polo Territorio de Hawai antes de se tornar s\u00edmbolo oficial do estado en 1967."}
{"id": "221686", "revid": "89787", "url": "https://gl.wikipedia.org/wiki?curid=221686", "title": "Rizobio", "text": "Os rizobios son bacterias do chan que realizan a fixaci\u00f3n do nitr\u00f3xeno (diaz\u00f3trofos) establecendo unha simbiose con plantas leguminosas durante a cal forman uns n\u00f3dulos nas ra\u00edces da planta nos que viven as bacterias. Para realizaren este labor, os rizobios requiren unha planta h\u00f3spede; xa que non poden fixar o nitr\u00f3xeno por separado. Co termo rizobio non nos estamos a referir a bacterias do x\u00e9nero \"Rhizobium\", sen\u00f3n a un grupo de especies de bacterias de moitos x\u00e9neros, pertencentes a varias familias e ordes, polo que rizobio non \u00e9 un nome dun taxon. Por\u00e9n, orixinariamente rizobio refer\u00edase s\u00f3 a \"Rhizobium\", pero hoxe os \"Rhizobium\" son s\u00f3 un dos exemplos de rizobios. En xeral, os rizobios son bacterias gramnegativas, m\u00f3biles, con forma de bacilo e non formadoras de esporas.\nA palabra rizobio procede do grego \u1fe5\u03af\u03b6\u03b1, \"rh\u00edza\", que significa ra\u00edz, e de \u03b2\u03af\u03bf\u03c2, \"bios\", que significa vida.\nHistoria.\nA primeira especie de rizobios identificada, en 1889, foi \"Rhizobium leguminosarum\", e todas as especies posteriores que se foron descubrindo foron clasificadas inicialmente tam\u00e9n no x\u00e9nero \"Rhizobium\". Por\u00e9n, isto foi revisado ao aplic\u00e1rense m\u00e9todos m\u00e1is modernos de an\u00e1lise, e agora hai moitos rizobios clasificados noutros x\u00e9neros. A maior\u00eda da investigaci\u00f3n sobre estas bacterias realizaouse en legumes de uso agr\u00edcola, como trevos, alfalfa, feix\u00f3ns, e soia.\nTaxonom\u00eda.\nOs rizobios son un grupo parafil\u00e9tico pertencente \u00e1s proteobacterias das clases alfaproteobacterias e betaproteobacterias. A maior\u00eda pertencen \u00e1 orde Rhizobiales (ver lista).\nEstes grupos incl\u00faen varias bacterias non simbi\u00f3ticas. Por exemplo, o pat\u00f3xeno de plantas \"Agrobacterium\" \u00e9 un parente m\u00e1is pr\u00f3ximo de \"Rhizobium\" ca de \"Bradyrhizobium\" e forma n\u00f3dulos nas ra\u00edces da soia (e mesmo poder\u00eda non ser un x\u00e9nero distinto de \"Rhizobium\"). Os xenes responsables desta simbiose coas plantas, por\u00e9n, poden estar m\u00e1is estreitamente relacionados c\u00f3s propios organismos, xa que se puideron adquirir por transferencia horizontal de xenes (por medio de conxugaci\u00f3n bacteriana) en lugar de por transferencia vertical, \u00e9 dicir, desde un antepasado com\u00fan.\nImportancia na agricultura.\nA\u00ednda que a maior\u00eda do nitr\u00f3xeno se retira dos campos cando se colleitan cereais ricos en prote\u00ednas ou palla, cantidades significativas poden permanecer no chan e pode ser utilizado polas futuras colleitas. Isto \u00e9 especialmente importante cando non se usan fertilizantes nitroxenados, como nos cultivos org\u00e1nicos con rotaci\u00f3n de colleitas ou en pa\u00edses menos industrializados. O nitr\u00f3xeno \u00e9 o nutriente do que m\u00e1is comunmente hai deficiencia en moitos solos en todo o mundo e normalmente \u00e9 o nutriente que o agricultor m\u00e1is subministra \u00e1s plantas. A adici\u00f3n de fertilizantes nitroxenados ao chan pode causar problemas ambientais.\nSimbiose.\nOs rizobios viven en simbiose con legumes, como ch\u00edcharos, feix\u00f3ns, trevo e soia.\nInfecci\u00f3n e intercambio de sinais.\nA relaci\u00f3n simbi\u00f3tica implica un intercambio de sinais entre os dous socios que permite un mutuo reco\u00f1ecemento e o desenvolvemento das estruturas simbi\u00f3ticas. Os rizobios viven no chan onde poden percibir os flavonoides segregados polas ra\u00edces da s\u00faa planta leguminosa h\u00f3spede. Os flavonoides desencadean a secreci\u00f3n de factores Nod (de nodulaci\u00f3n), que \u00e1 s\u00faa vez son reco\u00f1ecidos pola planta h\u00f3spede e poden facer que se deformen os pelos radicais e se produzan varias respostas celulares, como fluxos de i\u00f3ns. O mecanismo de infecci\u00f3n mellor co\u00f1ecido \u00e9 a infecci\u00f3n intracelular, na cal os rizobios entran a trav\u00e9s dun pelo radical deformado, dun modo similar ao da endocitose, formando un tubo intracelular chamado filamento de infecci\u00f3n. Un segundo mecanismo \u00e9 o denominado \"entrada por greta\"; neste caso, non hai deformaci\u00f3n de pelos radicais e a bacteria penetra entre as c\u00e9lulas, polas gretas que se forman cando emerxen as ra\u00edces laterais. Posteriormente, a bacteria penetra na c\u00e9lula e f\u00f3rmase un filamento de infecci\u00f3n similar ao das infecci\u00f3ns intracelulares.\nA infecci\u00f3n desencadea a divisi\u00f3n celular no c\u00f3rtex da ra\u00edz, onde aparece un novo \u00f3rgano, o n\u00f3dulo, como resultado de varios procesos sucesivos.\nFormaci\u00f3n e funcionamento dos n\u00f3dulos.\nOs filamentos de infecci\u00f3n crecen no n\u00f3dulo, infectan os seus tecidos centrais e liberan os rizobios nesas c\u00e9lulas, onde se diferencian morfoloxicamente adoptando unhas formas chamadas bacteroides e empezan a fixar o nitr\u00f3xeno da atmosfera nunha forma utilizable polas plantas, o amonio (NH4+), para o cal utilizan o seu encima nitroxenase. En correspondencia, a planta fornece \u00e1 bacteria de compostos carbonados como carbohidratos, prote\u00ednas, e outros e suficiente os\u00edxeno para que non interfira co proceso de fixaci\u00f3n. As plantas te\u00f1en unhas prote\u00ednas chamadas leghemoglobinas, similares \u00e1 hemoglobina humana, que axudan a proporcionar os\u00edxeno para a respiraci\u00f3n celular \u00e1 vez que mante\u00f1en a concentraci\u00f3n de os\u00edxeno libre o suficientemente baixa como para que non se inhiba a actividade do encima nitroxenase da bacteria. Recentemente, descubriuse unha cepa de \"Bradyrhizobium\" que forma n\u00f3dulos na planta \"Aeschynomene\" sen producir factores Nod, o que suxire a existencia doutros sinais de comunicaci\u00f3n alternativos.\nA simbiose rizobios-leguminosas \u00e9 o cl\u00e1sico exemplo de mutualismo. Os rizobios subministran amon\u00edaco ou amino\u00e1cidos \u00e1 planta, e esta a cambio recibe compostos org\u00e1nicos (como os \u00e1cidos org\u00e1nicos dicarbox\u00edlicos malato e succinato) como fontes de carbono e enerx\u00eda. Pero a s\u00faa persistencia evolutiva e en realidade un pouco sorprendente. Como varias cepas bacterianas non relacionadas infectan a cada exemplar de planta, calquera das cepas pode desviar recursos da fixaci\u00f3n do nitr\u00f3xeno para a s\u00faa propia reproduci\u00f3n sen matar \u00e1 planta h\u00f3spede da cal todas dependen. Pero esta forma de facer trampa deber\u00eda ser igual de atractiva para todas as cepas. Hai d\u00faas hip\u00f3teses alternativas que intentan explicar o mecanismo que mant\u00e9n a simbiose rizobio-planta, a\u00ednda que na natureza poder\u00edan darse ambas as d\u00faas. A hip\u00f3tese das sanci\u00f3ns suxire que as plantas controlan os rizobios tramposos somet\u00e9ndoos a sanci\u00f3ns. As sanci\u00f3ns poden consistir en reducir o crecemento dos n\u00f3dulos, a morte temper\u00e1 de n\u00f3dulos, diminu\u00edr o fornecemento de carbono aos n\u00f3dulos, ou reducir o fornecemento de os\u00edxeno aos n\u00f3dulos que fixen menos nitr\u00f3xeno. A outra hip\u00f3tese \u00e9 a hip\u00f3tese da escolla de socio, que prop\u00f3n que a planta utiliza sinais de prenodulaci\u00f3n dos rizobios para decidir se permite a nodulaci\u00f3n, e elixe s\u00f3 aos rizobios que non son tramposos. Hai evidencia de sanci\u00f3ns nas plantas de soia, que reducen a reproduci\u00f3n dos rizobios (quizais limitando a subministraci\u00f3n de os\u00edxeno) nos n\u00f3dulos que fixan menos nitr\u00f3xeno. Igualmente, as plantas de ch\u00edcharo bravo (\"Lupinus\") asignan menos recursos aos n\u00f3dulos que conte\u00f1en os rizobios menos beneficiosos, limitando a reproduci\u00f3n dos rizobios neles. Isto concorda coa definici\u00f3n de sanci\u00f3n que se deu, a\u00ednda que os autores a denominen \"escolla de socio\". Por\u00e9n, outros estudos non atoparon evidencia de sanci\u00f3ns por parte da planta, e apoian m\u00e1is ben a hip\u00f3tese da escolla de socio.\nOutros diaz\u00f3trofos.\nMoitas outras especies de bacterias poden fixar o nitr\u00f3xeno (diaz\u00f3trofos), pero poucas poden asociarse intimamente con plantas e colonizar estruturas espec\u00edficas como os n\u00f3dulos que se forman nas leguminosas. Ademais dos rizobios, outras bacterias que tam\u00e9n poden asociarse coas plantas son as actinobacterias \"Frankia\", que forman n\u00f3dulos simbi\u00f3ticos nas plantas actinorrizais, e varias cianobacterias (\"Nostoc\") asociadas cos fentos acu\u00e1ticos \"Azolla\", ou con \"Cycas\" e \"Gunneras\". Existen diaz\u00f3trofos de vida libre que viven no chan na rizosfera (a terra que rodea as plantas e est\u00e1 baixo a s\u00faa influencia) e nos espazos intercelulares de varias plantas, como o arroz e cana de azucre, pero neste caso a falta de estruturas especializadas (n\u00f3dulos) fai que a eficiencia na transferencia de nutrientes sexa menor comparada cos n\u00f3dulos actinorrizais de \"Frankia\"."}
{"id": "221688", "revid": "98629", "url": "https://gl.wikipedia.org/wiki?curid=221688", "title": "Peace, Love, Death Metal", "text": "Peace, Love, Death Metal \u00e9 o \u00e1lbum de estrea da banda estadounidense de garage rock Eagles of Death Metal, editado a trav\u00e9s do selo AntAcidAudio o d\u00eda 23 de marzo do 2004.\nListaxe de canci\u00f3ns.\nTodos os temas foron compostos por Jesse Hughes e Josh Homme, ag\u00e1s onde se indique.\nNas edici\u00f3ns brit\u00e1nica e europea hai d\u00faas canci\u00f3ns extra: \"Miss Sanders\" e \"Just Nineteen\". Unha versi\u00f3n re-gravada da \u00faltima aparece no seguinte traballo da banda, \"Death By Sexy\". A edici\u00f3n europea tam\u00e9n cont\u00e9n o v\u00eddeo de \"Midnight Creeper\". O grupo tam\u00e9n filmou v\u00eddeos para \"I Only Want You\" e \"Speaking in Tongues\". A melod\u00eda de \"Kiss the Devil\" est\u00e1 baseada na canci\u00f3n de folk tradicional \"Sugar Baby\"."}
{"id": "221689", "revid": "56817", "url": "https://gl.wikipedia.org/wiki?curid=221689", "title": "Other Animals", "text": "Other Animals \u00e9 o \u00e1lbum de estrea da banda estadounidense de indie rock Erase Errata, editado a trav\u00e9s do selo Troubleman Unlimited o d\u00eda 2 de outubro do 2001."}
{"id": "221690", "revid": "1822", "url": "https://gl.wikipedia.org/wiki?curid=221690", "title": "Asentamento paleontol\u00f3xico", "text": ""}
{"id": "221691", "revid": "1093", "url": "https://gl.wikipedia.org/wiki?curid=221691", "title": "The Offspring (\u00e1lbum)", "text": "The Offspring \u00e9 o \u00e1lbum de estrea da banda estadounidense de punk rock The Offspring, editado o 15 de xu\u00f1o de 1989 a trav\u00e9s do selo Nemesis Records. O disco foi re-editado polos selos Nitro Records e Epitaph Records en 1995 cunha portada diferente. Debido ao moderado \u00e9xito do \u00e1lbum, a banda asinou un contrato con Epitaph en 1991."}
{"id": "221692", "revid": "25871", "url": "https://gl.wikipedia.org/wiki?curid=221692", "title": "Magnified", "text": "Magnified \u00e9 o segundo \u00e1lbum da banda estadounidense de rock alternativo Failure, editado o 8 de marzo de 1994 a trav\u00e9s do selo Slash Records. Magnified diferenciase enormemente do disco de estrea do grupo, \"Comfort\", ao usar moita distorsi\u00f3n no baixo. De feito \u00e9 o \u00fanico \u00e1lbum, e un dos poucos discos de rock en xeral, onde a meirande parte dos temas est\u00e1n definidos pola li\u00f1a de baixo en vez de polo traballo das guitarras."}
{"id": "221694", "revid": "56817", "url": "https://gl.wikipedia.org/wiki?curid=221694", "title": "Ascensi\u00f3n", "text": "Ascensi\u00f3n pode referirse a:\nComo top\u00f3nimo, A Ascensi\u00f3n pode referirse a:"}
{"id": "221696", "revid": "89787", "url": "https://gl.wikipedia.org/wiki?curid=221696", "title": "Interkosmos 14", "text": "Interkosmos 14 (\u0418\u043d\u0442\u0435\u0440\u043a\u043e\u0441\u043c\u043e\u0441 14 en ruso), tam\u00e9n denominado DS-U2-IK N\u00ba 7, foi un sat\u00e9lite artificial sovi\u00e9tico lanzado o 11 de decembro de 1975 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nInterkosmos 14 foi o s\u00e9timo e \u00faltimo membro da serie de sat\u00e9lites DS-U2-IK. Estaba adicado \u00f3 estudo da ionosfera terrestre e foi unha das contribuci\u00f3ns \u00f3 programa de Estudo Magnetosf\u00e9rico Internacional (IMS pola s\u00faa sigla en ingl\u00e9s). O sat\u00e9lite levaba cinco experimentos a bordo para medir as emisi\u00f3ns ELF (\"Extremely Low-Frequency\", frecuencia extremadamente baixa) e VLF (\"Very Low-Frequency\", frecuencia moi baixa) da magnetosfera terrestre, as\u00ed como a variaci\u00f3n da densidade do plasma ionosf\u00e9rico e temperatura de electr\u00f3ns \u00f3 longo da s\u00faa \u00f3rbita, a variaci\u00f3n do contido total de electr\u00f3ns da ionosfera e a enerx\u00eda e caracter\u00edsticas de penetraci\u00f3n das chuvias de meteoros.\nO sat\u00e9lite orient\u00e1base magneticamente e conti\u00f1a un sistema de telemetr\u00eda est\u00e1ndar e un sistema de banda larga para transmitir datos en tempo real ou a partir do almacenamento de a bordo, consistente nunha grabadora de cinta.\nInterkosmos 14 estaba enmarcado dentro do programa de colaboraci\u00f3n internacional Interkosmos entre a Uni\u00f3n Sovi\u00e9tica e outros pa\u00edses. Foi inxectado nunha \u00f3rbita inicial de 1707\u00a0km de apoxeo e 345\u00a0km de perixeo, cunha inclinaci\u00f3n orbital de 74 graos e un per\u00edodo de 105,3 minutos. As operaci\u00f3ns co sat\u00e9lite finalizaron o 28 de xu\u00f1o de 1976 e reentrou na atmosfera o 27 de febreiro de 1983."}
{"id": "221697", "revid": "4817", "url": "https://gl.wikipedia.org/wiki?curid=221697", "title": "Intercosmos 14", "text": ""}
{"id": "221705", "revid": "1888", "url": "https://gl.wikipedia.org/wiki?curid=221705", "title": "Manuel Gama Casalderrey", "text": "Manuel Gama Casalderrey, nado en L\u00e9rez (Pontevedra) o 24 de xullo 1896 e finado no Grove o 11 de maio de 1950, foi un comerciante e pol\u00edtico galego.\nTraxectoria.\nFillo de Faustino Gama. Foi un dinamizador pol\u00edtico e un divulgador do marxismo entre a clase obreira pontevedresa dos anos trinta. Ligado dende moi novo \u00e1 Sociedade de Agricultores de L\u00e9rez, impulsou a creaci\u00f3n da Caja Rural de L\u00e9rez en 1925, da que ser\u00eda o seu xerente at\u00e9 1934. Foi un dos l\u00edderes m\u00e1is significados da Federaci\u00f3n Comarcal Agraria. No Congreso Provincial Agrario celebrado en abril de 1930 defendeu o relatorio \u201cEstruturaci\u00f3n econ\u00f3mica do agrarismo\". Colaborou en \"Nueva Aurora\", \"El Pueblo Gallego\", \"Vida Agraria\", \"El Campesino\" e \"\u00a1\u00a1Revoluci\u00f3n!!\". Foi un dos fundadores de Juventud Lerezana, entidade de car\u00e1cter cultural e recreativo. Na Rep\u00fablica foi elixido concelleiro na candidatura obreiro-agraria, controlada polos comunistas e formou parte da candidatura comunista nas elecci\u00f3ns xerais de 1933. En xu\u00f1o de 1936 foi nomeado pola Deputaci\u00f3n de Pontevedra administrador interino do Sanatorio da Lanzada \"Miguel Gil Casares\". Logo do golpe de Estado do 18 de xullo de 1936 foi detido, ingresou en prisi\u00f3n o 26 de xullo, e foi posto en liberdade o 18 de xaneiro de 1938. Sufriu un arresto de tres meses polo non pagamento dunha multa de 3.000 pesetas imposta o 21 de outubro de 1937. Volveu ser detido o 9 de marzo de 1938, foi xulgado en consello de guerra o 13 de xullo de 1938, sendo condenado por auxilio \u00e1 rebeli\u00f3n \u00e1 pena de morte. Foille conmutada a pena pola de cadea perpetua e, m\u00e1is tarde, a 12 anos de prisi\u00f3n maior. Padec\u00eda tuberculose \u00f3sea e recorreu varios c\u00e1rceres. Pasou a prisi\u00f3n atenuada en 1943 residindo no Grove."}
{"id": "221709", "revid": "197", "url": "https://gl.wikipedia.org/wiki?curid=221709", "title": "Canzobre", "text": ""}
{"id": "221726", "revid": "197", "url": "https://gl.wikipedia.org/wiki?curid=221726", "title": "Fiobre", "text": ""}
{"id": "221727", "revid": "197", "url": "https://gl.wikipedia.org/wiki?curid=221727", "title": "I\u00f1obre", "text": ""}
{"id": "221728", "revid": "197", "url": "https://gl.wikipedia.org/wiki?curid=221728", "title": "Ixobre", "text": ""}
{"id": "221731", "revid": "197", "url": "https://gl.wikipedia.org/wiki?curid=221731", "title": "Sansobre", "text": ""}
{"id": "221732", "revid": "1131", "url": "https://gl.wikipedia.org/wiki?curid=221732", "title": "Xobre", "text": ""}
{"id": "221733", "revid": "197", "url": "https://gl.wikipedia.org/wiki?curid=221733", "title": "Tallobre", "text": ""}
{"id": "221734", "revid": "197", "url": "https://gl.wikipedia.org/wiki?curid=221734", "title": "Ra\u00f1obre", "text": ""}
{"id": "221735", "revid": "1131", "url": "https://gl.wikipedia.org/wiki?curid=221735", "title": "Panti\u00f1obre", "text": "O top\u00f3nimo galego Panti\u00f1obre pode referirse a:"}
{"id": "221736", "revid": "197", "url": "https://gl.wikipedia.org/wiki?curid=221736", "title": "Maiobre", "text": ""}
{"id": "221737", "revid": "197", "url": "https://gl.wikipedia.org/wiki?curid=221737", "title": "Laxobre", "text": ""}
{"id": "221738", "revid": "197", "url": "https://gl.wikipedia.org/wiki?curid=221738", "title": "Anzobre", "text": ""}
{"id": "221744", "revid": "197", "url": "https://gl.wikipedia.org/wiki?curid=221744", "title": "Guiove", "text": ""}
{"id": "221745", "revid": "197", "url": "https://gl.wikipedia.org/wiki?curid=221745", "title": "Tragove", "text": ""}
{"id": "221747", "revid": "12452", "url": "https://gl.wikipedia.org/wiki?curid=221747", "title": "IUGS", "text": ""}
{"id": "221749", "revid": "197", "url": "https://gl.wikipedia.org/wiki?curid=221749", "title": "Montrove", "text": ""}
{"id": "221751", "revid": "104785", "url": "https://gl.wikipedia.org/wiki?curid=221751", "title": "Top\u00f3nimos galegos en -obre", "text": "En Galicia, especialmente no Golfo \u00c1rtabro e no Val do Ulla, existe un grupo de top\u00f3nimos rematados en -\"obre\". Segundo Moralejo, est\u00e1n son continuaci\u00f3ns medievais e modernas (en -\"bre, -be, -ve\") de formas antigas en -\"bris\". Est\u00e1n relacionadas xa que logo as terminaci\u00f3ns -\"briga\" (v. Nemetobriga ou Brigantium), -\"brix, -bris, -bria\" e -\"bre\" (precedido de vogal: \"-abre, -ebre, -ibre, -obre\" e -\"ubre\"; ou consonante, i.e. -\"mbre\").\nF\u00f3ra de Galicia.\nEsta etimolox\u00eda poder\u00eda non circunscribirse exclusivamente a Galicia: non se poden descartar os posibles Cobre en Asturias ou Dobres en Cantabria e Corte de Cobres, concello de M\u00e9rtola, distrito de Beja, Portugal. Con todo, \u00e9 improbable dada a concentraci\u00f3n xa non en Galicia, sen\u00f3n en determinadas \u00e1reas interiores, e toda hip\u00f3tese debe confirmarse con documentaci\u00f3n medieval.\nOutras terminaci\u00f3ns relacionadas.\nExisten outras formas evolucionadas por met\u00e1tese ou disimilaci\u00f3n. Ademais, o betacismo permitiu a variaci\u00f3n ortogr\u00e1fica.\nove.\nOutros sospeitosos son os rematados en \"-ove\", que en Galicia son:\nTam\u00e9n aparecen:\nNo entanto, non se incluir\u00edan Ove (de \"Euve\") ou Xove (de \"[Villa] Iovii\").\nFalsos positivos.\nExisten outros top\u00f3nimos con esa cadea fon\u00e9tica, pero que non est\u00e1n relacionados coa mesma etimolox\u00eda: Cobres ou aqueles coas palabras"}
{"id": "221752", "revid": "56817", "url": "https://gl.wikipedia.org/wiki?curid=221752", "title": "Baiobre", "text": "O top\u00f3nimo Baiobre pode referirse a dous lugares de Galicia:"}
{"id": "221753", "revid": "1093", "url": "https://gl.wikipedia.org/wiki?curid=221753", "title": "Maruxa Barrio", "text": "Maruxa Barrio Val, nada en Agolada o 12 de setembro de 1949, e finada en Cangas o 1 de xaneiro de 2023, foi unha mestra e escritora galega.\nTraxectoria.\nPreocupada pola docencia infantil en galego, publicou en colaboraci\u00f3n con Henrique Harguindey \"Textos pra o ensino de galego\" (1976), \"Lerias e enredos para os m\u00e1is pequenos\" (1981) e \"Contos populares\" (1983), reeditado en 1994 como \"Antolox\u00eda do conto popular galego\". En 1979 publicou \"Xeograf\u00eda descriptiva de Galicia\".\nVida persoal.\nCasou con Henrique Harguindey. O autor de banda dese\u00f1ada Breixo Harguindey \u00e9 o fillo deles."}
{"id": "221757", "revid": "1888", "url": "https://gl.wikipedia.org/wiki?curid=221757", "title": "A\u00f1obres", "text": ""}
{"id": "221765", "revid": "5863", "url": "https://gl.wikipedia.org/wiki?curid=221765", "title": "Fernando Mon Rodr\u00edguez", "text": "Fernando Mon Rodr\u00edguez, nado na Coru\u00f1a o 12 de setembro de 1914 e finado ib\u00eddem o 23 de agosto de 2002, foi un xornalista e escritor galego.\nTraxectoria.\nFoi editor das revistas \"La Gazeta del Arte\" e \"Bellas Artes\" e colaborou en \"El Ideal Gallego\", \"El Pa\u00eds\" e \"La Voz de Galicia\". Membro da Asociaci\u00f3n Internacional de Cr\u00edticos de Arte, recibiu a Gran Cruz de Afonso X o Sabio en 1980."}
{"id": "221766", "revid": "85894", "url": "https://gl.wikipedia.org/wiki?curid=221766", "title": "Jos\u00e9 Antonio Parga Sanjurjo", "text": "Jos\u00e9 Antonio Parga Sanjurjo, nado en Piant\u00f3n (A Veiga, Asturias) o 11 de febreiro de 1841 e finado en Viveiro o 12 de setembro de 1917, foi un avogado, xu\u00edz e escritor galego.\nTraxectoria.\nFillo de Jos\u00e9 Raimundo Parga Mosquera e Dolores Sanjurjo Lamas. De novo viviu e fixo os primeiros estudos en Viveiro. Foi fiscal do xulgado de primeira instancia de Mondo\u00f1edo, maxistrado na Audiencia de Pontevedra e fiscal en Ourense, Palencia, Lugo e Madrid.\nFoi membro activo da Real Sociedade Econ\u00f3mica de Amigos do Pa\u00eds de Santiago e como tal, en 1884, propuxo que Manuel Murgu\u00eda fose nomeado cronista de Galicia, con remuneraci\u00f3n econ\u00f3mica, para as\u00ed poder rematar a s\u00faa \"Historia de Galicia\", a cal ficara interrompida e s\u00f3 se publicaran os dous primeiros tomos en 1865 e 1866. Ap\u00f3s as xesti\u00f3ns realizadas pola Econ\u00f3mica, finalmente Murgu\u00eda editou dous novos volumes en 1888 e 1891 como \u00abcronista xeral do Reino\u00bb.\nEscribiu biograf\u00edas e artigos hist\u00f3ricos no \"Bolet\u00edn de la Real Academia Gallega\" e \"Galicia\", revista en que iniciou a publicaci\u00f3n da novela \"La cueva de la doncella\" (1887-1889). Ingresou na Real Academia Galega o 28 de setembro de 1907, coa lectura do discurso \"El renacimiento de la literatura regional\", respondido por Manuel Murgu\u00eda.\nVida persoal.\nCasou con Dolores Acevedo Caballero."}
{"id": "221772", "revid": "1888", "url": "https://gl.wikipedia.org/wiki?curid=221772", "title": "Ram\u00f3n Esturao Calvo", "text": "Ram\u00f3n Esturao Calvo, nado en Vidalo\u00edso (Bri\u00f3n) o 31 de decembro de 1909 e finado en Guadalaxara (M\u00e9xico) en 2002, foi un militar e pol\u00edtico galego.\nTraxectoria.\nFixo o Bacharelato en Santiago de Compostela e iniciou a carreira de Dereito na Universidade de Santiago de Compostela. Na Segunda Rep\u00fablica ingresou en Izquierda Republicana, pero marchou a Vanguardia de Izquierda Republicana co seu amigo Xo\u00e1n Xes\u00fas Gonz\u00e1lez en 1933.\nCando estalou o golpe de Estado do 18 de xullo de 1936 incorporouse a un rexemento de artiller\u00eda, e logrou fuxir embarcando na Coru\u00f1a no barco ingl\u00e9s Orbita o 21 de setembro rumbo \u00e1 Habana. En Cuba ocupouse de actividades de propaganda na embaixada espa\u00f1ola da Habana. Ao ano seguinte regresou ao campo republicano v\u00eda Francia. Alistouse nunha brigada da 11\u00aa Divisi\u00f3n e participou na ofensiva de Arag\u00f3n co grao de tenente. Estivo na defensa de Teruel e foille encomendada a organizaci\u00f3n do V Corpo do Ex\u00e9rcito en Catalu\u00f1a. Ascendeu por m\u00e9ritos de guerra chegando a ser capit\u00e1n no ex\u00e9rcito da Rep\u00fablica e comandante do V Rexemento. Foi capit\u00e1n do Batall\u00f3n Galego do V Rexemento de Enrique L\u00edster. Coa ca\u00edda da fronte de Catalu\u00f1a pasou a Francia en febreiro de 1939 e foi internado na prisi\u00f3n de Montpellier e m\u00e1is tarde no campo de refuxio n\u00ba 3 de Agde. Exiliouse en M\u00e9xico embarcando no buque Ipanema que chegou a Veracruz o 7 de xullo de 1939. Levouse ao exilio a bandeira galega coa que combateran as milicias, e despois entregouna ao Museo Carlos Maside.\nEn M\u00e9xico creou, xunto con outros xefes e oficiais exiliados, a Asociaci\u00f3n de Militares Leales a la Rep\u00fablica, que presidiu durante tres anos. Estivo vencellado ao Padroado da Cultura Galega de M\u00e9xico e \u00e1 revista \"Vieiros\", e foi amigo persoal de Lu\u00eds Soto, Carlos Velo, Florencio Delgado Gurriar\u00e1n e Arturo Souto. Traballou como vendedor de libros, dirixiu a produci\u00f3n dunha industria de mosaicos, foi xerente da f\u00e1brica Celmex de fabricaci\u00f3n de cubertos, pero dedicouse, sobre todo, \u00e1 venda de equipos de oficina chegando a representar en nove estados \u00e1 empresa de computadoras electr\u00f3nicas UNIVAC de Sperry Rand Cop.\nVida persoal.\nCasou con Adelina Santal\u00f3 Cortina, filla de Miquel Santal\u00f3 Parvorell, refuxiado pol\u00edtico catal\u00e1n, coa que tivo dous fillos."}
{"id": "221773", "revid": "98629", "url": "https://gl.wikipedia.org/wiki?curid=221773", "title": "Westinghouse Electric", "text": "Westinghouse Electric foi unha empresa norteamericana pioneira no sector el\u00e9ctrico fundada en 1886 por George Westinghouse. A empresa foi mercada por CBS en 1995 e pasou a chamarse \"CBS Corporation\" en 1997. \nA empresa foi pioneira na produci\u00f3n el\u00e9ctrica con corrente alterna, distribuci\u00f3n el\u00e9ctrica de alta tensi\u00f3n con patentes de Nikola Tesla e deu a co\u00f1ecer a tecnolox\u00eda da iluminaci\u00f3n en Great Barrington, Massachusetts.\nWestinghouse fabricou o primeiro motor de aviaci\u00f3n a reacci\u00f3n norteamericano pero fracasou no proxecto J40. Isto fixo perder unha d\u00e9cada \u00e1 Armada dos EE.UU, e tivo que abandonar a fabricaci\u00f3n de reactores para aviaci\u00f3n nos anos 1950.\nHistoria.\nAnos 1880.\nAnos iniciais\nAnos 1890.\nPioneira na corrente alterna\n1900 a 1920.\nCrecemento e cambio\n1950 a 1970.\nEntra no negocio financeiro: \"Westinghouse Credit Corporation\""}
{"id": "221835", "revid": "56817", "url": "https://gl.wikipedia.org/wiki?curid=221835", "title": "Tallamar", "text": "En arquitectura e enxe\u00f1ar\u00eda civil un tallamar \u00e9 unha construci\u00f3n en forma de quilla nos piares dunha ponte augas arriba. Serve para cortar e repartir a corrente de auga cara os lados, evitando pos\u00edbeis danos no piar. Serven coma contrafortes \u00e1s pontes, facendo que estas ofrezan maior resistencia \u00e1 forza da auga. \u00c1s veces recibe o nome de barbac\u00e1."}
{"id": "221836", "revid": "85894", "url": "https://gl.wikipedia.org/wiki?curid=221836", "title": "Bushido", "text": "Na tradici\u00f3n xaponesa, Bushido (, , \"Bushid\u014d\"), que en galego significa \"o cami\u00f1o do guerreiro\", \u00e9 un c\u00f3digo de \u00e9tica dura e particular ao que moitos samurais (ou bushi) dedicaron as s\u00faas vidas, esixindo lealdade e honra ata a morte. Un samurai que non conseguise manter a s\u00faa honra, poder\u00eda recuperala ao practicar o seppuku (suicidio ritual). Dise que desde a infancia, o Bushido foi aplicado na clase dirixente xaponesa antes de sa\u00edr do seo da nai.\nA palabra v\u00e9n do xapon\u00e9s \"saburau,\" verbo samurai que significa \"servir coma un asistente.\" A palabra \"bushi\" \u00e9 un termo xapon\u00e9s que significa \"cabaleiro de armadura.\" A palabra \"samurai\" foi usada por outras clases sociais, mentres os guerreiros se chamaban por un termo m\u00e1is digno: \"bushi\".\nVolveuse co\u00f1ecido como \"o c\u00f3digo samurai\", pero \u00e9 m\u00e1is que iso. O nome aca\u00eddo non \u00e9 \"c\u00f3digo\" nin \"lei\" do guerreiro, sen\u00f3n mellor, \"o cami\u00f1o\". Non \u00e9 simplemente unha lista de regras que debe cumprir un guerreiro para obter o seu t\u00edtulo; \u00e9 un conxunto de principios que preparan un home ou unha muller a loitar sen perder a s\u00faa humanidade, e para dirixir e mandar sen perder o contacto cos valores fundamentais. \u00c9 unha descrici\u00f3n dun modo de vida e unha receita dun nobre guerreiro. No cerne do Bushido samurai est\u00e1 a aceptaci\u00f3n da morte. \"O cami\u00f1o do samurai at\u00f3pase na morte\", di o Hagakure, unha explicaci\u00f3n do Bushido, de 1716, cuxo t\u00edtulo significa literalmente \"Escondido nas follas.\" Logo de que o guerreiro estea preparado para o feito de morrer, vivir a s\u00faa vida sen se preocupar pola morte, e escolle as s\u00faas acci\u00f3ns con base nun principio, non ter\u00e1 medo.\nFontes.\nEste c\u00f3digo moral ten catro fontes principais:\nConfucianismo.\nAdoraci\u00f3n de culto ancestral. O Ceo \u00e9 claramente o curso m\u00e1is apropiado do confucianismo. Outro elemento importante \u00e9 o \"emperador\", tam\u00e9n chamado \"fillo do mediador do Ceo\", entre o ceo e os homes. A pr\u00e1ctica do \"Ren\" implica as virtudes da lealdade e de compaix\u00f3n, que poden facer xustiza e bos principios, chamados Yi. O home que practica as virtudes \u00e9 un \"junzi\", un home superior que se op\u00f3n aos plebeos, pero c\u00f3mpre salientar que o termo se refire \u00e1 superioridade moral e non est\u00e1 ligado \u00e1 orixe social.\nBudismo.\nO Budismo d\u00e1lle o guerreiro completo e un estoicismo teimoso que acompa\u00f1a o samurai ata os derradeiros d\u00edas da s\u00faa vida. O \"bushi\" acepta a morte como unha realidade da que non se pode fuxir e depende do seu personaxe como un construtor do seu destino. En palabras do pr\u00edncipe de Mito: \"Calquera pode entrar no medio da batalla e morrer. Doado para un idiota, pero para un verdadeiro samurai \u00e9 unha decisi\u00f3n xusta na ecuanimidade, e un valor certo cando saber vivir \u00e9 vivir e morrer cando vai morrer\". O budismo ofreceu un m\u00e9todo de contemplaci\u00f3n detr\u00e1s dun fen\u00f3meno que po\u00f1er o guerreiro en harmon\u00eda con todos.\nZen.\nA pr\u00e1ctica do Zen libera a mente de distracci\u00f3n e permite perseguir a perfecci\u00f3n en todas as cousas. A rama do budismo Zen ad\u00e1ptase \u00e1s caracter\u00edsticas do guerreiro samurai e o seu valor de culto, que se reflicte no \"haicai\": \"Estou feliz que todo estea baleiro. Honra da espada do inimigo, s\u00f3 machucar a brisa da primavera coa claridade do l\u00f3strego\".\nXinto\u00edsmo.\nO xintoismo cr\u00eda na pureza do innato, polo que non ti\u00f1a espazo para o pecado orixinal. As obras de Mencio e Confucio foron as principais lecci\u00f3ns para os mozos samurai e un est\u00e1ndar interesante de resoluci\u00f3n para grandes problemas. Wan Yang Ming foi un dos grandes estudosos da filosof\u00eda chinesa, dos que m\u00e1is influ\u00edron nas mentes de todos os samurais e que se mantivo como criterio moral b\u00e1sico: \"falar e facer son a mesma cousa.\"\nAs \"sete virtudes\" do Bushido.\nNa s\u00faa forma orixinal, reco\u00f1\u00e9cense no Bushido sete virtudes asociadas:\nXustiza, decisi\u00f3ns correctas (\u4e49 Gi).\nConsiste en ser honesto nas relaci\u00f3ns con todos; crer na xustiza, pero non na que emana dos outros, sen\u00f3n na propia. Para un aut\u00e9ntico samurai non hai escala en relaci\u00f3n coa honestidade e coa xustiza, sen\u00f3n que hai s\u00f3 o correcto e o incorrecto.\nCoraxe (\u52c7 Yuu).\nTr\u00e1tase de erguerse por riba da masa de persoas que te\u00f1en medo de actuar. Agocharse coma unha tartaruga na s\u00faa cuncha non \u00e9 vivir. Un samurai debe ter coraxe heroica. A coraxe heroica non \u00e9 cega, sen\u00f3n que \u00e9 intelixente e forte, para substitu\u00edr o medo con respecto e coidado.\nBenevolencia (\u4ec1 Jin).\nA trav\u00e9s de adestramento intenso, o Samurai v\u00f3lvese r\u00e1pido e forte. Non \u00e9 como o resto dos homes. Desenvolve un poder que debe ser usado para o ben de todos, con compaix\u00f3n. Colabora cos seus compa\u00f1eiros en calquera oportunidade e, se a oportunidade non xorde, sae do seu cami\u00f1o para a atopar.\nRespecto (\u793c Rei).\nO samurai non ten raz\u00f3n ningunha para ser cruel. Non ten necesidade de probar a s\u00faa forza. Un samurai \u00e9 cort\u00e9s mesmo cos seus inimigos. Sen esa demostraci\u00f3n de respecto non se \u00e9 mellor c\u00f3s animais. Un samurai recibe respecto non s\u00f3 pola s\u00faa ferocidade na batalla, sen\u00f3n tam\u00e9n polo xeito en que tratan os outros. A forza interior do samurai aut\u00e9ntico faise evidente en momentos de dificultade.\nSinceridade, honestidade absoluta (\u8bda Makoto).\nCando un samurai di que vai facer algo, \u00e9 como se xa estivese feito; nada na Terra pode impedilo. Non ten que dar a s\u00faa palabra; non ten que prometer; o simple acto de falar pon en movemento o acto de facer. Falar e facer son a mesma acci\u00f3n.\nHonra (\u540d\u8a89 \"\u540d\u8a89\" Meiyo).\nO samurai de verdade ten s\u00f3 un xu\u00edz da s\u00faa propia honra, e \u00e9 el mesmo. As decisi\u00f3ns que toma e como se levan a cabo son un reflexo de quen \u00e9 realmente.\nLealdade.\nFacer ou dicir \"algo\" significa que \"algo\" te pertence. Un samurai \u00e9 intensamente leal a aqueles que estean baixo os seus coidados e, para as persoas das que \u00e9 responsable, segue a ser intensamente leal. Para o guerreiro, as palabras dun home son como as s\u00faas pegadas: p\u00f3dese seguir a onde queira que vaia."}
{"id": "221839", "revid": "25871", "url": "https://gl.wikipedia.org/wiki?curid=221839", "title": "Mo'Nique", "text": "Monique Angela Hicks (Imes de solteira), nada o 11 de decembro de 1967 en Woodlawn, Maryland, \u00e9 unha humorista e actriz estadounidense. No 2009 acadou o Oscar \u00e1 mellor actriz secundaria polo seu traballo no filme \"Precious\"."}
{"id": "221840", "revid": "23204", "url": "https://gl.wikipedia.org/wiki?curid=221840", "title": "Lee Daniels", "text": "Lee Louis Daniels, nado en Filadelfia (Pensilvania) o 24 de decembro de 1959, \u00e9 un actor, produtor e director de cine estadounidense. Entre os seus traballos m\u00e1is not\u00e1beis destacan os filmes \"Monster's Ball\" e \"Precious\", acadando este \u00faltimo dous premios da Academia (mellor gui\u00f3n adaptado e mellor actriz secundaria)."}
{"id": "221843", "revid": "18868", "url": "https://gl.wikipedia.org/wiki?curid=221843", "title": "Ponte p\u00e9nsil", "text": ""}
{"id": "221846", "revid": "865", "url": "https://gl.wikipedia.org/wiki?curid=221846", "title": "Slanted and Enchanted", "text": "Slanted and Enchanted \u00e9 o \u00e1lbum de estrea da banda estadounidense de indie rock Pavement, editado o 20 de abril de 1992 a trav\u00e9s do selo Matador Records. O disco foi distribu\u00eddo aos cr\u00edticos no ano 1991, meses antes do seu lanzamento oficial. As sesi\u00f3ns de gravaci\u00f3n divid\u00edronse entre os South Makepeace Studios en Brooklyn, Nova York e os Louder Than You Think Studios en Stockton, California. \nNo ano 2003 o disco foi situado no n\u00famero 134 da lista da \"Rolling Stone\" dos 500 mellores \u00e1lbums de todos os tempos, quedando na revisi\u00f3n de 2012 no posto 135. En novembro de 2003 a publicaci\u00f3n en li\u00f1a Pitchfork Media escolleuno como o quinto mellor \u00e1lbum dos anos 90.\nUnha versi\u00f3n expandida do \u00e1lbum formada por dous discos, \"Slanted and Enchanted: Luxe &amp; Reduxe\", publicouse no ano 2002. Xunto cos 14 temas orixinais, incl\u00fae 10 canci\u00f3ns m\u00e1is das sesi\u00f3ns de gravaci\u00f3n no disco 1, e o disco 2 est\u00e1 formado polos catro temas do EP \"Watery, Domestic\", sete temas de sesi\u00f3ns de gravaci\u00f3n e 13 temas ao vivo (dun concerto na Brixton Academy de Londres o 14 de decembro de 1992)."}
{"id": "221847", "revid": "23204", "url": "https://gl.wikipedia.org/wiki?curid=221847", "title": "We Care a Lot", "text": "We Care a Lot \u00e9 o \u00e1lbum de estrea da banda estadounidense de rock Faith No More, editado no ano 1985 a trav\u00e9s do selo Mordam Records. na edici\u00f3n orixinal en vinilo a banda aparece acreditada como \"Faith. No More\" no libreto e no propio disco.\nProduci\u00f3n.\nA banda inicalmente comezou a gravaci\u00f3n do \u00e1lbum sen o apoio dun selo discogr\u00e1fico e, despois de xuntar cartos, gravou cinco canci\u00f3ns. Con elas conseguiron ga\u00f1ar a atenci\u00f3n de Ruth Schwartz, que estaba creando o selo independente Mordam Records, fichando por el e rematando o \u00e1lbum tras recibir financiamento. Foi o primeiro lanzamento oficial tanto do grupo como da discogr\u00e1fica.\nO \u00e1lbum gravouse nun curto per\u00edodo de tempo cun presuposto moi baixo. Nunha entrevista en 2015 o baixista Billy Gould dixo, \"Probablemente hai cousas que poder\u00edamos ter feito mellor, pero ao mesmo tempo penso que as interpretaci\u00f3ns foron bastante boas. E iso ti\u00f1a que ver con manternos concentrados e ter que traballar con esas restrici\u00f3ns orzamentarias. Ensaiamos moit\u00edsimo antes de ir gravar, as\u00ed que estabamos preparados\"."}
{"id": "221848", "revid": "6189010", "url": "https://gl.wikipedia.org/wiki?curid=221848", "title": "Polbo \u00e1 mugardesa", "text": "O polbo \u00e1 mugardesa \u00e9 un xeito t\u00edpico de servir o polbo da vila mari\u00f1eira de Mugardos, (A Coru\u00f1a). Este xeito de servir o polbo p\u00f3dese tomar todo o ano nos establecementos hostaleiros da vila mari\u00f1eira da r\u00eda de Ferrol.\nPreparaci\u00f3ns.\nO polbo limpo xa mallado m\u00e9tese suxeito pola cabeza tres veces na auga fervendo para que estea tenro. Non se coce na auga, a isto ch\u00e1mano \"asustar\" ao polbo.\nNa tixola co aceite de oliva quente sofr\u00edtese a cebola e o allo picados xuntos (sen deixar que se queimen), cando estean fritidos eng\u00e1dense os pementos en tiras. Cando estea ao punto eng\u00e1dese un pouco de pemento doce e picante (ao gusto), b\u00f3tase logo o polbo cortado en anacos, e d\u00e9ixase fritir 15 ou 20 minutos.\nS\u00e9rvese en pratos normais (non de madeira) acompa\u00f1ado de patacas cocidas enteiras ou cachelos."}
{"id": "221849", "revid": "865", "url": "https://gl.wikipedia.org/wiki?curid=221849", "title": "Death by Sexy", "text": "Death by Sexy \u00e9 o segundo \u00e1lbum da banda estadounidense de garage rock Eagles of Death Metal, editado a trav\u00e9s do selo Downtown Records o d\u00eda 11 de abril do 2006 nos Estados Unidos e o 3 de xu\u00f1o en Europa.\nA portada do disco ten elementos semellantes \u00e1s portadas de \"Sticky Fingers\" (1971) dos Rolling Stones, de \"Too Fast For Love\" (1981) de M\u00f6tley Cr\u00fce e de \"Get Lucky\" (1981) de Loverboy. O tema \"Don't Speak (I Came to Make a Bang!)\" apareceu nun anuncio de Nike no ano 2008 dirixido por Guy Ritchie.\nListaxe de canci\u00f3ns.\nTodos os temas compostos por Jesse Hughes e Josh Homme.\nA versi\u00f3n europea cont\u00e9n 15 temas:\nHai unha edici\u00f3n especial de xira con tres temas extra:"}
{"id": "221850", "revid": "22795", "url": "https://gl.wikipedia.org/wiki?curid=221850", "title": "Pequenos f\u00f3siles con cuncha", "text": ""}
{"id": "221851", "revid": "23204", "url": "https://gl.wikipedia.org/wiki?curid=221851", "title": "R\u00edo Uma", "text": "O r\u00edo Uma \u00e9 un afluente do r\u00edo Tea pola s\u00faa dereita, \u00e1 s\u00faa vez afluente do r\u00edo Mi\u00f1o, duns 40 quil\u00f3metros de longo, que atravesa a bisbarra do Condado, no sur da provincia de Pontevedra nos concellos de Ponteareas e Salvaterra de Mi\u00f1o.\nEtimolox\u00eda.\n\"Uma\" &lt; *u\u032fh1-m-a, vir\u00eda da ra\u00edz hidron\u00edmica prelatina galaica indoeuropea *u\u032fh1-m (auga)\u032f\u032f cfr. lat. \"\u016bme\u014d &lt;\"*u\u032fh1-m-o, de reco\u00f1ecida presenza na hidronimia galega (R\u00edo Umia, R\u00edo Mao, Acea de Ama etc).\nCurso.\nNace na parroquia de Uma, de onde colle o nome, que vir\u00eda da ra\u00edz hidron\u00edmica prelatina indoeuropea \"Um-\" (auga), de reco\u00f1ecida presenza na hidronimia galega (R\u00edo Umia, R\u00edo Mao, Acea de Ama etc). Enm\u00e1rcase na conca do Mi\u00f1o. A altitde media \u00e9 de 59 m sobre o nivel do mar. \nConta con varios mu\u00ed\u00f1os e pozas (ex. Poza de Cecia en Lira e o mu\u00ed\u00f1o da Serra en Celeiros).\nTen un couto de pesca de 5,70 Km. O l\u00edmite superior f\u00edxase no lugar de Ponte Alta, na aldea de Lira (Salvaterra de Mi\u00f1o), e a estrema inferior na presa de Mangui\u00f1a, entre A Valboa e As Covas (Ponteareas).\nLatitude: 42.15 \nLonxitude: -8.5"}
{"id": "221857", "revid": "23204", "url": "https://gl.wikipedia.org/wiki?curid=221857", "title": "A Storm of Swords", "text": "A Storm of Swords (\"Treboada de espadas\") \u00e9 o terceiro libro da saga literaria A Song of Ice and Fire, unha a serie de fantas\u00eda escrita polo autor estadounidense George R. R. Martin. Foi publicado por vez primeira o 8 de agosto de 2000 no Reino Unido, \u00e1 cal lle seguiu en novembro a edici\u00f3n dos Estados Unidos de Am\u00e9rica. A s\u00faa publicaci\u00f3n foi precedida pola novela \"Path of the Dragon\", que recolle os cap\u00edtulos de Daenerys Targaryen nun s\u00f3 libro.\nNo momento da s\u00faa publicaci\u00f3n, \"A Storm of Swords\" foi a parte m\u00e1is longa da serie. A s\u00faa extensi\u00f3n fixo que no Reino Unido, Australia e Israel as edici\u00f3n de tapas brandas fosen divididas en d\u00faas metades, sendo a parte 1 publicada baixo o nome \"Steel and Snow\" en xu\u00f1o de 2001 e a parte 2 como \"Blood and Gold\" en agosto de 2001. A mesma divisi\u00f3n foi utilizada na edici\u00f3n polaca. En Francia, tomouse a decisi\u00f3n de dividir a novela en catro partes.\n\"A Storm of Swords\" ga\u00f1ou o Premio Locus de 2001, o Premio Geffen de 2002 na categor\u00eda de mellor novela e foi nomeada no 2001 \u00f3 Premio Nebula. Foi a primeira novela da serie en ser nomeada \u00f3 Premio Hugo, un dos m\u00e1is prestixiosos galard\u00f3ns no x\u00e9nero de ficci\u00f3n cient\u00edfica e fantas\u00eda. Por\u00e9n, perdeu contra a novela de J. K. Rowling \"Harry Potter e o C\u00e1liz de fogo\".\n\"A Storm of Swords\" tam\u00e9n \u00e9 o nome da segunda expansi\u00f3n do do xogo de mesa \"A Game of Thrones\", lanzado en xullo de 2006. Aproximadamente a primeira parte da novela ser\u00e1 adaptada na televisi\u00f3n como terceira tempada da serie da HBO \"Game of Thrones\"."}
{"id": "221858", "revid": "89787", "url": "https://gl.wikipedia.org/wiki?curid=221858", "title": "Nitroxenase", "text": "As nitroxenases ( EC 1.18.6.1, EC 1.19.6.1) son encimas presentes nalg\u00fans microorganismos que fixan o gas nitr\u00f3xeno atmosf\u00e9rico (N2) orixinando amon\u00edaco (NH3). \u00c9 a \u00fanica familia de encimas que pode realizar este proceso. O dinitr\u00f3xeno (N2) \u00e9 un gas bastante inerte porque ten un triplo enlace moi forte (N\u2261N). Para separar un \u00e1tomo de nitr\u00f3xeno do outro hai que romper os tres enlaces.\nOrganismos que pos\u00faen nitroxenase.\nAs nitroxenases est\u00e1n codificadas polos xenes Nif.\nCaracter\u00edsticas.\nEntanto que a formaci\u00f3n en equilibrio de amon\u00edaco a partir do hidr\u00f3xeno e nitr\u00f3xeno moleculares ten unha entalp\u00eda de reacci\u00f3n global negativa (formula_1), a barreira de enerx\u00eda para a activaci\u00f3n \u00e9 moi alta (formula_2) se a reacci\u00f3n non est\u00e1 catalizada.\nAdemais de axentes redutores, como a ditionita \"in vitro\", ou a ferredoxina ou a flavodoxina \"in vivo\", a reduci\u00f3n encim\u00e1tica do dinitr\u00f3xeno a amon\u00edaco tam\u00e9n require unha entrada de enerx\u00eda, achegada pola hidr\u00f3lise de ATP, para as\u00ed superar a barreira de enerx\u00eda de activaci\u00f3n.\nO encima est\u00e1 composto por unha prote\u00edna MoFe heterotetram\u00e9rica que se asocia transitoriamente cunha ferroprote\u00edna homodim\u00e9rica. Os electr\u00f3ns necesarios para a reduci\u00f3n de nitr\u00f3xeno rec\u00edbeos a nitroxenase cando se asocia coa ferroprote\u00edna homodim\u00e9rica reducida unida ao nucle\u00f3tido. O heterocomplexo pasa por ciclos de asociaci\u00f3n e disociaci\u00f3n para transferir un electr\u00f3n. O ATP fornece a enerx\u00eda para impulsar a transferencia de electr\u00f3ns desde a ferroprote\u00edna \u00e1 prote\u00edna de MoFe. O potencial de reduci\u00f3n de cada electr\u00f3n transferido \u00e1 prote\u00edna de MoFe \u00e9 suficiente para romper un dos enlaces do dinitr\u00f3xeno, a\u00ednda que non se demostrou que abonden exactamente tres ciclos para converter unha mol\u00e9cula de N2 en amon\u00edaco. A nitroxenase finalmente une cada \u00e1tomo de nitr\u00f3xeno a tres \u00e1tomos de hidr\u00f3xeno para formar amon\u00edaco (NH3), o cal \u00e1 s\u00faa vez se une ao glutamato para formar glutamina. A reacci\u00f3n da nitroxenase produce ademais hidr\u00f3xeno molecular (H2) como subproduto.\nO mecanismo exacto de cat\u00e1lise \u00e9 desco\u00f1ecido debido \u00e1 dificultade de obter nitr\u00f3xeno unido \u00e1 nitroxenase cristlizado. Isto d\u00e9bese a que no estado de repouso a prote\u00edna de MoFe non se une ao nitr\u00f3xeno e tam\u00e9n require polo menos tres transferencias de electr\u00f3ns para realizar a cat\u00e1lise. A nitroxenase pode reducir acetileno, pero \u00e9 inhibido polo mon\u00f3xido de carbono, que se une ao encima e dese modo impide a uni\u00f3n do dinitr\u00f3xeno. O dinitr\u00f3xeno impide a uni\u00f3n do acetileno, pero o acetileno non inhibe a uni\u00f3n do dinitr\u00f3xeno e require s\u00f3 un electr\u00f3n para a reduci\u00f3n de etileno.\nTodas as nitroxenases te\u00f1en un cofactor que cont\u00e9n ferro e xofre, que incl\u00fae un complexo heterometal no sitio activo (por exemplo, FeMoCo). Na maior\u00eda dos casos, este complexo heterometal ten un \u00e1tomo de molibdeno central, a\u00ednda que nalgunhas especies en vez de molibdeno te\u00f1en vanadio ou ferro.\nDebido \u00e1s propiedades oxidativas do os\u00edxeno, a maior\u00eda das nitroxenases son inhibidas irreversiblemente polo dios\u00edxeno (O2), que oxida degradativamente os cofactores Fe-S. Isto require que existan mecanismos para que os organismos fixadores de nitr\u00f3xeno protexan a nitroxenase do os\u00edxeno \"in vivo\". Malia este problema, moitos deles utilizan o os\u00edxeno como un aceptor final de electr\u00f3ns na s\u00faa respiraci\u00f3n. Unha excepci\u00f3n a isto \u00e9 a nitroxenase de \"Streptomyces thermoautotrophicus\", que non se ve afectada pola presenza de os\u00edxeno. A\u00ednda que a capacidade dalg\u00fans organismos fixadores de nitr\u00f3xeno como os da familia Azotobacteraceae para empregar unha nitroxenase l\u00e1bil ao os\u00edxeno en condici\u00f3ns aer\u00f3bicas foi atribu\u00eddo \u00e1 s\u00faa alta taxa metab\u00f3lica, que permite a reduci\u00f3n do os\u00edxeno na membrana plasm\u00e1tica, cuestionouse a efectividade dese mecanismo a concentraci\u00f3ns de os\u00edxeno por riba de 70 \u00b5M (a concentraci\u00f3n ambiente \u00e9 de 230 \u00b5M O2), e tam\u00e9n durante per\u00edodos de limitaci\u00f3ns adicionais de nutrientes.\nA reacci\u00f3n que realiza este encima \u00e9:\nReacci\u00f3ns non espec\u00edficas.\nAdemais de realizar a reacci\u00f3n N\u2261N \u2192 2 NH3, a nitroxenase pode tam\u00e9n catalizar as seguintes reacci\u00f3ns:\nAdemais, o dihidr\u00f3xeno funciona como un inhibidor competitivo, o mon\u00f3xido de carbono funciona como un inhibidor non competitivo, e o disulfuro de carbono funciona como un inhibidor de equilibrio r\u00e1pido da nitroxenase.\nAs nitroxenases de vanadio tam\u00e9n poden catalizar a conversi\u00f3n de CO en alcanos por medio dunha reacci\u00f3n comparable coa s\u00edntese de Fischer-Tropsch.\nSemellanzas con outras prote\u00ednas.\nA versi\u00f3n independente da luz da protoclorof\u00edlida redutase que realiza a conversi\u00f3n da protoclorof\u00edlida a clorofila tam\u00e9n consta de tres subunidades que te\u00f1en unha significativa semellanza na secuencia coas tres subunidades da nitroxenase. Esta prote\u00edna est\u00e1 presente nas ximnospermas, algas, e bacterias fotosint\u00e9ticas pero perdeuse nas anxiospermas no decurso da evoluci\u00f3n.\nSeparadamente, d\u00faas das subunidades da nitroxenase (NifD e NifD) te\u00f1en hom\u00f3logos en metan\u00f3xenos que non fixan nitr\u00f3xeno, como \"Methanocaldococcus jannaschii\". Pouco se sabe sobre a funci\u00f3n destes xenes \"nif\" de \"clase IV\", a\u00ednda que est\u00e1n presentes en moitos metan\u00f3xenos. En \"M. jannaschii\" interaccionan uns con outros e expr\u00e9sanse constitutivamente."}
{"id": "221864", "revid": "23204", "url": "https://gl.wikipedia.org/wiki?curid=221864", "title": "Tuvalu mo te Atua", "text": "Tuvalu mo te Atua (do tuval\u00e9s \"Tuvalu para o todopoderoso\") \u00e9 o himno nacional de Tuvalu. A letra e a m\u00fasica son obra de Afaese Manoa.\nFoi adoptado en 1978, cando o pa\u00eds acadou a independencia."}
{"id": "221870", "revid": "56817", "url": "https://gl.wikipedia.org/wiki?curid=221870", "title": "Escudo de Tuvalu", "text": "O escudo de Tuvalu \u00e9 un campo partido de azur na s\u00faa divisi\u00f3n superior, de ouro ou dourado con catro ondas de azur na s\u00faa divisi\u00f3n inferior, con bordo de ouro, cargada con oito mexill\u00f3ns nas s\u00faas cores naturais e oito follas de pl\u00e1tano de sinople. No campo de azur, unha cabana sobre o chan, representado co sinople.\nA cor azul do fondo do escudo representa o ceo, as li\u00f1as de cor dourado e azul simbolizan as ondas do Oc\u00e9ano.\nNa parte inferior do escudo aparece, escrito nunha cinta, o lema nacional do pa\u00eds e t\u00edtulo do Himno Nacional, \"Tuvalu mo te Atua\" (\"Tuvalu para o Todopoderoso\")."}
{"id": "221872", "revid": "1410", "url": "https://gl.wikipedia.org/wiki?curid=221872", "title": "Escudo de Barbados", "text": "O escudo de Barbados \u00e9 un dos s\u00edmbolos nacionais de Barbados dende a s\u00faa independencia en 1966.\nA parte central \u00e9 co\u00f1ecida como \"escudo dourado\". Consiste nun campo de ouro no que figuran dous \"Orgullos de Barbados\", que son a flor nacional (Caesalpinia pulcherrima do x\u00e9nero das Poincianas) e unha figueira \"barbada\" (Ficus citrifolia) que era com\u00fan na illa no momento no que os portugueses chegaron \u00e1 illa e de quen recibe o nome.\nEscudo de armas.\nO escudo formado por un campo de ouro cos elementos mencionados est\u00e1 suxeito por d\u00faas figuras con forma de animais. \u00c1 esquerda un golfi\u00f1o de azur e de goles, que representa \u00e1 industria pesqueira de Barbados, e \u00e1 dereita un pelicano en cores naturais que simboliza a unha pequena illa chamada Illa do Pelicano que nalg\u00fan momento existiu fronte a costa de Bridgetown. A cruz que forman as canas representa a cruz na cal Santo Andr\u00e9 foi crucificado. Na base do escudo hai unha lenda que di: \"Pride and Industry\" (\"Orgullo e Industria\") en referencia \u00f3 lema da naci\u00f3n."}
{"id": "221873", "revid": "22795", "url": "https://gl.wikipedia.org/wiki?curid=221873", "title": "Xistos de Burgess", "text": ""}
{"id": "221874", "revid": "23204", "url": "https://gl.wikipedia.org/wiki?curid=221874", "title": "Lisa Kelly", "text": "Lisa Kelly, (Laoise N\u00ed Cheallaigh en irland\u00e9s), nada o 7 de maio de 1977 en Dubl\u00edn, \u00e9 unha cantante irlandesa membro do grupo musical Celtic Woman. Antes de formar parte do grupo Celtic Woman, Kelly traballou en numerosos musicais e obras teatrais."}
{"id": "221875", "revid": "23204", "url": "https://gl.wikipedia.org/wiki?curid=221875", "title": "In Plenty and In Time of Need", "text": "In Plenty and In Time of Need \u00e9 o himno nacional de Barbados. Foi escrito por Irving Burgie (1926-) e a m\u00fasica \u00e9 obra de C. Van Roland Edwards (1912\u20131985). A canci\u00f3n foi adoptada oficialmente cando se tornou independente en 1966.\nLetra.\nIn plenty and in time of need \nWhen this fair land was young\nOur brave forefathers sowed the seed\nFrom which our pride has sprung\nA pride that makes no wanton boast\nOf what it has withstood\nThat binds our hearts from coast to coast\nThe pride of nationhood\nRefr\u00e1n:\nWe loyal sons and daughters all\nDo hereby make it known\nThese fields and hills beyond recall\nAre now our very own\nWe write our names on history's page\nWith expectations great\nStrict guardians of our heritage\nFirm craftsmen of our fate\nThe Lord has been the people's guide\nFor past three hundred years.\nWith Him still on the people's side\nWe have no doubts or fears.\nUpward and onward we shall go,\nInspired, exulting, free,\nAnd greater will our nation grow\nIn strength and unity.\nRefr\u00e1n"}
{"id": "221876", "revid": "27155", "url": "https://gl.wikipedia.org/wiki?curid=221876", "title": "Fauna de Ediacara", "text": "A fauna de Ediacara, tam\u00e9n co\u00f1ecida como organismos ediac\u00e1ricos, biota de Ediacara, biota ediacariana, biota do per\u00edodo ediac\u00e1rico ou, anteriormente, biota ou fauna vendiense ou vendiana, est\u00e1 formada por antigas formas de vida s\u00e9siles con formas tubulares ou foli\u00e1ceas que habitaron a Terra durante o per\u00edodo ediac\u00e1rico (hai uns 635-542 mill\u00f3ns de anos) e que representan os organismos pluricelulares complexos m\u00e1is antigos co\u00f1ecidos.\nApareceron pouco despois de que a Terra se desxeara despois da extensa e \u00faltima glaciaci\u00f3n do per\u00edodo criox\u00e9nico, e desapareceron en gran parte pouco antes da r\u00e1pida aparici\u00f3n de biodiversidade co\u00f1ecida como explosi\u00f3n c\u00e1mbrica, que consistiu na primeira aparici\u00f3n no rexistro f\u00f3sil dos patr\u00f3ns e morfolox\u00edas b\u00e1sicas que m\u00e1is adiante formar\u00edan a base dos animais modernos.\nA estes patr\u00f3ns incorporar\u00edanse poucos elementos propios da diversidade dos organismos ediac\u00e1ricos, xa que os posteriores organismos do C\u00e1mbrico desprazaron e substitu\u00edron totalmente as formas de vida que dominaran o rexistro f\u00f3sil de Ediacara.\nOs organismos ediac\u00e1ricos apareceron por primeira vez hai uns 580 mill\u00f3ns de anos, e prosperaron at\u00e9 o inicio do C\u00e1mbrico, hai 542 mill\u00f3ns de anos. A\u00ednda que se descubriron en estratos correspondentes ao C\u00e1mbrico medio (hai uns 510-500 mill\u00f3ns de anos) alg\u00fans raros f\u00f3siles que poder\u00edan representar superviventes, as comunidades de f\u00f3siles m\u00e1is primitivas desapareceron do rexistro f\u00f3sil ao final do per\u00edodo ediac\u00e1rico, deixando unicamente curiosos fragmentos dos ecosistemas que anteriormente prosperaran.\nExisten diversas hip\u00f3teses para explicar esta desaparici\u00f3n, entre elas unha mostraxe polarizada, un ambiente cambiante, a aparici\u00f3n de depredadores ou a competencia con outras formas de vida.\nA posici\u00f3n filoxen\u00e9tica destes organismos constit\u00fae un gran problema para os paleont\u00f3logos. Mentres que moitos deles parecen corresponder a formas de vida sen representantes na fauna actual, alg\u00fans organismos ediac\u00e1ricos parece ser que estaban estreitamente relacionados con grupos que m\u00e1is adiante se converter\u00edan en prominentes; por exemplo, a morfolox\u00eda dalg\u00fans taxons como \"Funisia dorothea\" suxiren a s\u00faa relaci\u00f3n cos por\u00edferos ou cos cnidarios, mentres que \"Kimberella\" amosa parecido cos moluscos, e mesmo alg\u00fans propux\u00e9rona como un antepasado destes, o que levou a pensar que alg\u00fans organismos xa presentaban simetr\u00eda bilateral, a\u00ednda que esta afirmaci\u00f3n \u00e9 controvertida. A maior\u00eda dos f\u00f3siles macrosc\u00f3picos son morfoloxicamente distintos \u00e1s formas de vida posteriores: asem\u00e9llanse a discos, bolsas cheas de lama ou colch\u00f3ns esponxosos.\nDebido \u00e1s dificultades para situar estes organismos na \u00e1rbore filoxen\u00e9tica, alg\u00fans paleont\u00f3logos suxeriron ao comezo que polo menos parte da biota edic\u00e1rica representar\u00eda unha rama independente completamente extinta dentro dun reino propio, denominado Vendozoa, reclasificado no 1992 como Vendobionta. Outros mesmo consideran que estes organismos formar\u00edan parte dunha especie de \"experimento fracasado\" da vida pluricelular, que supuxo que a vida pluricelular posterior volvera evolucionar m\u00e1is adiante a partir de organismos unicelulares non relacionados.\nHistoria.\nOs primeiros f\u00f3siles ediac\u00e1ricos descubertos foron os de \"Aspidella terranovica\", con forma de disco, en 1868. O seu descubridor, Alexander Murray, un agrimensor e xe\u00f3logo, considerounos como ferramentas \u00fatiles para determinar a idade de rochas da illa de Terra Nova. Por\u00e9n, como se encontraban por debaixo dos \"estratos primordiais\", os estratos c\u00e1mbricos (que se consideraba daquela que conti\u00f1an os primeiros indicios de vida), pasaron catro anos antes de que algu\u00e9n se atrevese a suxerir que pod\u00edan ser f\u00f3siles. Pero a proposta de Elkanah Billings ao respecto foi descartada polos seus colegas a causa da s\u00faa explicaci\u00f3n demasiado sinxela, e os f\u00f3siles foron considerados non como tales, sen\u00f3n estruturas debidas ao escape de gases, concreci\u00f3ns inorg\u00e1nicas ou mesmo trampas colocadas por un deus malicioso para sementar a falta de fe. Naqueles tempos a\u00ednda non se co\u00f1ec\u00edan estruturas similares en ning\u00fan outro lugar do mundo, e este debate pronto caeu no esquecemento.\nEn 1933, Georg G\u00fcrich descubriu exemplares moi similares aos de Terra Nova en Namibia, pero a firme crenza en que a vida ti\u00f1a as s\u00faas orixes no C\u00e1mbrico fixo que fosen asignados a este per\u00edodo, e non se estableceu ningunha relaci\u00f3n con \"Aspidella\".\nEn 1946, Reg Sprigg descubriu f\u00f3siles semellantes a medusas nos outeiros de Ediacara, nos montes Flinders de Australia, pero cr\u00edase que estas rochas se formaran no C\u00e1mbrico inferior, de maneira que, a\u00ednda que o descubrimento espertou certo interese, non atraeu a atenci\u00f3n dos especialistas.\nNon foi at\u00e9 o descubrimento brit\u00e1nico do ic\u00f3nico \"Charnia\", en 1957, cando se empezou a considerar seriamente que o per\u00edodo prec\u00e1mbrico puidera albergar vida. Este f\u00f3sil en forma de fronde foi descuberto no bosque de Charnwood, en Inglaterra, e a causa dos detallados mapas xeol\u00f3xicos do \"British Geological Survey\" non houbo ningunha d\u00fabida de que estes f\u00f3siles estaban insertos en rochas prec\u00e1mbricas. O paleont\u00f3logo Martin Glaessner estableceu finalmente a conexi\u00f3n entre este descubrimento e os anteriores, e cunha combinaci\u00f3n de dataci\u00f3ns m\u00e1is precisas dos exemplares existentes e unha inxecci\u00f3n de vigor \u00e1 investigaci\u00f3n, descubr\u00edronse moitos m\u00e1is membros da fauna ediac\u00e1rica.\nPor\u00e9n, todos os exemplares descubertos at\u00e9 1967 se encontraban en xacementos de arenitos moi rugosos que imped\u00edan que quedasen conservados os detalles delicados, o que fac\u00eda dif\u00edcil a interpretaci\u00f3n dos f\u00f3siles.\nO descubrimento de S. B. Misra de capas de cinza fosil\u00edfera nas cinzas volc\u00e1nicas de Mistaken Point (Terra Nova e Labrador) cambiou a investigaci\u00f3n, pois a conservaci\u00f3n dos detalles que fac\u00eda pos\u00edbel a fina cinza permitiu describir caracter\u00edsticas anteriormente inadvertidas.\nA pobre comunicaci\u00f3n, xunto coa dificultade de correlacionar formaci\u00f3ns xeol\u00f3xicas globalmente distintas, fixo que xurdise unha pl\u00e9tora de nomes diferentes para designar estes organismos. En 1960, prop\u00faxose o nome franc\u00e9s \"Ediacarien\" (ediacariano ou ediac\u00e1rico), derivado dos outeiros de Ediacara, no sur de Australia, fronte aos termos rivais \"Sinian\" (siniano) e \"Vendian\" (vendiano) para referirse \u00e1s rochas prec\u00e1mbricas terminais, nome que tam\u00e9n se deu aos organismos. Finalmente, o termo \"Ediacarien\" aplicouse tam\u00e9n \u00e1 \u00e9poca ou per\u00edodo xeol\u00f3xico do Prec\u00e1mbrico final e \u00e1s s\u00faas rochas correspondentes. En marzo de 2004, a Uni\u00f3n Internacional de Ciencias Xeol\u00f3xicas (IUGS) puxo fin \u00e1 inconsistencia, establecendo formalmente o nome do per\u00edodo terminal do Neoproterozoico na honra do top\u00f3nimo australiano.\nConservaci\u00f3n.\nA maior parte dos rexistros f\u00f3siles comp\u00f3\u00f1ense da robusta materia esquel\u00e9tica de cad\u00e1veres degradados. Por iso, como os organismos ediac\u00e1ricos ti\u00f1an corpos brandos e carec\u00edan de esqueleto, a s\u00faa abundante conservaci\u00f3n \u00e9 sorprendente. Probabelmente contribu\u00edu a isto a ausencia de criaturas escavadoras nos sedimentos, pois a partir da evoluci\u00f3n destes organismos no C\u00e1mbrico as impresi\u00f3ns de corpos brandos aparecen xeralmente bioturbadas antes de que puideran fosilizar.\n\"Tapetes\" de microbios.\nOs \"tapetes\" de microbios son zonas de sedimentos que quedaron estabilizadas pola presenza de colonias de microbios que segregan flu\u00eddos pega\u00f1entos ou unen as part\u00edculas sedimentarias de diversas maneiras. Parece que migraron cara a arriba cando quedaban cubertas por unha capa delgada de sedimentos, pero iso \u00e9 unha ilusi\u00f3n provocada polo crecemento da colonia; os individuos en si non se moven. Se queda depositada unha capa de sedimentos demasiado grosa antes de que poidan medrar ou reproducirse a trav\u00e9s dela, algunhas partes da colonia morren, deixando f\u00f3siles cunha caracter\u00edstica textura engurrada de \"pel de elefante\".\nA maior\u00eda dos estratos ediac\u00e1ricos coa textura de \"pel de elefante\" (caracter\u00edstica dos \"tapetes\" de microbios que conte\u00f1en f\u00f3siles), ademais do resto de f\u00f3siles deste per\u00edodo, enc\u00f3ntranse case sempre en estratos que conte\u00f1en estes tapetes. A\u00ednda que os tapetes de microbios estiveron moi estendidos no pasado remoto, a evoluci\u00f3n dos seus depredadores naturais no C\u00e1mbrico fixo diminu\u00edr significativamente o n\u00famero dos organismos \"pacedores\", polo que estas comunidades est\u00e1n actualmente limitadas a refuxios inh\u00f3spitos, onde os depredadores non poden sobrevivir o tempo suficiente como para comelas.\nFosilizaci\u00f3n.\nA conservaci\u00f3n destes f\u00f3siles est\u00e1 considerada como un enigma cient\u00edfico fascinante pois ao seren organismos de corpo brando, normalmente non fosilizar\u00edan. A diferenza doutras formas de vida de corpo brando posteriores (como as dos xistos de Burgess ou as calcarias de Solnhofen), os organismos ediac\u00e1ricos non estaban localizados en ambientes restrinxidos suxeitos a condici\u00f3ns locais infrecuentes, sen\u00f3n que eran un fen\u00f3meno global. Por tanto, os procesos que intervi\u00f1eron na fosilizaci\u00f3n deberon ser sistem\u00e1ticos e presentes en todo o mundo. Deberon existir condici\u00f3ns moi diferentes \u00e1s actuais durante o per\u00edodo ediac\u00e1rico que permitiron que estas delicadas criaturas se conservasen. A hip\u00f3tese m\u00e1is estendida \u00e9 que os f\u00f3siles se preservaron grazas a que foron rapidamente cubertos por cinzas ou area, atrap\u00e1ndoos xunto \u00e1 lama ou aos tapetes de microbios nos que viv\u00edan. As capas de cinza ofrecen m\u00e1is detalles f\u00f3siles e poden datarse con precisi\u00f3n cunha marxe de erro dun mill\u00f3n de anos ou menos por medio da dataci\u00f3n radiom\u00e9trica.\nPor\u00e9n, \u00e9 m\u00e1is habitual encontrar f\u00f3siles ediac\u00e1ricos en capas de area depositadas por tormentas ou por correntes oce\u00e1nicas de alta enerx\u00eda que arrastraban as capas superficiais do fondo mari\u00f1o, co\u00f1ecidas como turbiditas. Os organismos de corpo mol case nunca fosilizan as\u00ed, pero a presenza de extensas capas de microbios probabelmente contribu\u00edu \u00e1 preservaci\u00f3n dos organismos ediacarianos, estabilizando as impresi\u00f3ns no sedimento.\nAlcance da conservaci\u00f3n.\nO ritmo de cementaci\u00f3n do substrato superxacente, en relaci\u00f3n ao ritmo de descomposici\u00f3n do organismo \u00e9 o que determina se se conserva ou non a superficie (superior ou inferior) do organismo. A maior\u00eda dos f\u00f3siles en forma de disco descompux\u00e9ronse antes de que se cubrira o substrato superxacente, e a cinza ou a area encheron o baleiro, deixando un molde da parte inferior do organismo. En cambio, os f\u00f3siles de organismos esponxosos tenden a descompo\u00f1erse \"despois\" da cementaci\u00f3n do sedimento superxacente, polo que se conserva a superficie superior. A s\u00faa natureza m\u00e1is resistente refl\u00edctese no feito de que, en raras ocasi\u00f3ns, se encontran f\u00f3siles de organismos esponxosos \"dentro\" de estratos acumulados por tormentas. A violenta sedimentaci\u00f3n non as destru\u00edu, como suceder\u00eda cos discos, menos resistentes. Ademais, nalg\u00fans casos, a precipitaci\u00f3n bacteriana de minerais formou unha \"m\u00e1scara mortuoria\" similar a un molde do organismo.\nMorfolox\u00eda.\nOs organismos ediac\u00e1ricos exhib\u00edan unha inmensa variedade de caracter\u00edsticas morfol\u00f3xicas. O seu tama\u00f1o variaba desde uns mil\u00edmetros at\u00e9 uns metros; a s\u00faa complexidade, de simples \"manchas\" a outras moito m\u00e1is complicadas; a s\u00faa rixidez, de robusta e resistente a an\u00e1loga \u00e1 das medusas. Estaban presentes case todas as formas de simetr\u00eda. Estes organismos distingu\u00edanse de f\u00f3siles anteriores en que presentaban unha estrutura pluricelular organizada e diferenciada, as\u00ed como tama\u00f1os de moitos cent\u00edmetros.\nA variedade morfol\u00f3xica dos organismos ediac\u00e1ricos pode agruparse \"grosso modo\" nos seguintes \"taxons \"de forma\"\": embri\u00f3ns, discos, bolsas, organismos esponxosos, ediac\u00e1ricos \"non ediac\u00e1ricos\" e icnof\u00f3siles.\nOs descubrimentos recentes de vida pluricelular prec\u00e1mbrica documentan numerosos casos de f\u00f3siles con forma de embri\u00f3ns, especialmente na formaci\u00f3n de Doushantuo, na China. Alg\u00fans achados espertaron grande interese dos medios de comunicaci\u00f3n, a\u00ednda que alg\u00fans investigadores afirmaron que en realidade son estruturas non org\u00e1nicas formadas pola precipitaci\u00f3n de minerais dentro dun oco. Outros \"embri\u00f3ns\" t\u00e9\u00f1ense interpretado como restos de bacterias xigantes redutoras de xofre similares a \"Thiomargarita\", unha proposta en principio moi discutida pero que est\u00e1 ga\u00f1ando aceptaci\u00f3n. Microf\u00f3siles de hai 632,5 mill\u00f3ns de anos \u2014s\u00f3 tres mill\u00f3ns de anos despois do fin das glaciaci\u00f3ns do per\u00edodo criox\u00e9nico\u2014 poder\u00edan representar \"etapas de repouso\" embri\u00f3nicas no ciclo vital dos animais m\u00e1is antigos co\u00f1ecidos. Unha teor\u00eda alternativa \u00e9 que estas estruturas representan etapas adultas dos animais deste per\u00edodo. Recentemente viuse, mediante a an\u00e1lise de mostras destes esp\u00e9cimes por microscopia tomogr\u00e1f a de raios X de fonte sincrotr\u00f3n, que non se trata de embri\u00f3ns nin de ningunha outra estrutura asociada aos metazoos, sen\u00f3n que m\u00e1is ben se tratar\u00eda de acumulaci\u00f3ns de c\u00e9lulas semellantes a quistes produto dunha divisi\u00f3n celular de tipo polit\u00f3mico, \u00e9 dicir, que proceden dunha c\u00e9lula proxenitora que aumenta moito de tama\u00f1o, produc\u00edndose posteriormente divisi\u00f3ns celulares r\u00e1pidas sucesivas con pouco ou ning\u00fan crecemento entre as etapas. Esta forma de divisi\u00f3n \u00e9 caracter\u00edstica dalg\u00fans protozoos. Segundo os autores do estudo, isto leva a pensar que os chamados \"embri\u00f3ns\" de Doushantuo ser\u00edan en realidade representantes dun grupo de holozoos xa extinguido, que utilizaban estas estruturas como prop\u00e1gulos.\nF\u00f3siles con forma circular, como \"Ediacaria\", \"Cyclomedusa\" e \"Rugoconites\", fixeron que os f\u00f3siles ediac\u00e1ricos foran identificados orixinariamente como cnidarios, grupo que tam\u00e9n incl\u00fae as medusas e os corais. Exames posteriores conduciron a interpretaci\u00f3ns alternativas dos f\u00f3siles en forma de disco: ning\u00fan se considera con certeza unha medusa. Outras interpretaci\u00f3ns propo\u00f1en que son similares a rizoides, protistas e anemones mari\u00f1as; os patr\u00f3ns presentes onde se encontran dous exemplares fixeron que moitos individuos foran identificados como colonias de microbios, e outros poden representar marcas de relado formadas por organismos dotados de ped\u00fanculos xirando ao redor dos orificios. Debido a que s\u00f3 fosilizou s\u00f3 o dorso inferior do organismo, non se co\u00f1ecen suficientes caracter\u00edsticas \u00fatiles do organismo para establecer unha estrutura adecuada.\nF\u00f3siles como \"Pteridinium\", conservados dentro de capas sedimentarias, asem\u00e9llanse a \"bolsas cheas de barro\". A comunidade cient\u00edfica non chegou a\u00ednda a un consenso sobre como interpretalos.\nOs organismos considerados na definici\u00f3n revisada de \"Vendobionta\" de A. Seilacher comparten unha aparencia \"esponxosa\", e son semellantes a un colch\u00f3n inch\u00e1bel. Nalgunhas ocasi\u00f3ns estas \"esponxas\" romperon ou fend\u00e9ronse antes de conservarse; estes exemplares danados ofrecen indicios valiosos para o proceso de reconstruci\u00f3n. Por exemplo, os tres (ou m\u00e1is) frondes petaloides de \"Swartpuntia germsi\" s\u00f3 poden reco\u00f1ecerse en exemplares danados, pois normalmente as diversas follas quedaban ocultas cando os organismos eran esmagados durante a r\u00e1pida sedimentaci\u00f3n. Estes organismos parecen conformar dous grupos, os organismos \"ranxeomorfos\" fractais e os \"ernietomorfos\", m\u00e1is sinxelos. Inclu\u00edndo nestes grupos os f\u00f3siles dos c\u00e9lebres \"Charnia\" e \"Swartpuntia\", este tipo \u00e9 o m\u00e1is caracter\u00edstico dos organismos ediac\u00e1ricos, pero tam\u00e9n o m\u00e1is dif\u00edcil de situar dentro da \u00e1rbore filoxen\u00e9tica co\u00f1ecida. Ao non teren boca, intestinos, \u00f3rganos reprodutores nin conservarse ningunha proba da s\u00faa estrutura interna, a s\u00faa existencia resulta moi estra\u00f1a segundo os par\u00e1metros actuais. A hip\u00f3tese m\u00e1is aceptada \u00e9 que pod\u00edan succionar os nutrientes da auga circundante por osmose.\nAlg\u00fans organismos ediac\u00e1ricos conservaron detalles m\u00e1is complexos, o que permitiu que sexan interpretados como pos\u00edbeis formas primitivas de filos viventes, exclu\u00edndoos dalgunhas definici\u00f3ns dos organismos ediac\u00e1ricos.\nO f\u00f3sil m\u00e1is antigo deste tipo \u00e9 o suposto \"Vernanimalcula\", bilateral que, segundo alg\u00fans especialistas \u00e9, en cambio, a parte interior dun saco de ovos ou un acritarco. Exemplos m\u00e1is recentes, aceptados case universalmente como bilaterais, incl\u00faen \"Kimberella\", parecido a un molusco, \"Spriggina\", e \"Parvancorina\", con forma de escudo, cuxas relaci\u00f3ns est\u00e1n en debate. Unha serie de f\u00f3siles co\u00f1ecidos como pequenos f\u00f3siles con cuncha est\u00e1n tam\u00e9n representados no per\u00edodo ediac\u00e1rico, o m\u00e1is c\u00e9lebre dos cales \u00e9 \"Cloudina\", un pequeno f\u00f3sil en forma de tubo que presenta marcas de depredaci\u00f3n, suxerindo que, a\u00ednda que os depredadores quizais non foran moi com\u00fans durante o ediac\u00e1rico, como m\u00ednimo exist\u00edan.\nNo per\u00edodo ediac\u00e1rico xa exist\u00edan representantes de taxons modernos. As esponxas, as algas vermellas e verdes, os protistas e as bacterias son facilmente reco\u00f1ec\u00edbeis, e alg\u00fans deles xa exist\u00edan miles de mill\u00f3ns de anos antes do per\u00edodo ediac\u00e1rico. Tam\u00e9n se describiron pos\u00edbeis artr\u00f3podos.\nCoa excepci\u00f3n dalg\u00fans esc\u00f3litos moi simples, os \u00fanicos tobos co\u00f1ecidos do per\u00edodo ediac\u00e1rico son horizontais, na superficie ou xusto debaixo. Estes tobos implican que exist\u00edan organismos m\u00f3biles con cabeza, que probabelmente presentaban simetr\u00eda bilateral. Este feito situar\u00edaos dentro do clado dos animais bilaterais, pero tam\u00e9n poder\u00edan ser consecuencia do movemento de organismos m\u00e1is simples que rolaban mentres se alimentaban polo fondo mari\u00f1o.\nUns supostos \"tobos\" de hai 1 100 mill\u00f3ns de anos pode que foran constru\u00eddos por animais que se alimentaban da parte inferior dos \"tapetes\" de microbios, o que os protexer\u00eda dun oc\u00e9ano con caracter\u00edsticas qu\u00edmicas pouco aptas para a vida; por\u00e9n, a s\u00faa anchura desigual e as puntas estreitas fan que sexa dif\u00edcil defender unha orixe biol\u00f3xica, polo que incluso os primeiros propo\u00f1entes desta hip\u00f3tese xa non defenden a s\u00faa autenticidade. Os tobos observados implican un comportamento simple, polo que non parece ter continuidade a evidencia dun comportamento de alimentaci\u00f3n complexo e eficiente de principios do C\u00e1mbrico. Alg\u00fans f\u00f3siles ediac\u00e1ricos, especialmente os discos, foron interpretados nun principio como icnof\u00f3siles, pero esta hip\u00f3tese non foi confirmada. Ademais dos tobos encontr\u00e1ronse icnof\u00f3siles directamente asociados cun f\u00f3sil edicariano. \"Yorgia\" e \"Dickinsonia\" aparecen moitas veces ao final de longas v\u00edas de icnof\u00f3siles que se corresponden coa s\u00faa forma; este tipo de f\u00f3siles crese que poden deberse a un mecanismo de alimentaci\u00f3n ciliar do organismo, pero o m\u00e9todo de formaci\u00f3n destes f\u00f3siles non relacionados pero que aparecen xuntos segue a ser, na s\u00faa maior parte, un misterio. O potencial molusco \"Kimberella\" est\u00e1 asociado con marcas de estr\u00edas.\nClasificaci\u00f3n e interpretaci\u00f3n.\nA clasificaci\u00f3n dos organismos ediac\u00e1ricos \u00e9 dif\u00edcil, e existen diversas teor\u00edas en canto \u00e1 posici\u00f3n que lles corresponde na \u00e1rbore filoxen\u00e9tica.\nCnidarios.\nComo os cnidarios se consideran os eumetazoos (animais pluricelulares con tecidos) m\u00e1is primitivos, o primeiro intento de categorizar estes f\u00f3siles definiunos como medusas e pennatul\u00e1ceos. Por\u00e9n, un estudo detallado do seu ciclo de crecemento descartou esta hip\u00f3tese.\n\"A alborada da vida animal\".\nMartin Glaessner suxeriu no seu libro \"The Dawn of Animal Life\" (\"A alborada da vida animal\", 1984) que os organismos ediac\u00e1ricos eran membros dun \"grupo coroa\" dos filos modernos, pero que non eran similares porque a\u00ednda non desenvolveran os trazos caracter\u00edsticos que se utilizan na clasificaci\u00f3n moderna. Adolf Seilacher respondeu suxerindo que o per\u00edodo ediac\u00e1rico foi o escenario no que os animais superaron os protistas xigantes como forma de vida dominante.\nEn 1986, Mark McMenamin afirmou que os organismos ediac\u00e1ricos non dispo\u00f1\u00edan dunha fase embrionaria, polo cal non poder\u00edan ser animais. Segundo el, estes organismos desenvolveron un sistema nervioso e un cerebro de forma independente, de maneira que \"o cami\u00f1o cara \u00e1 vida intelixente comezou m\u00e1is dunha vez neste planeta\" a\u00ednda que esta idea non recibiu moitos apoios.\nNovo filo.\nA afirmaci\u00f3n m\u00e1is c\u00e9lebre de Adolf Seilacher foi que os organismos ediac\u00e1ricos representaban un grupo monofil\u00e9tico \u00fanico e extinguido de formas relacionadas que descend\u00edan dun antepasado com\u00fan (un clado), polo que propuxo a creaci\u00f3n do \"regnum Vendozoa\", denominado as\u00ed polo per\u00edodo vendiano, a\u00ednda que esta terminolox\u00eda at\u00f3pase obsoleta. M\u00e1is adiante, exclu\u00edu alg\u00fans f\u00f3siles, que foron identificados como metazoos, e volveu propo\u00f1er o filo \"Vendobionta\".\nSeilacher describiu os vendobiontes como cnidarios esponxosos sen cnidoblastos. Esta ausencia imped\u00eda que se alimentasen como os cnidarios actuais, de maneira que suxeriu que poder\u00edan sobrevivir grazas a unha simbiose con organismos fotosintetizadores ou quimiotr\u00f3ficos.\nLiques.\nA hip\u00f3tese de Gregory Retallack de que os organismos ediac\u00e1ricos eran liques non conseguiu demasiado apoio entre a comunidade cient\u00edfica. Retallack argumenta que os f\u00f3siles non est\u00e1n tan esmagados como ocorre coas medusas fosilizadas en situaci\u00f3ns similares, e o seu relevo aprox\u00edmase m\u00e1is ao da madeira petrificada. Fai notar que as paredes quitinosas das colonias de liques ofrecer\u00edan unha resistencia similar \u00e1 compactaci\u00f3n, e afirma que o gran tama\u00f1o dos organismos \u2014\u00e1s veces, de m\u00e1is dun metro de di\u00e1metro, moito maiores que calquera dos tobos conservados\u2014 representa unha evidencia en contra da s\u00faa clasificaci\u00f3n dentro dos animais.\nOutras interpretaci\u00f3ns.\nCase todos os filos pos\u00edbeis se utilizaron nalgunha ocasi\u00f3n para acomodar os organismos ediac\u00e1ricos, desde as algas at\u00e9 os protistas co\u00f1ecidos como foramin\u00edferos, pasando polos fungos, ou colonias de bacterias ou outros microbios, as\u00ed como hipot\u00e9ticos grupos intermedios entre as plantas e os animais.\nOrixe.\nCando apareceron os organismos ediac\u00e1ricos, hai 655 mill\u00f3ns de anos, xa pasaran case 4 000 mill\u00f3ns de anos desde a formaci\u00f3n da Terra. A\u00ednda que se rexistraron supostos f\u00f3siles que datan de hai 3 600 mill\u00f3ns de anos, a primeira proba inequ\u00edvoca de vida data de hai 2 700 mill\u00f3ns de anos, e hai 1 200 mill\u00f3ns de anos xa exist\u00edan con toda certeza c\u00e9lulas con n\u00facleo. Por iso c\u00f3mpre preguntarse por que fixo falta tanto tempo para que apareceran formas cun grao de complexidade como o dos organismos ediac\u00e1ricos.\nPosibelmente non haxa ningunha explicaci\u00f3n especial, e o lento proceso evolutivo simplemente requiriu 4 000 mill\u00f3ns de anos para acumular as adaptaci\u00f3ns necesarias. De feito, parece que hai un lento aumento no nivel m\u00e1ximo de complexidade ao longo deste tempo, coa evoluci\u00f3n de formas de vida cada vez m\u00e1is complexas paulatinamente, con indicios de vida anterior \"semicomplexa\" como \"Nimbia\", que se achou na formaci\u00f3n Twitya e est\u00e1 datada en hai 610 mill\u00f3ns de anos, que posibelmente presentaba a morfolox\u00eda m\u00e1is complexa daquel tempo.\nUnha corrente de pensamento alternativo \u00e9 que simplemente non era unha vantaxe ser grande at\u00e9 a aparici\u00f3n dos organismos ediac\u00e1ricos; o ambiente favorec\u00eda as formas pequenas. Un exemplo actual deste feito \u00e9 o zooplancto, no que o pequeno tama\u00f1o dos organismos que o compo\u00f1en lles permite reproduc\u00edrense rapidamente para aproveitar os abundantes, pero ef\u00e9meros, nutrientes dos afloramentos de algas. Por\u00e9n, o ambiente deber\u00eda ser moi diferente a todos os co\u00f1ecidos como para que a adquisici\u00f3n dun tama\u00f1o maior non fose nunca vantaxosa.\nUn dos principais factores que limitan o tama\u00f1o \u00e9 a cantidade de ox\u00edxeno da atmosfera. Sen un sistema circulatorio complexo, as baixas concentraci\u00f3ns de ox\u00edxeno fan moi dif\u00edcil a s\u00faa asimilaci\u00f3n por parte dun organismo o bastante r\u00e1pido como para responder \u00e1s s\u00faas necesidades metab\u00f3licas.\nNa Terra primitiva, os elementos reactivos, como o ferro e o uranio, exist\u00edan s\u00f3 en forma reducida e pod\u00edan reaccionar, oxid\u00e1ndose, co ox\u00edxeno producido por organismos fotosintetizadores. O ox\u00edxeno non puido empezar a acumularse na atmosfera at\u00e9 que todo o ferro quedou oxidado (orixinando \"formaci\u00f3ns de ferro bandeado\"), as\u00ed como os demais elementos oxid\u00e1beis (ver historia xeol\u00f3xica do ox\u00edxeno). Donald Canfield detectou indicios das primeiras cantidades significativas de ox\u00edxeno na atmosfera xusto antes da aparici\u00f3n dos primeiros f\u00f3siles ediac\u00e1ricos, polo que a presenza de ox\u00edxeno atmosf\u00e9rico pronto se sinalou como o pos\u00edbel elemento causante da evoluci\u00f3n diverxente do per\u00edodo ediac\u00e1rico. Parece que o ox\u00edxeno se acumulou en d\u00faas etapas: a aparici\u00f3n de pequenos organismos s\u00e9siles parece corresponder cun primeiro impulso de oxixenaci\u00f3n, e a aparici\u00f3n de organismos maiores e m\u00f3biles coincide cun segundo. Por\u00e9n, a resoluci\u00f3n do rexistro f\u00f3sil co\u00f1ecido \u00e9 demasiado baixa como para considerar esta teor\u00eda como definitiva, e as investigaci\u00f3ns actuais intentan determinar con precisi\u00f3n o papel que poder\u00eda xogar o ox\u00edxeno, pois a anoxia tivo un efecto moi limitado noutras etapas con vida multicelular, como durante o C\u00e1mbrico temper\u00e1n ou o Cret\u00e1ceo.\nOs per\u00edodos de fr\u00edo intenso tam\u00e9n se suxeriron como un obst\u00e1culo para a evoluci\u00f3n da vida pluricelular. Os embri\u00f3ns m\u00e1is antigos co\u00f1ecidos, procedentes da formaci\u00f3n de Doushantuo na China, aparecen s\u00f3 un mill\u00f3n de anos despois de que a Terra emerxera dunha glaciaci\u00f3n global, suxerindo que a capa de xeo e os fr\u00edos oc\u00e9anos poder\u00edan impedir a aparici\u00f3n de vida complexa. \u00c9 pos\u00edbel que evolucionara vida pluricelular antes destas glaciaci\u00f3ns, e que estas a extinguiran. Por\u00e9n, a diversidade de formas de vida na Ant\u00e1rtida formula desacordos razo\u00e1beis en canto a se as temperaturas fr\u00edas aumentan ou reducen o ritmo da evoluci\u00f3n.\nA comezos do ano 2008 un equipo de investigadores analizou a disparidade das estruturas de organismos ediac\u00e1ricos a partir de tres sitios f\u00f3siles diferentes: Avalon, en Terra Nova e Labrador, o Canad\u00e1, datado en de 575 a 565 mill\u00f3ns de anos; mar Branco, en Rusia, (560-550 mill\u00f3ns de anos) e Nama, en Namibia (550-542 mill\u00f3ns de anos), inmediatamente antes do comezo do C\u00e1mbrico. Conclu\u00edron que, mentres que as mostras do mar Branco presentaban a maior parte das especies, non hab\u00eda diferenzas significativas entre os tres grupos, polo que antes do per\u00edodo de Avalon estes organismos deberon sufrir a s\u00faa propia \"explosi\u00f3n\", similar \u00e1 explosi\u00f3n c\u00e1mbrica.\nDesaparici\u00f3n.\nCo\u00f1\u00e9cense f\u00f3siles de tipo Ediacara en vinte e cinco localidades de todo o mundo e nunha gran variedade de condici\u00f3ns de sedimentaci\u00f3n (\"ensamblaxes\"), polo que adoitan agruparse en tres tipos principais, que reciben o nome das localidades t\u00edpicas. Cada ensamblaxe tende a ocupar a s\u00faa propia rexi\u00f3n de morfoespazo e, despois dun impulso inicial de diversificaci\u00f3n, non cambia moito durante o resto da s\u00faa existencia.\nEnsamblaxe de tipo Avalon.\nA ensamblaxe de tipo Avalon def\u00ednese respecto ao xacemento de Mistaken Point, en Terra Nova e Labrador (Canad\u00e1), o primeiro lugar onde se identificou un gran n\u00famero de f\u00f3siles ediac\u00e1ricos. \u00c9 f\u00e1cil datar a ensamblaxe porque cont\u00e9n moitas capas finas de cinza, que son unha boa fonte de circ\u00f3n, utilizado no m\u00e9todo de dataci\u00f3n radiom\u00e9trica de uranio-chumbo. Estas finas capas de cinza tam\u00e9n preservan detalles moi delicados. Os membros desta biota particular parece que sobreviviron at\u00e9 a extinci\u00f3n de todos os organismos ediac\u00e1ricos ao comezo do C\u00e1mbrico.\nOs organismos incl\u00faen ranxeomorfos das profundidades mari\u00f1as, como \"Charnia\", que comparten un ciclo de crecemento fractal. \u00c9 prob\u00e1bel que se conservaran \"in situ\" (\u00e9 dicir, que non cambiaron de posici\u00f3n despois de morrer), a\u00ednda que esta premisa non ten unha aceptaci\u00f3n universal. Esta ensamblaxe, a pesar de ser menos diversa que a de tipo Ediacara ou Nama, par\u00e9cese \u00e1s comunidades carbon\u00edferas de alimentaci\u00f3n en suspensi\u00f3n, o que pode suxerir a presenza de alimentaci\u00f3n por filtraci\u00f3n, pois segundo a maior\u00eda das interpretaci\u00f3ns os organismos se encontraban en augas demasiado profundas para permitiren a fotos\u00edntese. A baixa diversidade pode reflectir a profundidade da auga \u2014que limitar\u00eda as posibilidades de especiaci\u00f3n\u2014 ou simplemente poder\u00eda ser demasiado nova para a presenza dunha gran biodiversidade. A opini\u00f3n cient\u00edfica xeral est\u00e1 dividida entre estas d\u00faas hip\u00f3teses.\nEnsamblaxe de tipo Ediacara.\nA ensamblaxe de tipo Ediacara debe o seu nome aos outeiros de Ediacara (Australia), e consiste en f\u00f3siles preservados ao redor de zonas cerca de bocas de r\u00edos (feixes prodeltaicos). Adoitan encontrarse en capas de area e de limo formadas por debaixo da base habitual do movemento acu\u00e1tico xerado pola ondada, pero en augas o bastante pouco profundas como para ser afectadas pola ondada durante as tormentas. A maior\u00eda dos f\u00f3siles cons\u00e9rvanse como pegadas en capas microbianas, pero alg\u00fans est\u00e1n preservados \"dentro de\" capas de grans de area.\nEnsamblaxe de tipo Nama.\nA ensamblaxe de Nama def\u00ednese segundo o xacemento Nama, en Namibia. O tipo de f\u00f3siles m\u00e1is habitual consiste nunha conservaci\u00f3n tridimensional, con organismos preservados en leitos de area con capas interiores. Dima Grazhdankin opina que estas formas representan organismos escavadores, mentres que Guy Narbonne sost\u00e9n que viv\u00edan na superficie. Estas capas quedan no medio de unidades que comprenden arenitos, limolitas e xistos, ademais de capas microbianas que no caso de apareceren adoitan conter f\u00f3siles. O ambiente interpr\u00e9tase como barreiras de area formadas na boca dos defluentes dun delta fluvial.\nSignificado das ensamblaxes.\nNa rexi\u00f3n do mar Branco, en Rusia, encontr\u00e1ronse os tres tipos de ensamblaxe en lugares moi pr\u00f3ximos. Este feito, sumado ao consider\u00e1bel solapamento no tempo dos organismos, fai que sexa improb\u00e1bel que representen estadios evolutivos ou comunidades distintas no tempo. Como se encontran por todo o mundo \u2014en todos os continentes excepto a Ant\u00e1rtida\u2014 os l\u00edmites xeogr\u00e1ficos non parecen ter influencia; enc\u00f3ntranse os mesmos f\u00f3siles a todas as paleolatitudes (a latitude en que se formou o f\u00f3sil, tendo en conta a deriva continental) e en diferentes concas sedimentarias.\nO m\u00e1is prob\u00e1bel \u00e9 que as tres ensamblaxes representen organismos adaptados para sobrevivir en ambientes diferentes, e que calquera patr\u00f3n aparente en diversidade ou en idade non sexa m\u00e1is que unha impresi\u00f3n provocada polas poucas mostras descubertas, pois as ensamblaxes fosil\u00edferas ediac\u00e1ricos son moi escasas. Como os organismos ediac\u00e1ricas representan un estadio primitivo na historia da vida pluricelular, non \u00e9 sorprendente que non estean representados todos os diferentes modos de vida. Calculouse que, dos noventa e dous modos de vida potencialmente pos\u00edbeis (combinaci\u00f3ns de modo de alimentaci\u00f3n, posici\u00f3n na cadea tr\u00f3fica, mobilidade...), s\u00f3 unha ducia estaban ocupados a finais do ediac\u00e1rico. Na ensamblaxe de tipo Avalon s\u00f3 se encontran catro. A falta de depredaci\u00f3n a grande escala e a escavaci\u00f3n vertical son probabelmente os factores m\u00e1is importantes que limitaban a diversidade ecol\u00f3xica; a aparici\u00f3n destas durante o c\u00e1mbrico inferior permitiu que o n\u00famero de modos de vida ocupados aumentara a trinta."}
{"id": "221877", "revid": "25871", "url": "https://gl.wikipedia.org/wiki?curid=221877", "title": "Lisa Lambe", "text": "Lisa Lambe \u00e9 unha cantante irlandesa membro do grupo musical Celtic Woman."}
{"id": "221878", "revid": "18868", "url": "https://gl.wikipedia.org/wiki?curid=221878", "title": "Andar", "text": ""}
{"id": "221879", "revid": "25871", "url": "https://gl.wikipedia.org/wiki?curid=221879", "title": "Susan McFadden", "text": "Susan McFadden, nada o 8 de febreiro de 1983 en Dubl\u00edn, \u00e9 unha actriz e cantante irlandesa, actual membro do grupo musical Celtic Woman. \u00c9 principalmente co\u00f1ecida polo seu traballo en musicais como \"Grease\" ou \"Legally Blonde\".\nTam\u00e9n \u00e9 irm\u00e1 do cantante Brian McFadden."}
{"id": "221880", "revid": "89787", "url": "https://gl.wikipedia.org/wiki?curid=221880", "title": "Pazo de Lira", "text": "O Pazo de Lira \u00e9 unha casa se\u00f1orial baixomedieval situada entre o lugar do Alc\u00e1zar e o das Carrasqueiras na parroquia de Lira, no concello pontevedr\u00e9s de Salvaterra de Mi\u00f1o, no Condado. Ten orixe nunha torre medieval \u00e1 que se lle engadiu a zona de residencia que chegou aos nosos d\u00edas con varias transformaci\u00f3ns. Logo de ser durante s\u00e9culos morada de nobreza galega, hoxe \u00e9 unha propiedade privada non visit\u00e1bel de uso agr\u00edcola (adega e vi\u00f1edos). De aqu\u00ed procede o apelido Lira.\nDescrici\u00f3n.\nPequeno pazo moi sinxelo, case sen enfeites, de planta en forma de \"L\" e muros de f\u00e1brica de cantar\u00eda de granito con vans rectangulares. No encontro dos dous corpos \u00e9rguese a torre, a parte m\u00e1is antiga (medieval) do edificio \u00e1 que se lle engadiu a zona de vivendas, de planta cadrada, moi bo perpia\u00f1o, cuberta a catro vertentes e tres andares, con g\u00e1rgolas de desaugamento a xeito de can\u00f3ns, rematada en ameas, unha cruz, e con dous bras\u00f3ns na parte alta da fachada; o escudo esquerdo amosa as armas dos Lira, o da dereita as dos Pereira, Troncoso de Lira e Soutomaior, Castro e Correa (a\u00ednda que tam\u00e9n poder\u00edan aparecer as de Ribadeneira e Aguiar). Unha edificaci\u00f3n anexa, por un lateral, completa o conxunto cun formato en \u201cU\u201d. As zonas de vivenda f\u00f3ronse reformando en distintas \u00e9pocas polos seus propietarios para as adaptar \u00e1s necesidades de cada momento. Nalgunhas fotos de principios do s\u00e9culo XX p\u00f3dese ollar a existencia dunha parella de lucernarios no tellado, hoxe desaparecidos. O interior \u00e9 pequeno, duns 80 m2, conta con coci\u00f1a con lareira e forno.\n\u00c9 de salientar tam\u00e9n que no eido se atopa unha pequena capela dedicada ao Sant\u00edsimo Sacramento, \ne sinxela e at\u00f3pase en estado ruinoso; conta cun escudo coas armas dos Troncoso e Soutomaior; no interior, nos costados do altar aparecen d\u00faas inscrici\u00f3ns en pedra que rezan:\nAdemais acc\u00e9dese ao eido grazas a un discreto port\u00f3n onde se atopa un escudo en pedra moi erosionado, no que se aprecian os escaques dos Soutomaior. \u00c1 beira do pazo atopamos tam\u00e9n un cruceiro e unha fonte cun p\u00edo medieval.\nO eido mide unhas 60 hect\u00e1reas (17.200 m2 de bosque e 42.300 m2 de leiras, a meirande parte vi\u00f1edos).\nHistoria.\nA zona onde se atopa o pazo estivo habitada dende a prehistoria, como o demostra a existencia do castro, moi achegado ao mesmo. A orixe do edificio ser\u00eda unha torre medieval do antigo Reino de Galiza, que xa na Idade Moderna ser\u00eda transformada en pazo para a nobreza galega.\nNo s\u00e9culo XII Bermudo P\u00e9rez de Traba (fundador do mosteiro de Nogueirosa, preto de Pontedeume) casa con Godina do Mato e te\u00f1en un fillo: Garc\u00eda Berm\u00fadez. Este \u00e1 s\u00faa vez ten un fillo: Garc\u00eda de Lira, que \u00e9 o primeiro personaxe co apelido Lira do que se te\u00f1en novas (quizais foi el quen ergueu a casa no s\u00e9culo XIII). A partir del, e durante anos, o apelido Lira vai ligado ao pazo. O nobre apelido axi\u00f1a se estende por toda Galiza e Norte de Portugal, chegando a Chile no s\u00e9culo XVII por mor das deavenenzas da familia no Portugal daquela \u00e9poca.\nA historia da casa correu paralela \u00e1 pol\u00e9mica suscitada a partir dos dous fillos maiores de Diego L\u00f3pez de Lira, chamados Juan Francisco e Rodrigo Troncoso de Lira, os cales se fac\u00edan chamar \u201cse\u00f1ores de Lira\u201d, como o far\u00edan os seus sucesores, o que indica que a titularidade da casa se atopaba dividida en d\u00faas porci\u00f3ns. Rodrigo Troncoso de Lira \u00e9 quen funda a capela da casa no entre os s\u00e9culos XVI e XVII."}
{"id": "221881", "revid": "4817", "url": "https://gl.wikipedia.org/wiki?curid=221881", "title": "Kosmos 378", "text": "Kosmos 378 (\u041a\u043e\u0441\u043c\u043e\u0441 378 en ruso), tam\u00e9n denominado DS-U2-IP, foi un sat\u00e9lite artificial sovi\u00e9tico lanzado o 17 de novembro de 1970 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 378 foi o primeiro e \u00fanico membro do modelo de sat\u00e9lites DS-U2-IP. Estaba adicado a facer observaci\u00f3ns da ionosfera e \u00e1 medici\u00f3n dos fluxos de part\u00edculas cargadas. Foi inxectado nunha \u00f3rbita inicial de 1763\u00a0km de apoxeo e 241\u00a0km de perixeo, cunha inclinaci\u00f3n orbital de 74 graos e un per\u00edodo de 104,9 minutos. Reentrou na atmosfera o 17 de agosto de 1972."}
{"id": "221883", "revid": "4817", "url": "https://gl.wikipedia.org/wiki?curid=221883", "title": "Cosmos 378", "text": ""}
{"id": "221884", "revid": "89787", "url": "https://gl.wikipedia.org/wiki?curid=221884", "title": "D\u00falam\u00e1n", "text": "\"D\u00falam\u00e1n\" (\"Alga parda\" en galego), \u00e9 unha canci\u00f3n tradicional irlandesa. Existen d\u00faas versi\u00f3ns da melod\u00eda que ve\u00f1en da tradici\u00f3n folcl\u00f3rica irlandesa. A primeira delas foi gravada polo grupo Clannad no seu \u00e1lbum \"D\u00falam\u00e1n\", e a segunda melod\u00eda foi gravada polo grupo Altan no seu \u00e1lbum \"Island Angel\".\nO texto da canci\u00f3n ref\u00edrese \u00e1 pr\u00e1ctica irlandesa de recollida de algas con fins diversos, e data dos tempos da fame na Irlanda, cando as algas eran un complemento da dieta dos irlandeses. N\u00e1rrase a discusi\u00f3n dun \"d\u00falam\u00e1n Gaelach\" (un home que recolle algas mari\u00f1as para tinguir roupa) e un \"d\u00falam\u00e1n maorach\" (un home que recolle algas para comer). Este \u00faltimo quere casar coa filla do primeiro, e fai varios argumentos e rogos para este fin. Finalmente, remata declarando que a levar\u00e1 consigo sen m\u00e1is.\nO refr\u00e1n da canci\u00f3n di as\u00ed:"}
{"id": "221887", "revid": "23204", "url": "https://gl.wikipedia.org/wiki?curid=221887", "title": "Seteira", "text": "Unha seteira, en arquitectura militar, \u00e9 unha abertura ou un rebaixamento na muralla, que na s\u00faa concepci\u00f3n primitiva permit\u00eda aos defensores (arqueiros, besteiros) lanzar setas.\nBastante empregada na arquitectura medieval, pode ser descrita como un van na albanelar\u00eda na forma dunha faixa ou fiestra vertical, cuxa altura corresponde a aproximadamente cinco veces a s\u00faa largura. En xeral, pos\u00fae peitoril de aproximadamente trinta cent\u00edmetros e a s\u00faa lumieira dista aproximadamente trinta cent\u00edmetros do teito.\nConforme o per\u00edodo construtivo e a s\u00faa rexi\u00f3n pode ser simple ou en cruz. Coa introduci\u00f3n das armas de fogo, a partir do s\u00e9culo XIV, algunhas presentan adaptaci\u00f3n para tiros de arcabuz, mosquete ou pequenos can\u00f3ns. Os vans circulares abertos para esas primitivas pezas de artillar\u00eda son chamados troneiras."}
{"id": "221888", "revid": "1131", "url": "https://gl.wikipedia.org/wiki?curid=221888", "title": "Teais", "text": "Teais \u00e9 unha empresa galega fundada en Arteixo dedicada \u00e1 fabricaci\u00f3n e comercializaci\u00f3n de produtos e sistemas especiais para a construci\u00f3n e a industria. Vende os seus produtos en m\u00e1is de 40 pa\u00edses.\nHistoria.\nTeais inicia as s\u00faas actividades hai m\u00e1is de 30 anos fabricando produtos de impermeabilizaci\u00f3n. O \u00e9xito e a calidade da empresa fixeron que o negocio medrase ampliando \u00e1 fabricaci\u00f3n de pinturas, adhesivos, formig\u00f3ns especiais, ferramentas e outros produtos para a construci\u00f3n.\nTen unha f\u00e1brica de 10.000 m\u00b2 nunha parcela de 24.000 m\u00b2 no pol\u00edgono de Sab\u00f3n. Nos \u00faltimos anos abriu delegaci\u00f3ns e f\u00e1bricas con acordos con empresas locais doutros pa\u00edses.\nEn 2010 chegou a un acordo con investidores para crear unha \"joint venture\" ou empresa conxunta, co nome de TEAIS Tunisie para vender e fabricar os seus produtos no norte de \u00c1frica. Logo do terremoto de Lorca de 2011, a empresa ofreceuse a doar aos habitantes da vila murciana t\u00f3dalas grampas necesarias para reparar as gretas dos edificios.\nOs produtos que ofrece son adhesivos, aditivos, illamentos, desencofrantes, emplastes e morteiros especiais, limpadores, impermeabilizantes, disolventes, pavimentos, revestimentos, imprimaci\u00f3ns, pinturas, produtos para madeira, li\u00f1a naval, masillas e ferramentas."}
{"id": "221889", "revid": "75439", "url": "https://gl.wikipedia.org/wiki?curid=221889", "title": "Carrot Top", "text": "Scott Thompson, nado en Rockledge, Florida o 25 de febreiro de 1965, \u00e9 un c\u00f3mico e actor estadounidense co\u00f1ecido co alcume Carrot Top.\nTraxectoria.\nThompson naceu o 25 de febreiro de 1965 en Rockledge, Florida, e medrou en Cocoa, Florida. \u00c9 o fillo m\u00e1is novo dun enxe\u00f1eiros da NASA. Asistiu \u00f3 Insituto de Cocoa, onde tocou os tambores nunha banda de marchas e concertos. Graduouse en 1983. Recibiu o alcume \"Carrot Top\" dun adestrador local de nataci\u00f3n, en referencia \u00f3 seu pelo rubio, alcume que se converter\u00eda na s\u00faa propia marca posteriormente. A finais da d\u00e9cada de 1980, Thompson traballou como mensaxeiro nunha empresa hipotecaria. Despois do instituto asistiu \u00e1 Universidade Atl\u00e1ntica de Florida en Boca Raton. Durante o seu primeiro ano como estudante, Thompson comezou as s\u00faas primeiras actuaci\u00f3ns como c\u00f3mico."}
{"id": "221890", "revid": "1822", "url": "https://gl.wikipedia.org/wiki?curid=221890", "title": "Actiniaria", "text": ""}
{"id": "221891", "revid": "54334", "url": "https://gl.wikipedia.org/wiki?curid=221891", "title": "Troneira", "text": "A troneira (de \"trom\" ou do castel\u00e1n \"tronera\"), en arquitectura militar, \u00e9 unha abertura circular, en forma de cruz, nunha muralla ou nunha amea, propia para recibir artillar\u00eda leve. Tam\u00e9n pode referirse ao burato no costado dun barco, por onde se poden disparar os can\u00f3ns sen exporse ao fogo inimigo.\nTam\u00e9n designa o espazo entre os merl\u00f3ns ou ameas, por onde se enf\u00eda a boca da peza de artillar\u00eda (can\u00f3n).\nO nome troneira parece ter orixe na antiga arma de artillar\u00eda \"trom\", un pequeno can\u00f3n, usado m\u00e1is recentemente para tiro atallado."}
{"id": "221892", "revid": "18868", "url": "https://gl.wikipedia.org/wiki?curid=221892", "title": "Merl\u00f3n", "text": ""}
{"id": "221894", "revid": "89787", "url": "https://gl.wikipedia.org/wiki?curid=221894", "title": "N\u00f3dulo radicular", "text": "Os n\u00f3dulos radiculares son formaci\u00f3ns de forma esf\u00e9rica ou cil\u00edndrica que aparecen nas ra\u00edces de moitas plantas (principalmente Fabaceae) orixinadas pola simbiose destas plantas con bacterias fixadoras do nitr\u00f3xeno. Tr\u00e1tase duns crecementos da ra\u00edz, onde viven as bacterias. En condici\u00f3ns nas que a dispo\u00f1ibilidade de nitr\u00f3xeno \u00e9 limitada, certas plantas establecen unha relaci\u00f3n simbi\u00f3tica con estirpes de bacterias espec\u00edficas de h\u00f3spede co\u00f1ecidas como rizobios (fundamentalmente). Este proceso evolucionou moitas veces entre as Fabaceae (leguminosas), e tam\u00e9n noutras especies pertencentes ao clado das R\u00f3sidas.\nNos n\u00f3dulos das leguminosas, o gas nitr\u00f3xeno da atmosfera conv\u00e9rtese en amon\u00edaco, o cal ser\u00e1 asimilado incorpor\u00e1ndose aos amino\u00e1cidos (os compo\u00f1entes que forman as prote\u00ednas), nucle\u00f3tidos (que forman o ADN, ARN e o ATP), e outros constitu\u00edntes celulares nitroxenados, como vitaminas, flavonas, hormonas etc. A s\u00faa capacidade de fixaci\u00f3n do nitr\u00f3xeno gasoso fai que as leguminosas sexan unhas especies agr\u00edcolas ideais, xa que non requirir\u00e1n apenas fertilizantes nitroxenados e enriquecer\u00e1n o chan con nitr\u00f3xeno asimilable. A enerx\u00eda que c\u00f3mpre para a fixaci\u00f3n bacteriana do nitr\u00f3xeno nos n\u00f3dulos procede dos azucres que se transportan \u00e1s ra\u00edces desde as follas (onde se formaron na fotos\u00edntese). O malato, un produto que se orixina na degradaci\u00f3n metab\u00f3lica dos azucres da planta, \u00e9 a fonte de carbono para os bacteroides dos n\u00f3dulos. A fixaci\u00f3n do nitr\u00f3xeno nos n\u00f3dulos \u00e9 moi sensible ao os\u00edxeno. Os n\u00f3dulos dos legumes conte\u00f1en unha prote\u00edna con ferro chamada leghemoglobina, moi similar \u00e1 mioglobina animal, que recolle o os\u00edxeno e facilita a conversi\u00f3n do gas nitr\u00f3xeno en amon\u00edaco.\nClasificaci\u00f3n.\nDescrib\u00edronse dous tipos principais de n\u00f3dulos: determinados e indeterminados.\nOs n\u00f3dulos determinados enc\u00f3ntranse en (sub)leguminosas tropicais, como as do x\u00e9nero \"Glycine\" (soia), \"Phaseolus\" (feix\u00f3n), \"Lotus\", e \"Vigna\". Os n\u00f3dulos determinados perden a actividade meristem\u00e1tica pouco despois da s\u00faa iniciaci\u00f3n, polo que o seu crecemento se debe \u00e1 expansi\u00f3n das c\u00e9lulas, o que orixina n\u00f3dulos maduros de forma esf\u00e9rica.\nOs n\u00f3dulos indeterminados enc\u00f3ntranse nas leguminosas de climas temperados, como \"Pisum\" (ch\u00edcharo), \"Medicago\" (alfalfa), \"Trifolium\" (trevo), e \"Vicia\" (ervellaca). Denom\u00ednanse \"indeterminados\" porque mante\u00f1en activo un meristema apical que produce novas c\u00e9lulas durante toda a vida do n\u00f3dulo. Isto d\u00e1 lugar a n\u00f3dulos que te\u00f1en unha forma xeralmente cil\u00edndrica. Como est\u00e1n en activo crecemento, os n\u00f3dulos indetermijnados presentan zonas con estados claramente diferentes de desenvolvemento/simbiose:\nNodulaci\u00f3n.\nAs leguminosas liberan compostos chamados flavonoides polas s\u00faas ra\u00edces, que desencadean a produci\u00f3n de factores nod (de nodulaci\u00f3n) por parte da bacteria. Cando o factor nod \u00e9 percibido pola ra\u00edz, te\u00f1en lugar varios cambios bioqu\u00edmicos e morfol\u00f3xicos: desencad\u00e9ase a divisi\u00f3n celular na ra\u00edz para crear o n\u00f3dulo, e o crecemento dos pelos radicais redir\u00edxese para enrolarse arredor da bacteria moitas veces ata que encapsula completamente unha ou varias bacterias. As bacterias encapsuladas div\u00eddense moitas veces, formando unha microcolonia. A partir desta microcolonia, as bacterias entran no n\u00f3dulo en desenvolvemento a trav\u00e9s dunha estrutura chamada filamento de infecci\u00f3n, que crece a trav\u00e9s do pelo radical ata a parte basal da c\u00e9lula da epiderme, e contin\u00faa polo c\u00f3rtex da ra\u00edz; despois, quedan rodeadas por unha membrana formada pola planta e difer\u00e9ncianse en bacteroides que fixan nitr\u00f3xeno.\nA nodulaci\u00f3n est\u00e1 controlada por unha variedade de procesos, tanto externos (calor, chans \u00e1cidos, seca, nitratos) coma internos (autorregulaci\u00f3n da nodulaci\u00f3n, etileno). A autorregulaci\u00f3n da nodulaci\u00f3n controla o n\u00famero de n\u00f3dulos por planta por medio dun proceso sist\u00e9mico que implica \u00e1 folla. O tecido da folla percibe os eventos do inicio da nodulaci\u00f3n na ra\u00edz por medio de sinais qu\u00edmicos desco\u00f1ecidos, despois restrinxe o desenvolvemento ulterior do n\u00f3dulo nos tecidos da ra\u00edz de nova formaci\u00f3n. As quinases receptoras con repetici\u00f3ns ricas en leucina (LRR) (chamadas NARK na soia (\"Glycine max\"); HAR1 en \"Lotus japonicus\", SUNN en \"Medicago truncatula\") son esenciais para a autorregulaci\u00f3n da nodulaci\u00f3n. As mutaci\u00f3ns que orixinan a perda de funci\u00f3n destas quinases receptoras para a autorregulaci\u00f3n da nodulaci\u00f3n causan supernodulaci\u00f3n ou hipernodulaci\u00f3n. A mi\u00fado a perda da actividade das quinasas receptoras desta autorregulaci\u00f3n vai acompa\u00f1ada de anormalidades no crecemento da ra\u00edz, o que suxire que o crecemento dos n\u00f3dulos e o desenvolvemento da ra\u00edz est\u00e1n vencellados funcionalmente. As investigaci\u00f3ns sobre os mecanismos da formaci\u00f3n de n\u00f3dulos mostraron que o xene ENOD40, que codifica unha prote\u00edna \u00e1cida de 12-13 amino\u00e1cidos, aumenta a s\u00faa expresi\u00f3n durante a formaci\u00f3n dos n\u00f3dulos.\nConexi\u00f3n coa estrutura da ra\u00edz.\nOs n\u00f3dulos da ra\u00edz aparentemente evolucionaron tres veces na familia das Fabaceae, pero son raros noutras familias. A propensi\u00f3n destas plantas a desenvolver n\u00f3dulos radiculares parece estar relacionada coa estrutura das s\u00faas ra\u00edces. En particular, unha tendencia a desenvolver ra\u00edces laterais en resposta ao \u00e1cido absc\u00edsico puido permitir a evoluci\u00f3n posterior dos n\u00f3dulos radiculares.\nNoutras especies.\nOs n\u00f3dulos radiculares que aparecen en x\u00e9neros de plantas non leguminosas como \"Parasponia\" en asociaci\u00f3n con bacterias do x\u00e9nero \"Rhizobium\", e os que se forman por simbiose coa actinobacteria \"Frankia\" nalg\u00fans x\u00e9neros de plantas como \"Alnus\" (ameneiros), son significativamente distintos dos que se forman pola simbiose leguminosa-rizobios. Nestas simbioses con non leguminosas as bacterias nunca se liberan por un filamento de infecci\u00f3n. \"Frankia\" nodula aproximadamente a duascentas especies das seguintes ordes de plantas (coas familias entre par\u00e9ntese): Cucurbitales (Coriariaceae e Datiscaceae), Fagales (Betulaceae, Casuarinaceae, e Myricaceae), Rosales (Rhamnaceae, Elaeagnaceae e Rosaceae). As simbioses actinorrizais producen aproximadamente a mesma cantidade de fixaci\u00f3n de nitr\u00f3xeno ca as simbioses rizobiais.\nAlg\u00fans fungos producen estruturas nodulares co\u00f1ecidas como ectomicorrizas tuberculadas nas ra\u00edces das s\u00faas plantsas h\u00f3spede. \"Suillus tomentosus\", por exemplo, produce estas estruturas coa s\u00faa planta h\u00f3spede, o pi\u00f1eiro (\"Pinus contorta\" var. \"latifolia\"). Estas estruturas albergan a bacterias fixadoras de nitr\u00f3xeno, que contrib\u00faen ao crecemento do pi\u00f1eiro cunha considerable cantidade de nitr\u00f3xeno asimilable e que permiten que o pi\u00f1eiro colonice lugares pobres en nutrientes."}
{"id": "221895", "revid": "18868", "url": "https://gl.wikipedia.org/wiki?curid=221895", "title": "Anemone", "text": "O termo anemone p\u00f3dese referir a:"}
{"id": "221898", "revid": "89787", "url": "https://gl.wikipedia.org/wiki?curid=221898", "title": "Gran Premio do Reino Unido de 1958", "text": "O Gran Premio do Reino Unido de 1958 foi unha carreira de automobilismo de F\u00f3rmula Un, celebrada o 19 de xullo de 1958 no circu\u00edto de Silverstone, Silverstone, Inglaterra. Foi a s\u00e9timo carreira do Campionato do Mundo da tempada de de F\u00f3rmula Un."}
{"id": "221899", "revid": "89787", "url": "https://gl.wikipedia.org/wiki?curid=221899", "title": "Seta", "text": "Unha seta ou frecha \u00e9 unha arma ou proxectil que consiste nunha barra fina rematada en punta, que ten unha peza feita xeralmente de plumas no outro extremo para manter a estabilidade e que se lanza mediante un arco ou unha b\u00e9sta. Empregado dende a prehistoria, \u00e9 com\u00fan \u00e1 maior\u00eda das culturas.\nUnha seta consiste nunha hasta longa e fina, con secci\u00f3n circular, feita orixinalmente de madeira e agora tam\u00e9n de aluminio, fibra de vidro ou de carbono. \u00c9 afiada na punta ou armada cunha punta de frecha nunha extremidade, dispondo na outra dun engaste \"(nock)\" para fixaci\u00f3n na corda do arco. Hai unha gran variedade dispo\u00f1\u00edbel de tipos de puntas de seta, axeit\u00e1ndose ao uso que se dar\u00e1 \u00e1 frecha: deportivo, caza ou militar. Achegado \u00e1 extremidade posterior da seta col\u00f3canse superficies de estabilizaci\u00f3n que constit\u00faen a plumaxe da frecha, a fin de axudaren na estabilizaci\u00f3n da traxectoria de voo. Xeralmente en n\u00famero de tres, as plumas disp\u00f3\u00f1ense ao redor da hasta formando un \u00e1ngulo de 120\u00ba entre si. Nas frechas modernas as plumas fabr\u00edcanse en pl\u00e1stico e f\u00edxanse cunha cola especial.\nOs artes\u00e1ns que fabrican setas son co\u00f1ecidos como seteiros ou frecheiros, este \u00faltimo termo relacionado coa palabra francesa: \"fl\u00e8che\".\nAcci\u00f3n da frecha.\nConforme a seta voa en direcci\u00f3n ao albo ou obxectivo, a s\u00faa hasta vaise entortando e flexionando dun lado para o outro, lembrando un peixe abanando f\u00f3ra da auga, e caracterizando un fen\u00f3meno co\u00f1ecido como paradoxo do arqueiro.\nO equipamento, especie de estoxo, usado para carrexar as setas usadas polos arqueiros desde a m\u00e1is remota antig\u00fcidade \u00e9 chamado alxaba.\nDerivaci\u00f3ns do termo frecha.\nO termo frecha empr\u00e9gase tam\u00e9n para o s\u00edmbolo gr\u00e1fico utilizado universalmente para apuntar ou indicar direcci\u00f3n, sendo na s\u00faa forma m\u00e1is sint\u00e9tica unha li\u00f1a cun tri\u00e1ngulo fixado nunha punta, e en formas m\u00e1is complexas a representaci\u00f3n dunha frecha de verdade. Pode ser utilizado para indicar unha posici\u00f3n no mapa, un \u00edtem na pantalla dun computador (no caso dun cursor), ou nunha lista, por exemplo."}
{"id": "221901", "revid": "15490", "url": "https://gl.wikipedia.org/wiki?curid=221901", "title": "Frecha", "text": "Frecha pode referirse a:"}
{"id": "221906", "revid": "56817", "url": "https://gl.wikipedia.org/wiki?curid=221906", "title": "Gran Premio de Alema\u00f1a de 1958", "text": "O Gran Premio de Alema\u00f1a de 1958 foi unha carreira de automobilismo de F\u00f3rmula Un, celebrada o 3 de agosto de 1958 no circu\u00edto de N\u00fcrburgring Nordschleife. Foi a oitava carreira da tempada de F\u00f3rmula Un de .\nPara aumentar a participaci\u00f3n, os organizadores abriron a carreira aos cohes de F\u00f3rmula 2. Ademais, a distancia da carreira foi acurtada a 15 voltas en vez das 22 de antes. As d\u00faas carreiras corr\u00e9ronse ao mesmo tempo, pero os cohes de f\u00f3rmula 2 (en amarelo) non puntuaban para o Campionato do Mundo e algunhas fontes non consideran estes coches para as estat\u00edsticas da carreira. Peter Collins morreu logo dun accidente na volta 11, Tony Brooks logrou \u00e1 vitoria."}
{"id": "221907", "revid": "1131", "url": "https://gl.wikipedia.org/wiki?curid=221907", "title": "LARSA", "text": "LARSA (acr\u00f3nimo de L\u00e1ctea Agr\u00edcola Rodr\u00edguez Sociedad An\u00f3nima) \u00e9 unha empresa l\u00e1ctea e de derivados l\u00e1cteos fundada polos irm\u00e1ns Rodr\u00edguez L\u00f3pez. Actualmente forma parte do Grupo Capsa.\nHistoria.\nEn 1933 os irm\u00e1ns Rodr\u00edguez L\u00f3pez comezaron a producir de xeito profesional queixo plano tipo Arz\u00faa na Granxa Arxeriz. Co tempo abriron unha planta industrial en Chantada e despois da guerra civil fundaron a Central Leiteira de Vigo.\nEn 1947 naceu Larsa como marca, coa creaci\u00f3n de Lacto Agr\u00edcola Rodr\u00edguez, S. A. con sede en Vilagarc\u00eda de Arousa. Al\u00ed fabricaban varios tipos de queixo e a partir de 1962 leite en bolsa e posteriormente tetra-pack. En 1964, abreu a Central Leiteira en Bala\u00eddos (Vigo) e ampliou a produci\u00f3n a leite pasteurizado, sobremesas e nata. Nos anos 70 xa vend\u00eda en toda Espa\u00f1a.\nNa d\u00e9cada de 1980 mercou a f\u00e1brica Arxeriz en Outeiro de Rei, Iberolacto en Ourense, Xeve en Pontevedra, Ilasa en Madrid e Vega de Oro en Meira. Larsa chegou a ter 1.200 empregados e 6.000 puntos de venda cunha facturaci\u00f3n de 20.000 mill\u00f3ns de pesetas. A finais desa mesma d\u00e9cada, Larsa participou na reestruturaci\u00f3n do sector l\u00e1cteo galego, integr\u00e1ndose no grupo Iberlat.\nEn 1991 foi adquirida por Union Laiti\u00e8re Normande (ULN). En 1992 modernizou a planta de Vilagarc\u00eda centrando al\u00ed a produci\u00f3n de Larsa. En 1992 modernizouse a planta de Outeiro de Rei pasando toda a fabricaci\u00f3n en brik a Outeiro de Rei (planta de Arjeriz) e toda a fabricaci\u00f3n de queixo a Vilagarc\u00eda. En 1994 pasou a mans de Central Lechera Asturiana (CLAS). En decembro de 1997 integrouse en CAPSA xunto con CLAS e Ato. CAPSA \u00e9 un dos maiores grupos l\u00e1cteos de Espa\u00f1a.\nA empresa cumpre as normativas UNE-EN-ISO 9001:2008 de calidade en Vilagarc\u00eda e Outeiro de Rei. En Lugo tam\u00e9n coa UNE-EN-ISO 14001:2004."}
{"id": "221921", "revid": "89787", "url": "https://gl.wikipedia.org/wiki?curid=221921", "title": "Coremain", "text": "Coremain \u00e9 unha empresa especializada en consultor\u00eda de Tecnolox\u00edas da Informaci\u00f3n, enxe\u00f1er\u00eda de software, despregamento de infraestruturas e servizos de \"outsourcing\". Con m\u00e1is de 25 anos de experiencia, est\u00e1 especializada en Tecnolox\u00edas da Informaci\u00f3n e Comunicaci\u00f3n aplicadas \u00e1 sanidade, administraci\u00f3ns p\u00fablicas, industria e telecomunicaci\u00f3ns.\nTen oficinas en Santiago de Compostela (sede central), Pontevedra e Madrid, e conta na actualidade con arredor de 430 empregados.\nHistoria.\nA empresa presta servizos inform\u00e1ticos a empresas e administraci\u00f3ns p\u00fablicas como: o Sergas, a Xunta de Galicia, o Parlamento galego, a Universidade de Santiago, a Deputaci\u00f3n da Coru\u00f1a, Inditex, R, Comunitel, Citro\u00ebn ou o Grupo Correo Gallego.\nEn xullo de 2006 inaugurou a s\u00faa nova sede en Compostela. Un edificio intelixente de 4.100 metros cadrados con catro plantas e un custo de catro mill\u00f3ns e medio de euros.\nEn setembro de 2010 foi penalizada pola Xunta por incumprir os prazos para a entrega de 15.000 ordenadores do proxecto Abalar.\nEn agosto de 2012 presentou un ERE para o despido de 27 traballadores e a rebaixa do soldo no resto do cadro de persoal.\nEn 2015 prod\u00facese un cambio de accionariado cun novo plan estrat\u00e9xico e renovado.\nFacturaci\u00f3n.\nFonte: Coremain"}
{"id": "221933", "revid": "98629", "url": "https://gl.wikipedia.org/wiki?curid=221933", "title": "Respiraci\u00f3n pulmonar", "text": "A respiraci\u00f3n pulmonar \u00e9 o proceso polo cal o aire entra e sae dos pulm\u00f3ns. A respiraci\u00f3n pulmonar, usada por organismos aerobios tales como r\u00e9ptiles, aves e mam\u00edferos, necesita os\u00edxeno para producir enerx\u00eda, a trav\u00e9s da respiraci\u00f3n celular, en forma de mol\u00e9culas do metabolismo de alto valor enerx\u00e9tico como a glucosa. A respiraci\u00f3n \u00e9 s\u00f3 un proceso que achega os\u00edxeno al\u00ed onde se necesita e expulsa do organismo di\u00f3xido de carbono. Outro proceso importante implicado na respiraci\u00f3n \u00e9 o movemento do sangue a trav\u00e9s do sistema circulatorio. O intercambio dos gases ocorre nos alv\u00e9olos pulmonares por difusi\u00f3n pasiva de gases entre o gas alveolar e o sangue dos capilares pulmonares. Unha vez que os gases est\u00e1n disolvidos no sangue, esta \u00e9 bombeada polo coraz\u00f3n arredor do corpo (a trav\u00e9s do sistema circulatorio). O termo m\u00e9dico que define unha respiraci\u00f3n relaxada normal \u00e9 eupnea.\nAmais da expulsi\u00f3n do di\u00f3xido de carbono, outro resultado da respiraci\u00f3n pulmonar \u00e9 a perda corporal de auga. O aire exhalado ten unha humidade relativa do 100% debido \u00e1 difusi\u00f3n da auga a trav\u00e9s das humedecidas superficies dos condutos respiratorios e os alv\u00e9olos.\nMecanismo.\nNos mam\u00edferos, a inspiraci\u00f3n d\u00e9bese \u00e1 contracci\u00f3n e esmagamento do diafragma, un m\u00fasculo alombado que separa o t\u00f3rax do abdome. Se o abdome est\u00e1 relaxado, esta contraci\u00f3n fai que o abdome sobresaia cara o exterior, aumentando o volume corporal. Este aumento de volume provoca unha baixada de presi\u00f3n sobre o t\u00f3rax e a consecuente expansi\u00f3n dos pulm\u00f3ns. A diferenza de presi\u00f3n co exterior fai que o aire entre nos pulm\u00f3ns. Na expiraci\u00f3n o diafragma se relaxa e volve \u00e1 s\u00faa posici\u00f3n normal provocando unha diminuci\u00f3n no volume pulmonar. Desta volta a presi\u00f3n \u00e9 maior nos pulm\u00f3ns ca no exterior polo cal o aire abandona os pulm\u00f3ns. A gran elasticidade dos pulm\u00f3ns facilita en gran medida esta respiraci\u00f3n pulmonar tranquila e relaxada que consome pouca enerx\u00eda.\nCando o organismo necesita maiores achegas de os\u00edxeno os m\u00fasculos abdominais resisten \u00e1 expansi\u00f3n do diafragma, empurrando a este e \u00e1 caixa tor\u00e1cica cara a arriba cun incremento do volume e da entrada de aire. A expiraci\u00f3n prod\u00facese pola relaxaci\u00f3n dos m\u00fasculos abdominais e, xa que logo, do diafragma, que producen unha diminuci\u00f3n de volume nos pulm\u00f3ns e a consecuente expulsi\u00f3n do aire. Por\u00e9n, esta expiraci\u00f3n forzada pode prolongarse pola empuxada cara a abaixo dos m\u00fasculos abdominais que arrastran \u00e1 caixa tor\u00e1cica. Isto aumenta a presi\u00f3n a trav\u00e9s das paredes dos condutos respiratorios provocando o seu estreitamento e, talvez, asub\u00edo.\nOs m\u00fasculos intercostais act\u00faan como auxiliares do proceso, fixando e moldeando a caixa tor\u00e1cica. A voz depende do equilibrio entre as d\u00faas formas de respiraci\u00f3n, e no home un cambio consciente a mi\u00fado modifica a reacci\u00f3n aut\u00f3noma adapt\u00e1ndoa \u00e1 necesidade. Situaci\u00f3ns como o medo ou a ansiedade poden modificar o padr\u00f3n respiratorio, anticipando a necesidade de os\u00edxeno; a experiencia, como por exemplo a perda dun inhalador, pode actuar dun xeito semellante. Outros factores que afectan ao proceso respiratorio son a perda de elasticidade pulmonar por mor da idade, as doenzas pulmonares, a expansi\u00f3n abdominal debida \u00e1 obesidade, o poder muscular que resiste \u00e1 expansi\u00f3n tor\u00e1cica, ou empurrar cara a abaixo a caixa tor\u00e1cica.\nNos anfibios, o proceso respiratorio co\u00f1\u00e9cese como respiraci\u00f3n de presi\u00f3n positiva. Os m\u00fasculos fan descender a base da cavidade bucal, agrand\u00e1ndoa e introducindo aire a trav\u00e9s dos orificios nasais (\u00fasase o mesmo mecanismo - presi\u00f3n, volume e difusi\u00f3n - cos pulm\u00f3ns dos mam\u00edferos). Cos orificios nasais e a boca pechadas, a base da cavidade bucal \u00e9 forzada a subir, co cal o aire baixa pola traquea ata introducirse nos pulm\u00f3ns.\nControl da respiraci\u00f3n.\nA respiraci\u00f3n \u00e9 unha das poucas funci\u00f3ns corporais que, dentro duns l\u00edmites, pode ser controlada tanto dun xeito consciente como inconsciente.\nControl consciente.\nO control consciente da respiraci\u00f3n \u00e9 com\u00fan a moitas formas de meditaci\u00f3n, especificamente certas modalidades de ioga como o pranaiama, a diferenza de anapama que \u00e9 s\u00f3 ter conciencia da propia respiraci\u00f3n. En diversas actividades como a nataci\u00f3n, o exercicio aerobio, a oratoria ou o adestramento da voz, apr\u00e9ndese a controlar a respiraci\u00f3n propia; inicialmente dun xeito consciente pero progresivamente dun modo subconsciente, sen outra finalidade que sustentar a vida. A acci\u00f3n de falar tam\u00e9n depende do control consciente da respiraci\u00f3n, que se usa as\u00ed mesmo no m\u00e9todo Buteyko.\nControl inconsciente.\nInconscientemente, a respiraci\u00f3n \u00e9 controlada por centros especializados do tronco do enc\u00e9falo, os cales regulan automaticamente o ritmo e a profundidade da respiraci\u00f3n segundo as necesidades corporais en cada momento. Cando aumenta o nivel de di\u00f3xido de carbono no sangue, a auga desta reacciona con aquel producindo \u00e1cido carb\u00f3nico. O \u00e1cido l\u00e1ctico producido por fermentaci\u00f3n durante o exercicio f\u00edsico tam\u00e9n baixa o pH. O descenso do pH sangu\u00edneo estimula os receptores qu\u00edmicos do gromos ou corpos car\u00f3tido e a\u00f3rtico, as\u00ed como os situados no interior do centro respiratorio do bulbo raqu\u00eddeo. Os quimioreceptores env\u00edan m\u00e1is impulsos nerviosos ao centro da respiraci\u00f3n no bulbo raqu\u00eddeo e \u00e1 protuberancia anular. Estes, en quendas, env\u00edan impulsos nerviosos a trav\u00e9s dos nervios fr\u00e9nicos e tor\u00e1cicos ao diafragma.\nExemplos.\nCando se fai exercicio f\u00edsico, o nivel de di\u00f3xido de carbono no sangue increm\u00e9ntase debido ao aumento da respiraci\u00f3n celular dos m\u00fasculos, o cal activa os corpos car\u00f3tido e a\u00f3rtico e o centro da respiraci\u00f3n. Finalmente, estes producen un aumento do ritmo da respiraci\u00f3n.\nDurante o repouso, o nivel de di\u00f3xido de carbono \u00e9 m\u00e1is baixo e, en consecuencia, tam\u00e9n o \u00e9 o ritmo respiratorio. Isto asegura o env\u00edo aos m\u00fasculos e outros \u00f3rganos da cantidade axeitada de os\u00edxeno. \u00c9 importante sinalar que, m\u00e1is c\u00e1 carencia de os\u00edxeno, \u00e9 o incremento de di\u00f3xido de carbono que acidifica o sangue o que provoca a desesperaci\u00f3n por respirar.\nInteracci\u00f3n.\nUnha persoa sa non pode voluntariamente suspender a propia respiraci\u00f3n dun xeito indefinido. Se un ser humano non inhala, o nivel de di\u00f3xido de carbono aumenta no sangue rapidamente, experimentando unha dispnea (falta de aire) insoport\u00e1bel. Este incontido reflexo non \u00e9 sorprendente dado que sen respiraci\u00f3n, os niveis internos de os\u00edxeno descenden perigosamente en poucos minutos, producindo un dano cerebral permantente seguido eventualmente da morte. Por\u00e9n, houbo casos nos que o suxeito ten sobrevivido despois de d\u00faas horas sen aire; isto s\u00f3 \u00e9 pos\u00edbel cando se esta somerxido en auga fr\u00eda, pois esta activa o reflexo de inmersi\u00f3n mam\u00edfero, ou tam\u00e9n cando se somete \u00e1 persoa a un estado de animaci\u00f3n suspendida.\nSe unha persoa saud\u00e1bel quixera voluntariamente parar a propia respiraci\u00f3n (isto \u00e9, \"aguantar a respiraci\u00f3n\") por un per\u00edodo longo de tempo, inevitabelmente acabar\u00eda perdendo a consciencia e o corpo reasumir\u00eda a respiraci\u00f3n. \u00c9 por isto que un no se pode suicidar usando este m\u00e9todo, a menos que a respiraci\u00f3n sexa restrinxida por algo m\u00e1is, por exemplo, se \u00e9 un l\u00edquido como a auga o que impide a respiraci\u00f3n prod\u00facese o afogamento.\nA hiperventilaci\u00f3n produce uns niveis de CO2 por debaixo dos normais, descendendo a subministraci\u00f3n de sangue e os\u00edxeno aos \u00f3rganos vitais debido \u00e1 vasoconstrici\u00f3n e \u00e1 supresi\u00f3n do efecto Bohr inducidas polo CO2. A hiperventilaci\u00f3n voluntaria pode causar niveis perigosamente baixos no nivel de os\u00edxeno dos tecidos que pode levar, por exemplo, ao esvaecemento provocado por unha hipoxia cerebral.\nOs gases da respiraci\u00f3n.\nCompo\u00f1entes.\nO os\u00edxeno \u00e9 o compo\u00f1ente esencial de todos os gases respir\u00e1beis, dos que o aire \u00e9 o \u00fanico natural.\nO aire que inhalamos ten a seguinte composici\u00f3n aproximada en volume:\nOutros gases respir\u00e1beis producidos artificialmente son as mesturas gaseosas ricas en os\u00edxeno ou helio que utilizan os mergulladores, como tam\u00e9n o os\u00edxeno e os gases analx\u00e9sicos que se lles d\u00e1 aos pacientes baixo coidado m\u00e9dico. A atmosfera nun traxe espacial \u00e9 os\u00edxeno puro. Tam\u00e9n a nosa dependencia de cantidades relativamente pequenas de os\u00edxeno fai que un ambiente rico en os\u00edxeno puro nos produza hiperactividade ou euforia.\nA proporci\u00f3n de gases no aire exhalado ten aproximadamente un 4 ou 5% m\u00e1is de di\u00f3xido de carbono e un 4 ou 5% menos de os\u00edxeno co aire inhalado. A composici\u00f3n en volume de aire expirado \u00e9:\nAdicionalmente, no aire exhalado hai vapor de auga e trazas doutros gases: 5% de vapor de auga, algunhas partes por mill\u00f3n (ppm) de hidr\u00f3xeno e mon\u00f3xido de carbono, 1 ppm de amon\u00edaco, e menos de 1 ppm de acetona, metanol, etanol (a menos que houbese unha inxesta previa de etanol, en cuxo caso haber\u00eda concentraci\u00f3ns moito m\u00e1is altas) e outros compostos volateis. O os\u00edxeno \u00e9 usado polo organismo na respiraci\u00f3n celular e outros usos, e o di\u00f3xido de carbono \u00e9 un subproduto dese proceso. A cantidade exacta de os\u00edxeno e di\u00f3xido de carbono no aire exhalado ao respirar, e a cantidade do outros gases exhalados var\u00eda segundo a dieta, o exercicio f\u00edsico e o estado de sa\u00fade do individuo.\nInfluencia da presi\u00f3n.\nO aire atmosf\u00e9rico a unha certa altitude est\u00e1 sometido a unha presi\u00f3n menor c\u00f3 nivel do mar debido a que soporta menor peso, pois a columna de aire por riba del \u00e9 menor. Esta presi\u00f3n inferior pode provocar mal de altura ou hipoxia.\nPola contra, nun ambiente submarino a presi\u00f3n \u00e9 maior c\u00f3 nivel do mar debido ao peso engadido da columna de auga. O aumento de presi\u00f3n pode levar \u00e1 narcose de nitr\u00f3xeno, \u00e1 toxicidade polo os\u00edxeno ou \u00e1 sindrome de descompresi\u00f3n.\nSignificado cultural.\nNo Tai Chi Chuan, o adestramento aerobio comb\u00ednase coa respiraci\u00f3n para exercitar os m\u00fasculos diafragm\u00e1ticos e para adestrar posturas efectivas. \u00c1mbalas d\u00faas cousas inducen un mellor uso da enerx\u00eda corporal. En m\u00fasica \u00fasase a respiraci\u00f3n para tocar instrumentos de vento e moitos aer\u00f3fonos, por exemplo os aborixes australianos tocan un instrumento seu, o didgeridoo, mediante unha t\u00e9cnica de respiraci\u00f3n co\u00f1ecida como respiraci\u00f3n circular. O impo, os boscexos e os espirros son fen\u00f3menos relacionados coa respiraci\u00f3n.\nOs pobos antigos ligaban a respiraci\u00f3n cunha \"forza vital\". A Biblia Hebrea representa a Deus exhalando o seu alento sobre unha figura de arxila con forma humana para crear a Ad\u00e1n e dotalo de alma (nephesh). Tam\u00e9n refire \u00e1 respiraci\u00f3n como retornando a Deus cando morre un mortal. Os termos esp\u00edrito, qi, prana e psiqu\u00e9 est\u00e1n relacionados co concepto de respiraci\u00f3n. Tam\u00e9n son conceptos equivalentes o polinesio Mana e o hebreo Ruach."}
{"id": "222015", "revid": "23204", "url": "https://gl.wikipedia.org/wiki?curid=222015", "title": "\u010aensu Tabone", "text": "Vincent \"\u010aensu\" Tabone (30 de marzo de 1913 - 14 de marzo de 2012) m\u00e9dico e pol\u00edtico, foi o presidente de Malta entre 1989 e 1994.\nBiograf\u00eda.\nServiu como ministro do traballo durante a administraci\u00f3n de Borg Olivier nos anos 1960, e como ministro das relaci\u00f3ns exteriores en 1987, durante o goberno de Edward Fenech Adami. Pai de 8 fillos, faleceu o 14 de marzo de 2012 aos 98 anos de idade."}
{"id": "222018", "revid": "5863", "url": "https://gl.wikipedia.org/wiki?curid=222018", "title": "Arco (arma)", "text": "O arco \u00e9 unha arma impulsora que se usa para disparar setas sobre calquera albo distante. O arco pode estar formado por unha \u00fanica peza de madeira, que pode ser tan alta como a estatura do tirador, como o \"longbow\" (arco longo), ou varias pezas curvadas que aumentan a potencia do arco, coma o arco composto moderno, ou arcos tradicionais de \u00f3so ou madeira, como o turco e o xapon\u00e9s.\nO arco funciona alongando unha corda nos membros, que pode ser de fibra vexetal ou animal nos arcos tradicionais, ou sint\u00e9ticas nos modernos. A potencia do tiro dun arco pode ser regulada dentro de certos l\u00edmites, axustando a tensi\u00f3n da corda. O tiro con arco \u00e9 un deporte ol\u00edmpico, malia se practicaren tam\u00e9n modalidades deportivas non ol\u00edmpicas que utilizan r\u00e9plicas dos arcos tradicionais. Os arcos poden ter un alcance mortal de 40 a 100 metros. No caso do arco longo, at\u00e9 400 metros de alcance. Unha variante do arco \u00e9 a b\u00e9sta, que foi moi usada por mercenarios xenoveses na idade media e parte da idade moderna."}
{"id": "222032", "revid": "22570", "url": "https://gl.wikipedia.org/wiki?curid=222032", "title": "Albo", "text": "Albo pode referirse a:"}
{"id": "222033", "revid": "1576", "url": "https://gl.wikipedia.org/wiki?curid=222033", "title": "Obxectivo (hom\u00f3nimos)", "text": "O termo obxectivo pode designar a:"}
{"id": "222034", "revid": "23204", "url": "https://gl.wikipedia.org/wiki?curid=222034", "title": "\u00d3rla Fallon", "text": "\u00d3rlagh Fallon, co\u00f1ecida artisticamente como \u00d3rla Fallon, nada o 24 de agosto de 1974 en Knockananna, Condado de Wicklow, \u00e9 unha cantante irlandesa principalmente co\u00f1ecida por ter sido membro do grupo musical Celtic Woman e do grupo coral An\u00fana."}
{"id": "222035", "revid": "5132", "url": "https://gl.wikipedia.org/wiki?curid=222035", "title": "Ismael L\u00f3pez Blanco", "text": ""}
{"id": "222036", "revid": "27155", "url": "https://gl.wikipedia.org/wiki?curid=222036", "title": "Diana (hom\u00f3nimos)", "text": "Diana pode designar a:"}
{"id": "222037", "revid": "27155", "url": "https://gl.wikipedia.org/wiki?curid=222037", "title": "Factor Nod", "text": "Os factores Nod (ou factores nod) ou factores de nodulaci\u00f3n son mol\u00e9culas sinalizadoras producidas polas bacterias co\u00f1ecidas como rizobios, durante a iniciaci\u00f3n da formaci\u00f3n dos n\u00f3dulos radiculares na ra\u00edz das plantas leguminosas coas cales viven en simbiose para facer a fixaci\u00f3n do nitr\u00f3xeno. Tanto as plantas como as bacterias colaboran no estabecemento desta simbiose liberando certas substancias ou crecendo dunha determinada maneira. A planta reco\u00f1ece a presenza de factores Nod bacterianos no chan e prep\u00e1rase para establecer a simbiose. Os rizobios producen nitr\u00f3xeno asimilable para a planta, e a planta produce leghemoglobina para captar o os\u00edxeno que inhibir\u00eda o encima nitroxenase bacteriano que realiza a fixaci\u00f3n, e proporcionan tam\u00e9n compostos carbonados para a bacteria.\nCaracter\u00edsticas.\nOs factrores Nod quimicamente son lipoquitooligosac\u00e1ridos (LCOs) que constan dun esqueleto oligom\u00e9rico de quitina acilada con varias substituci\u00f3ns de grupos funcionais en residuos terminais ou non terminais. O n\u00famero de mol\u00e9culas de N-acetilglicosamina var\u00eda nos distintos factores Nod co\u00f1ecidos; por\u00e9n, xeralmente a lonxitude do esqueleto de quitina \u00e9 de 3 a 5 unidades. A estrutura qu\u00edmica exacta do factor Nod que a planta ten que reco\u00f1ecer var\u00eda dunha especie bacteriana a outra e \u00e9 a base da especificidade simbionte-h\u00f3spede. Os factores Nod son reco\u00f1ecidos por un tipo espec\u00edfico de quinases receptoras de membrana que te\u00f1en o dominio proteico LysM (motivo lisina) nas s\u00faas porci\u00f3ns extracelulares. As d\u00faas quinases receptoras LysM (NFR1 e NFR5) que parecen constitu\u00edr o receptor do factor Nod foron illadas primeiro na leguminosa utilizada como organismo modelo \"Lotus japonicus\" en 2003. Actualmente foron illados tam\u00e9n da soia e de \"Medicago truncatula\". O NFR5 carece do cl\u00e1sico bucle de activaci\u00f3n no dominio quinase. O xene \"NFR5\" carece de intr\u00f3ns.\nOs xenes Nod codifican unhas 25 prote\u00ednas requiridas para a s\u00edntese bacteriana e exportaci\u00f3n do factor Nod . A expresi\u00f3n dos xenes Nod \u00e9 inducida pola presenza de certos flavonoides no chan, que foron segregados pola planta para atraer \u00e1s bacterias. Estas substancias qu\u00edmicas inducen a formaci\u00f3n de NodD, que \u00e1 s\u00faa vez activa outros xenes implicados na expresi\u00f3n de factores Nod e a s\u00faa secreci\u00f3n ao chan. Os factores Nod inducen o crecemento dos pelos radicais, que medran enrol\u00e1ndose e envolvendo \u00e1 bacteria. Isto vai seguido da rotura localizada dunha zona da parede celular e a invaxinaci\u00f3n da membrana plasm\u00e1tica da c\u00e9lula da planta, o que facilitar\u00e1 a penetraci\u00f3n no pelo radical da bacteria por medio da formaci\u00f3n dun filamento de infecci\u00f3n. Despois contin\u00faa o desenvolvemento do n\u00f3dulo radicular, onde se realizar\u00e1 a fixaci\u00f3n do nitr\u00f3xeno. Os factores Nod act\u00faan inducindo cambios na expresi\u00f3n x\u00e9nica na leguminosa, principalmente nos xenes de nodulina (uns 20 xenes, entre eles o da leghemoglobina), que se necesitan para a organox\u00e9nese do n\u00f3dulo.\n\u00c9 interesante que polo menos tres xenes da planta que son estimulados polos factores Nod est\u00e1n tam\u00e9n implicados na simbiose das micorrizas arbusculares (que penetran en c\u00e9lulas corticais da planta). A adici\u00f3n de certos factores Nod potencia a colonizaci\u00f3n por micorrizas arbusculares, o que indica que estas d\u00faas simbioses poden ter alg\u00fans mecanismos com\u00fans."}
{"id": "222038", "revid": "56817", "url": "https://gl.wikipedia.org/wiki?curid=222038", "title": "Lynn Hilary", "text": "Lynn Hilary, nada en Dubl\u00edn, \u00e9 unha cantante irlandesa principalmente co\u00f1ecida polo seu traballo como solista soprano e por ter sido membro do grupo musical Celtic Woman."}
{"id": "222039", "revid": "23204", "url": "https://gl.wikipedia.org/wiki?curid=222039", "title": "Deirdre Shannon", "text": "Deirdre Gilsenan, m\u00e1is co\u00f1ecida polo seu nome art\u00edstico Deirdre Shannon, nada no Condado de Meath, \u00e9 unha cantante irlandesa, principalmente co\u00f1ecida por ter sido membro de grupos musicais como Celtic Woman, An\u00fana, Celtic Thunder ou Celtic Tenors."}
{"id": "222040", "revid": "27155", "url": "https://gl.wikipedia.org/wiki?curid=222040", "title": "Factor de nodulaci\u00f3n", "text": ""}
{"id": "222041", "revid": "23204", "url": "https://gl.wikipedia.org/wiki?curid=222041", "title": "Alex Sharpe", "text": "Alex Sharpe \u00e9 unha cantante irlandesa principalmente co\u00f1ecida por ter sido membro do grupo musical Celtic Woman."}
{"id": "222042", "revid": "98629", "url": "https://gl.wikipedia.org/wiki?curid=222042", "title": "Transduci\u00f3n de sinais", "text": "En biolox\u00eda, a transduci\u00f3n de sinais ten lugar nas c\u00e9lulas cando unha mol\u00e9cula de sinalizaci\u00f3n extracelular activa un receptor da superficie celular, o cal \u00e1 s\u00faa vez altera algunhas mol\u00e9culas intracelulares orixinando unha resposta. Este proceso comprende d\u00faas fases: \nEn cada un destes pasos, o sinal pode ser amplificado. As\u00ed, unha mol\u00e9cula sinalizadora pode causar moitas respostas.\nCaracter\u00edsticas.\nA transduci\u00f3n de sinais implica a uni\u00f3n de mol\u00e9culas de sinalizaci\u00f3n extracelular e ligandos a receptores de superficie que desencadean actividades no interior da c\u00e9lula. A combinaci\u00f3n do mensaxeiro co receptor causa un cambio de conformaci\u00f3n do receptor, chamado activaci\u00f3n do receptor. Esta activaci\u00f3n \u00e9 sempre o paso inicial (e a causa) que leva \u00e1 c\u00e9lula a dar unha resposta (un efecto) \u00e1 chegada do mensaxeiro. A pesar da gran cantidade destas respostas finais, todas se deben directamente a cambios de determinadas prote\u00ednas celulares. As cascadas de sinalizaci\u00f3n intracelular poden empezar por interacci\u00f3ns c\u00e9lula-substrato; por exemplo a integrina \u00fanese a ligandos na matriz extracelular e esteroides. A maior\u00eda das hormonas esteroides te\u00f1en receptores no citoplasma e act\u00faan estimulando a uni\u00f3n do seu receptor con algunha rexi\u00f3n promotora dos xenes sensibles aos esteroides. Exemplos de mol\u00e9culas de sinalizaci\u00f3n incl\u00faen a hormona melatonina, o neurotransmisor acetilcolina e a citocina interfer\u00f3n \u03b3.\nAs clasificaci\u00f3ns de mol\u00e9culas de sinalizaci\u00f3n non te\u00f1en en conta a s\u00faa natureza molecular. Algunhas mol\u00e9culas poden funcionar de varias maneiras; por exemplo, a epinefrina (adrenalina) \u00e9 un neurotransmisor cando se segrega no sistema nervioso central e unha hormona cando se segrega na medula adrenal.\nEst\u00edmulos do ambiente.\nNos organismos pluricelulares, requ\u00edrense numerosos procesos para coordinar as c\u00e9lulas de modo que o organismo funcione como un conxunto; a complexidade destes procesos increm\u00e9ntase coa complexidade do organismo. A percepci\u00f3n do ambiente a nivel celular depende en gran medida da transduci\u00f3n de sinais; moitas doenzas, como a diabetes e a arterosclerose orix\u00ednanse por defectos nestas v\u00edas, o que resalta a importancia destes procesos en medicina e biolox\u00eda.\nVarios est\u00edmulos ambientais inician procesos de transmisi\u00f3ns de sinais nos organismos pluricelulares; exemplos son as c\u00e9lulas captadoras de fot\u00f3ns da retina do ollo, e a uni\u00f3n de mol\u00e9culas olorosas nos receptores olfactorios do epitelio olfactorio. Certas mol\u00e9culas microbianas, como os nucle\u00f3tidos virais e ant\u00edxenos proteicos, poden desencadear unha resposta inmune contra o pat\u00f3xeno invasor mediada por procesos de transduci\u00f3n de sinais. Isto pode ocorrer independentemente da estimulaci\u00f3n da transduci\u00f3n de sinais por outras mol\u00e9culas, como no caso dos receptores de tipo Toll. Pode ter lugar coa axuda de mol\u00e9culas estimulatorias situadas na superficie doutras c\u00e9lulas, como na sinalizaci\u00f3n do receptor de c\u00e9lulas T. Os organismos unicelulares poden responder aos est\u00edmulos ambientais por medio da activaci\u00f3n de v\u00edas de transduci\u00f3n de sinais, como por exemplo no caso dos mofos mucilaxinosos, os cales segregan adenosina monofosfato c\u00edclica cando lles faltan alimentos, estimulando a todas as c\u00e9lulas que se encontren nas inmediaci\u00f3ns a agregarse, e os l\u00e9vedos, que utilizan un factor de apareamento para determinar os tipos de apareamento ao que pertencen outras c\u00e9lulas e participar na reproduci\u00f3n sexual.\nReceptores.\nOs receptores poden dividirse en d\u00faas grandes clases: intracelulares e extracelulares.\nExtracelulares.\nOs receptores extracelulares son prote\u00ednas integrais transmembrana e son a maior parte dos receptores. Abranguen todo o grosor da membrana plasm\u00e1tica, cunha parte do receptor asomando f\u00f3ra da c\u00e9lula e a outra no interior. A transduci\u00f3n de sinais ocorre como resultado da uni\u00f3n dun ligando na parte externa; o ligando non pasa a trav\u00e9s da membrana. Esta uni\u00f3n estimula unha serie de eventos dentro da c\u00e9lula; distintos tipos de receptores estimulan distintas respostas e os receptores responden normalmente s\u00f3 \u00e1 uni\u00f3n dun ligando espec\u00edfico. Unha vez unido, o ligando induce un cambio na conformaci\u00f3n da parte interna do receptor. Isto orixina a activaci\u00f3n dun encima no receptor ou a exposici\u00f3n dun sitio de uni\u00f3n (ata ese momento agochado) para outra prote\u00edna de sinalizaci\u00f3n intracelular da c\u00e9lula, para finalmente propagar o sinal polo citoplasma.\nNas c\u00e9lulas eucariotas, a maior\u00eda das prote\u00ednas intracelulares activadas pola recepci\u00f3n dun ligando no receptor pos\u00faen unha actividade encim\u00e1tica, como por exemplo a tirosina quinase e as fosfatases. Algunhas delas crean un segundo mensaxeiro como o AMP c\u00edclico e o IP3, este \u00faltimo controla a liberaci\u00f3n dos dep\u00f3sitos de calcio intracelular no citoplasma. Outras prote\u00ednas activadas interaccionan con prote\u00ednas adaptadoras que facilitan as interacci\u00f3ns das prote\u00ednas de sinalizaci\u00f3n e a coordinaci\u00f3n de complexos de sinalizaci\u00f3n necesarios para responder a un est\u00edmulo particular. Os encimas e as prote\u00ednas adaptadoras responden a varias mol\u00e9culas de segundos mensaxeiros.\nMoitas prote\u00ednas adaptadoras e encimas activados como parte da transduci\u00f3n de sinais pos\u00faen dominios proteicos especializados, que se unen a mol\u00e9culas de segundos mensaxeiros espec\u00edficas. Por exemplo, os i\u00f3ns calcio \u00fanense aos dominios de tipo man EF da calmodulina, o que lle permite unirse e activar a quinase dependente de calmodulina. O PIP3 e outros fosfoinos\u00edtidos fan o mesmo co dominio de homolox\u00eda de pleckstrina que presentan prote\u00ednas como a prote\u00edna quinase AKT.\nAsociaci\u00f3n coa prote\u00edna G.\nOs receptores acoplados \u00e1 prote\u00edna G (GPCRs) son unha familia de prote\u00ednas integrais da membrana que presentan sete dominios transmembrana e est\u00e1n ligados \u00e1 prote\u00edna G heterotrim\u00e9rica. Moitos receptores forman parte desta familia, inclu\u00edndo os receptores adren\u00e9rxicos e os receptores de quimiocinas.\nA transduci\u00f3n de sinais por GPCR comeza cunha prote\u00edna G inactiva asociada ao receptor, que \u00e9 un heterotr\u00edmero formado polas subunidades G\u03b1, G\u03b2, e G\u03b3. Unha vez que o GPCR reco\u00f1ece o ligando, a conformaci\u00f3n do receptor cambia e activa a prote\u00edna G, causando que G\u03b1 se una a unha mol\u00e9cula de GTP e se disocie das outras d\u00faas subunidades da prote\u00edna G. A disociaci\u00f3n exp\u00f3n sitios de uni\u00f3n nas subunidades que poden interacionar con outras mol\u00e9culas. As subunidades activadas de prote\u00edna G sep\u00e1ranse do receptor e inician a sinalizaci\u00f3n doutras moitas prote\u00ednas efectoras como as fosfolipases e canles i\u00f3nicas, e isto permite a liberaci\u00f3n de mol\u00e9culas dun segundo mensaxeiro. A potencia da amplificaci\u00f3n do sinal feita polo GPCR est\u00e1 determinada polo tempo de vida dos complexos ligando-receptor e receptor-prote\u00edna efectora e o tempo de desactivaci\u00f3n do receptor activado e dos efectores por medio da actividade encim\u00e1tica intr\u00ednseca.\nNun estudo inseriuse unha mutaci\u00f3n puntual nun xene que codificaba o receptor de quimiocina CXCR2; as c\u00e9lulas mutantes sufriron unha transformaci\u00f3n maligna debida \u00e1 expresi\u00f3n de CXCR2 nunha conformaci\u00f3n activa a pesar da ausencia de uni\u00f3n \u00e1 quimiocina. Isto significa que os receptores de quimiocina poden contribu\u00edr ao desenvolvemento do cancro.\nTirosina e histidina quinases.\nOs receptor tirosina quinases (RTKs) son prote\u00ednas transmembrana cun dominio intracelular quinase e un dominio extracelular que se une aos ligandos; son exemplos os receptores de factor de crecemento como o receptor da insulina. Para realizaren a transduci\u00f3n de sinais, os RTKs deben formar d\u00edmeros na membrana plasm\u00e1tica; o d\u00edmero \u00e9 estabilizado pola uni\u00f3n do ligando ao receptor. A interacci\u00f3n entre os dominios citoplasm\u00e1ticos estimula a autofosforilaci\u00f3n de tirosinas nos dominios dos RTKs, causando cambios conformacionais. Os dominios quinase dos receptores son activados seguidamente, iniciando cascadas de sinalizaci\u00f3n de fosforilaci\u00f3n de mol\u00e9culas citoplasm\u00e1ticas que facilitan varios procesos celulares como a diferenciaci\u00f3n celular e o metabolismo.\nComo no caso dos GPCRs, as prote\u00ednas que se unen ao GTP xogan un papel principal na transduci\u00f3n de sinais na c\u00e9lula a partir dos RTK activados. Neste caso, as prote\u00ednas G son membros das familias Ras, Rho, e Raf, denominadas en conxunto prote\u00ednas G pequenas. Act\u00faan como interruptores moleculares xeralmente unidos \u00e1s membranas por grupos isoprenilo enlazados nos seus extremos carboxilo. Despois da activaci\u00f3n, asignan prote\u00ednas a subdominios de membrana espec\u00edficos onde participan na sinalizaci\u00f3n. Os RTKs activados, \u00e1 s\u00faa vez, activan as prote\u00ednas G pequenas, que activan os factores de intercambio nucle\u00f3tido guanina como o SOS1. Unha vez activados, estes factores de intercambio poden activar a m\u00e1is prote\u00ednas G pequenas, amplificando deste xeito o sinal inicial do receptor. A mutaci\u00f3n de certos xenes RTK, como pasaba cos dos GPCRs, pode orixinar a expresi\u00f3n de receptores que se encontren nun estado constitutivamente activado; eses xenes mutados poden actuar como oncoxenes.\nAs prote\u00edna quinases espec\u00edficas da histidina son estruturalmente distintas das outras prote\u00edna quinases e enc\u00f3ntranse en procariotas, fungos, e plantas como parte dun mecanismo de transduci\u00f3n de sinais de dous compo\u00f1entes: primeiro se engade un grupo fosfato do ATP a un residuo de histidina da quinase, despois transf\u00edrese a un residuo de aspartato nun dominio receptor dunha prote\u00edna diferente ou na propia quinase, activando as\u00ed o residuo de aspartato.\nIntegrinas.\nAs integrinas prod\u00facense en moitos tipos de c\u00e9lulas, e xogan un papel na adhesi\u00f3n dunha c\u00e9lula a outra e coa matriz extracelular, e na transduci\u00f3n de sinais desde compo\u00f1entes da matriz extracelular como a fibronectina e o col\u00e1xeno. A uni\u00f3n de ligandos ao dominio extracelular das integrinas fai mudar a conformaci\u00f3n da prote\u00edna, agrup\u00e1ndoa na membrana celular para iniciar a transduci\u00f3n de sinais. As integrinas carecen de actividade quinase, polo que a transduci\u00f3n de sinais na que median real\u00edzase por medio de diversas prote\u00edna quinases intracelulares e mol\u00e9culas adaptadoras, das cales o principal coordinador \u00e9 a quinase unida \u00e1 integrina. A sinalizaci\u00f3n integrina-RTK cooperativa determina a temporizaci\u00f3n da supervivencia celular, apoptose, proliferaci\u00f3n, e diferenciaci\u00f3n.\nHai importantes diferenzas entre a sinalizaci\u00f3n das integrinas en c\u00e9lulas sangu\u00edneas circulantes e en c\u00e9lulas non circulantes como as epiteliais. As integrinas das c\u00e9lulas circulantes son normalmente inactivas. Por exemplo, as integrinas da membrana celular dos leucocitos circulantes mant\u00e9\u00f1ense en estado inactivo para evitaren a adhesi\u00f3n a c\u00e9lulas epiteliais; soamente se activan en resposta a est\u00edmulos como os que reciben nos sitios onde hai unha inflamaci\u00f3n. De xeito similar, as integrinas da membrana celular de plaquetas circulantes mant\u00e9\u00f1ense normalmente inactivas para evitar a trombose. As c\u00e9lulas epiteliais (que son c\u00e9lulas non circulantes) normalmente te\u00f1en integrinas activas na s\u00faa membrana celular, que axudan a manter a s\u00faa adhesi\u00f3n estable \u00e1s c\u00e9lulas estrom\u00e1ticas subxacentes, que proporcionan sinais para manter o funcionamento normal.\nReceptores \"toll\".\nCando se activan os receptores de tipo \"Toll\" (\"toll-like receptors\" ou TLRs) captan mol\u00e9culas adaptadoras do citoplasma para propagar o sinal. Co\u00f1\u00e9cense catro mol\u00e9culas adaptadoras que est\u00e1n implicadas na sinalizaci\u00f3n, que son Myd88, TIRAP, TRIF, e TRAM. Estes adaptadores activan outras mol\u00e9culas intracelulares como IRAK1, IRAK4, TBK1, e IKKi, que amplifican o sinal, e finalmente causan a induci\u00f3n ou supresi\u00f3n de xenes que causan certas respostas. Os TLR util\u00edzanse na activaci\u00f3n de miles de xenes, polo que este m\u00e9todo \u00e9 unha v\u00eda importante para a modulaci\u00f3n x\u00e9nica.\nCanles i\u00f3nicas reguladas por ligando.\nUnha canle i\u00f3nica regulada por ligando, despois de unirse ao seu ligando, cambia de conformaci\u00f3n e abre unha canle na membrana da c\u00e9lula por medio do cal poden pasar os i\u00f3n que funcionan como sinais. Un exemplo deste mecanismo enc\u00f3ntrase nas c\u00e9lulas receptoras das sinapses entre neuronas. O fluxo de i\u00f3ns que se produce cando se abren estas canles induce a creaci\u00f3n de potenciais de acci\u00f3n, como os que viaxan a trav\u00e9s dos nervios, ao despolarizar a membrana das c\u00e9lulas postsin\u00e1pticas, o que orixinar\u00e1 a apertura das canles reguladas por voltaxe.\nUn exemplo de i\u00f3n que entra na c\u00e9lula cando se abren as canles i\u00f3nicas reguladas por ligando \u00e9 o Ca2+; este i\u00f3n act\u00faa como segundo mensaxeiro iniciando cascadas de transduci\u00f3n de sinais e alterando a fisiolox\u00eda da c\u00e9lula que efect\u00faa a resposta. Isto amplifica a resposta sin\u00e1ptica ao remodelar as espi\u00f1as dendr\u00edticas implicadas na sinapse.\nIntracelular.\nOs receptores intracelulares, como os receptores nucleares e os citoplasm\u00e1ticos, son prote\u00ednas solubles localizadas dentro da c\u00e9lula. Os ligandos t\u00edpicos dos receptores nucleares son hormonas lip\u00f3filas como as hormonas esteroides testosterona e proxesterona e derivados das vitaminas A e D. Para iniciar a transduci\u00f3n de sinais, o ligando debe pasar a trav\u00e9s da membrana plasm\u00e1tica por difusi\u00f3n pasiva. Ao un\u00edrense co receptor, os ligandos chegan ao n\u00facleo celular, onde activan a transcrici\u00f3n dos ARNm de certas prote\u00ednas, que a c\u00e9lula empezar\u00e1 a producir.\nOs receptores nucleares activados \u00fanense ao ADN nunhas secuencias denominadas \"elementos que responden ao complexo hormonas espec\u00edficas-receptor\" (HRE), localizados na rexi\u00f3n promotora dos xenes activados polo complexo hormona-receptor. Debido a que permiten a transcrici\u00f3n de determinados xenes, tam\u00e9n se chaman indutores da expresi\u00f3n x\u00e9nica. Todas as hormonas que act\u00faan regulando a expresi\u00f3n x\u00e9nica te\u00f1en d\u00faas consecuencias no seu mecanismo de acci\u00f3n; os seus efectos prod\u00facense despois dun per\u00edodo de tempo caracteristicamente longo e os seus efectos persisten durante per\u00edodos tam\u00e9n longos, mesmo despois de que a concentraci\u00f3n da hormona xa caeu a cero, debido \u00e1 relativamente lenta reciclaxe da maior\u00eda dos encimas e prote\u00ednas que desactivar\u00edan ou acabar\u00edan coa uni\u00f3n entre o ligando e o seu receptor.\nA transduci\u00f3n de sinais por medio destes receptores implica a poucas prote\u00ednas, pero os detalles da regulaci\u00f3n x\u00e9nica por este m\u00e9todo non se co\u00f1ecen ben. Os receptores nucleares te\u00f1en dominios de uni\u00f3n ao ADN que conte\u00f1en dedos de cinc e un dominio de uni\u00f3n ao ligando; os dedos de cinc estabilizan a uni\u00f3n ao ADN ao agarrar o seu esqueleto fosfatado. As secuencias do ADN que coinciden estruturalmente coas do receptor son xeralmente repetici\u00f3ns hexam\u00e9ricas de diversos tipos, que se diferencian na s\u00faa orientaci\u00f3n e na distancia entre elas. O dominio de uni\u00f3n ao ligando \u00e9 ademais responsable da dimerizaci\u00f3n dos receptores nucleares antes da uni\u00f3n e proporciona estruturas para a transactivaci\u00f3n utilizadas para a comunicaci\u00f3n co aparato traducional.\nOs receptores de esteroides son unha subclase de recepotores nucleares localizados fundamentalmente no citosol (despois van ao n\u00facleo). En ausencia de esteroides adh\u00edrense uns a outros formando un complexo aporreceptor que cont\u00e9n unha chaperona ou unha prote\u00edna de choque t\u00e9rmico (HSP). Estas \u00faltimas son necesarias para activar o receptor axudando \u00e1 prote\u00edna a pregarse de modo que a secuencia sinal que permite o seu paso ao n\u00facleo quede accesible. Os receptores esteroides, por outra parte, poden reprimir a expresi\u00f3n x\u00e9nica cando o seu dominio de transactivaci\u00f3n est\u00e1 agochado; a actividade pode ser amplificada por fosforilaci\u00f3n de residuos de serina no extremo N-terminal como resultado da activaci\u00f3n doutra v\u00eda de transduci\u00f3n de sinais, que interfire con ela.\nOs receptores do \u00e1cido retinoico son outro subconxunto de receptores nucleares. Pode activalos un ligando end\u00f3crino que entra na c\u00e9lula por difusi\u00f3n, ou un ligando sintetizado a partir dunha prote\u00edna precursora (como o retinol que chega \u00e1 c\u00e9lula por v\u00eda sangu\u00ednea) ou un ligando sintetizado completamente dentro da c\u00e9lula (como unha prostaglandina). Estes receptores est\u00e1n localizados no n\u00facleo e non son acompa\u00f1ados polas HSPs, sen\u00f3n que reprimen o seu xene ao unirse \u00e1 s\u00faas secuencias de ADN espec\u00edficas cando non est\u00e1n unidos a elas ligandos, e viceversa.\nCertos receptores intracelulares do sistema inmunitario son receptores citoplasm\u00e1ticos; os recentemente identificados receptores similares aos NOD (NLRs ou \"NOD-like receptors\") at\u00f3panse no citoplasma dalgunhas c\u00e9lulas eucari\u00f3ticas e interaccionhan con ligandos utilizando un motivo de repetici\u00f3n rica en leucina (LRR) similar ao dos TLRs. Algunhas destas mol\u00e9culas, como o NOD2, interaccionan coa quinase RIP2, que activa a v\u00eda NF-\u03baB, e outros, como o NALP3, interaccionan coas caspases inflamatorias e inician o procesamento de determinadas citocinas como a interleucina-1\u03b2.\nSegundos mensaxeiros.\nOs primeiros mensaxeiros son son os mensaxeiros qu\u00edmicos intercelulares (hormonas, neurotransmisores, e axentes par\u00e1crinos/aut\u00f3crinos) que chegan \u00e1 c\u00e9lula desde do flu\u00eddo extracelular e se unen aos seus receptores espec\u00edficos. Os segundos mensaxeiros son as substancias que entran (ou se activan) no citoplasma e act\u00faan dentro da c\u00e9lula para desencadear a resposta. Os segundos mensaxeiros serven esencialmente para repetir ou relevar o sinal desde a membrana plasm\u00e1tica ao citoplasma, executando a transduci\u00f3n de sinais intracelular.\nCalcio.\nA liberaci\u00f3n de i\u00f3ns calcio do ret\u00edculo endoplasm\u00e1tico ao citosol orixina que este se una a prote\u00ednas sinalizadoras que son ent\u00f3n activadas; despois o calcio queda secuestrado no ret\u00edculo endoplasm\u00e1tico liso e nas mitocondrias. D\u00faas prote\u00ednas receptor/canle i\u00f3nica combinadas controlan o transporte de calcio: O receptor InsP3 que transporta calcio por medio da interacci\u00f3n con inositol trifosfato no seu lado citos\u00f3lico e o receptor de rianodina denominado as\u00ed polo alcaloide rianodina, similar ao receptor InsP3 pero que presenta un mecanismo de retroalimentaci\u00f3n que libera m\u00e1is calcio ao unirse con el. O calcio no citosol \u00e9 activo durante un breve tempo, o que significa que a concentraci\u00f3n do seu estado libre \u00e9 moi baixa e \u00fanese principalmente a mol\u00e9culas de org\u00e1nulos como a calreticulina cando est\u00e1 inactivo.\nO calcio util\u00edzase en moitos procesos como a contracci\u00f3n muscular, liberaci\u00f3n de neurotransmisores das terminaci\u00f3ns nerviosas, migraci\u00f3n celular etc. As tres v\u00edas principais que levan \u00e1 s\u00faa activaci\u00f3n son as v\u00edas GPCR, RTK e as canles i\u00f3nicas de apertura regulada. Regula as prote\u00ednas un\u00edndose a elas directamente ou un\u00edndose a un encima.\nLip\u00f3filos.\nOs segundos mensaxeiros lip\u00f3filos derivan de l\u00edpidos situados nas membranas celulares. Estes l\u00edpidos son activados por encimas estimulados por receptores activados que os modifican. Exemplos son os diacilglicerois (requiridos para a activaci\u00f3n da prote\u00edna quinase C) e as ceramidas.\n\u00d3xido n\u00edtrico.\nO \u00f3xido n\u00edtrico (NO) act\u00faa como un segundo mensaxeiro porque \u00e9 un radical libre que pode difundir a trav\u00e9s da membrana plasm\u00e1tica e afectar \u00e1s c\u00e9lulas pr\u00f3ximas. Sintet\u00edzase a partir da arxinina e os\u00edxeno pola NO sintase e funciona por medio da activaci\u00f3n da guanilil ciclase soluble, que cando se activa produce outro segundo mensaxeiro, o GMPc. O \u00f3xido n\u00edtrico (NO) pode tam\u00e9n actuar por medio de modificaci\u00f3ns covalentes de prote\u00ednas ou os seus cofactores met\u00e1licos; alg\u00fans te\u00f1en un mecanismo redox e son reversibles. \u00c9 t\u00f3xico en altas concentraci\u00f3ns e causa danos durante os derrames cerebrais, pero interv\u00e9n en moitas outras funci\u00f3ns como a relaxaci\u00f3n dos vasos sangu\u00edneos, apoptose e erecci\u00f3n.\nSinalizaci\u00f3n redox.\nAdemais do \u00f3xido n\u00edtrico, outras especies activadas electronicamente son tam\u00e9n axentes de transduci\u00f3n de sinais nun proceso chamado sinalizaci\u00f3n redox. Exemplos son: super\u00f3xido, per\u00f3xido de hidr\u00f3xeno, mon\u00f3xido de carbono, e sulfuro de hidr\u00f3xeno. A sinalizaci\u00f3n redox tam\u00e9n incl\u00fae a modulaci\u00f3n activa dos fluxos electr\u00f3nicos en macromol\u00e9culas biol\u00f3xicas semicondutoras.\nRespostas celulares.\nA activaci\u00f3n de xenes e as alteraci\u00f3ns do metabolismo son exemplos de respostas celulares \u00e1 estimulaci\u00f3n extracelular que requiren a transduci\u00f3n de sinais. A activaci\u00f3n de xenes orixina ulteriores efectos celulares, xa que os produtos dos xenes que efect\u00faan a resposta incl\u00faen instigadores da activaci\u00f3n; os factores de transcrici\u00f3n producidos como resultado dunha cascada de transduci\u00f3n de sinais poden activar a m\u00e1is xenes. Por tanto, un est\u00edmulo inicial pode desencadear a expresi\u00f3n de gran n\u00famero de xenes, orixinando fen\u00f3menos fisiol\u00f3xicos como o incremento da captaci\u00f3n da glicosa sangu\u00ednea e a migraci\u00f3n de neutr\u00f3filos aos sitios de infecci\u00f3n. O conxunto de xenes e a s\u00faa orde de activaci\u00f3n por certos est\u00edmulos denom\u00ednase programa xen\u00e9tico.\nAs c\u00e9lulas dos mam\u00edferos requiren a estimulaci\u00f3n para a divisi\u00f3n celular e a supervivencia; en ausencia de factor de crecemento, sobrev\u00e9n a apoptose. Tales requirimentos para a estimulaci\u00f3n extracelular son necesarios para controlar o comportamento celular en organismos unicelulares e multicelulares; as v\u00edas de transduci\u00f3n de sinais consid\u00e9rase que son fundamentais para os procesos biol\u00f3xicos, e un gran n\u00famero de doenzas atrib\u00faense \u00e1 s\u00faa desregulaci\u00f3n.\nPrincipais v\u00edas de sinalizaci\u00f3n.\nAs seguintes son algunhas das principai v\u00edas de sinalizaci\u00f3n, que demostran como a uni\u00f3n de ligandos aos seus receptores pode afectar \u00e1 formaci\u00f3n de segundos mensaxeiros e finalmente d\u00e1 lugar a respostas celulares alteradas.\nHistoria.\nEn 1970, Martin Rodbell examinou os efectos do glicag\u00f3n no receptor de membrana das c\u00e9lulas do f\u00edgado de rata. Detectou que a guanosina trifosfato desasociaba o glicag\u00f3n do seu receptor e estimulaba a prote\u00edna G, a cal ti\u00f1a unha forte influencia no metabolismo da c\u00e9lula. Deste modo deduciu que a prote\u00edna G era un transdutor que aceptaba as mol\u00e9culas de glicag\u00f3n e afectaba \u00e1 c\u00e9lula. Por isto foi galardoado, xunto con Alfred G. Gilman, co Premio Nobel de Medicina de 1994. A comprensi\u00f3n actual dos procesos de transduci\u00f3n de sinais d\u00e9bese \u00e1 contribuci\u00f3n de Rodbell e moitos outros grupos de investigaci\u00f3n.\nA primeira publicaci\u00f3n cient\u00edfica rexistrada na base de datos MEDLINE que cont\u00e9n o termo \"transduci\u00f3n de sinais\" data de 1972. Alg\u00fans artigos publicados antes de 1977 utilizan o termo \"transmisi\u00f3n de sinais\" ou \"transduci\u00f3n sensorial\" para referirse \u00e1 transduci\u00f3n de sinais. En 1977 o termo transduci\u00f3n de sinais estaba inclu\u00eddo nos resumos das publicaci\u00f3ns, pero en 1979 aparece xa no t\u00edtulo das publicaci\u00f3ns. Unha fonte atrib\u00fae a gran difusi\u00f3n que tivo o uso do termo a un artigo de \"revisi\u00f3n\" de 1980 de Rodbell. Nas d\u00e9cadas de 1980 e 1990 as publicaci\u00f3ns sobre transduci\u00f3n de sinais xa son moi abondosas."}
{"id": "222043", "revid": "56817", "url": "https://gl.wikipedia.org/wiki?curid=222043", "title": "Tom\u00e9", "text": "Tom\u00e9 pode referirse a:\nComo apelido, pode referirse a:\nComo top\u00f3nimo pode referirse a:"}
{"id": "222044", "revid": "18868", "url": "https://gl.wikipedia.org/wiki?curid=222044", "title": "Thom\u00e9", "text": ""}
{"id": "222045", "revid": "18868", "url": "https://gl.wikipedia.org/wiki?curid=222045", "title": "Galego antigo", "text": ""}
{"id": "222046", "revid": "56817", "url": "https://gl.wikipedia.org/wiki?curid=222046", "title": "P\u00f3lipo (zoolox\u00eda)", "text": "En zoolox\u00eda, un p\u00f3lipo (do grego \u03c0\u03bf\u03bb\u03cd \"pol\u00fd\", 'moito', 'numeroso', e \u03c0\u03bf\u03cd\u03c2 \"po\u00fas\", 'p\u00e9'; literalmente, \"de moitos p\u00e9s\") \u00e9 un animal invertebrado do filo dos cnidarios.\nTen forma de saco; nun extremo leva unha ventosa poa que se fixa ao substrato, mentres que no lado oposto pos\u00faen un s\u00f3 orificio rodeado xeralmente de tent\u00e1culos (a\u00ednda que alg\u00fans p\u00f3lipos carecen deles) que fai de boca e de ano.\nNo ciclo biol\u00f3xico dos cnidarios a fase polipoide \u00e9 na que a larva pl\u00e1nula se adhire ao substrato e adopta forma de copa. O p\u00f3lipo queda fixo at\u00e9 que as condici\u00f3ns clim\u00e1ticas son adecuadas e o alimento suficiente. Ent\u00f3n solta as \u00e9firas e estas conv\u00e9rtense en medusas."}
{"id": "222047", "revid": "56817", "url": "https://gl.wikipedia.org/wiki?curid=222047", "title": "P\u00f3lipo", "text": "Un p\u00f3lipo pode referirse a:"}
{"id": "222049", "revid": "1131", "url": "https://gl.wikipedia.org/wiki?curid=222049", "title": "Grenoble", "text": "Grenoble (\"Grenoblo\" en arpitano) e \u00e9 unha cidade francesa, capital do departamento do Is\u00e8re dentro da rexi\u00f3n de Auver\u00f1a-R\u00f3dano-Alpes. \u00c9 a terceira cidade da rexi\u00f3n despois de Li\u00f3n e Saint-\u00c9tienne. Tam\u00e9n \u00e9 a maior cidade alpina, co cal se lle chama tam\u00e9n a \"capital dos Alpes\". Grenoble \u00e9 unha cidade universitaria e ten grandes laboratorios de investigaci\u00f3n cient\u00edfica.\nFoi sede dos Xogos Ol\u00edmpicos de Inverno en 1968."}
{"id": "222051", "revid": "23204", "url": "https://gl.wikipedia.org/wiki?curid=222051", "title": "Lemoiz", "text": "Lemoiz \u00e9 unha vila e concello vasco da provincia de Biscaia. A s\u00faa poboaci\u00f3n aproximada \u00e9 de 1.000 persoas.\nFoi elixido como o lugar para a central nuclear de Lemoiz, pero a s\u00faa construci\u00f3n non foi finalizada pola presi\u00f3n dos grupos ecoloxistas e os atentados de ETA."}
{"id": "222053", "revid": "1131", "url": "https://gl.wikipedia.org/wiki?curid=222053", "title": "Lezama, Biscaia", "text": "Lezama \u00e9 unha vila e concello vasco da provincia de Biscaia. A s\u00faa poboaci\u00f3n \u00e9 de 2.517 habitantes (2011).\nAt\u00f3panse neste concello as instalaci\u00f3ns de adestramento do Athletic Club."}
{"id": "222054", "revid": "1131", "url": "https://gl.wikipedia.org/wiki?curid=222054", "title": "Loiu", "text": "Loiu \u00e9 unha vila e concello vasco da provincia de Biscaia. A s\u00faa poboaci\u00f3n \u00e9 de 2.491 habitantes (2011).\nA nova terminal do Aeroporto de Bilbao est\u00e1 constru\u00edda dentro dos l\u00edmites deste concello."}
{"id": "222055", "revid": "1131", "url": "https://gl.wikipedia.org/wiki?curid=222055", "title": "Lemoa", "text": "Lemoa \u00e9 un concello vasco da provincia de Biscaia. A s\u00faa poboaci\u00f3n \u00e9 de 3.346 habitantes (2011).\nDeste concello era o SD Lemona, equipo de f\u00fatbol desaparecido en 2012."}
{"id": "222056", "revid": "23204", "url": "https://gl.wikipedia.org/wiki?curid=222056", "title": "Dan Druff", "text": "Daniel James Irving, nado o 16 de abril de 1969, e co\u00f1ecido como Dan Druff, \u00e9 un baixista, t\u00e9cnico de guitarras e vocalista estadounidense que traballou con artistas como Queens of the Stone Age, Slayer, Butt Trumpet, The Distillers, Monster Magnet e Sum 41. Ata a data traballou nunhas 50 gravaci\u00f3ns de estudio. Estivo tam\u00e9n de xira con Guns N' Roses na s\u00faa \"Chinese Democracy Tour\".\nTraxectoria.\nDruff, que naceu en New Haven, Connecticut, formou a banda de rock Shagnaps de St. Louis en 1991. O grupo tivo bastante \u00e9xito na escena local da cidade. Shagnaps estaba composta por Dan Druff na guitarra e nas voces, o baixista e vocalista Otis London e o bater\u00eda Tony Mack. A banda separar\u00edase no ano 1995 e realizaron concertos de reuni\u00f3n en 1996 e 1998.\nDan pasou brevemente polo grupo de punk de Chrysalis/EMI Butt Trumpet en 1995. Abandonou abruptamente o grupo no escenario nun concerto na cidade de Nova York. Dan aparece no seu v\u00eddeo \"I'm Ugly and I Don't Know Why.\"\nDan Druff comezou a traballar con Queens of the Stone Age no seu \u00e1lbum do ano 2000 \"Rated R\". A principios de 2005 o baixista do grupo, Nick Oliveri, marchou debido a diferenzas persoais co l\u00edder Josh Homme, sendo substitu\u00eddo por Druff. Dan aparece nos v\u00eddeos de \"Little Sister\" e \"Long Slow Goodbye\"."}
{"id": "222057", "revid": "1131", "url": "https://gl.wikipedia.org/wiki?curid=222057", "title": "Juan Jos\u00e9 Vi\u00f1as", "text": "Juan Jos\u00e9 Vi\u00f1as Balduvieco, nado en Santiago de Compostela o 26 de marzo de 1811 e finado na mesma cidade o 14 de setembro de 1881, foi un xurista e pol\u00edtico galego.\nTraxectoria.\nEstudou leis en Compostela, continuando despois na Facultade de C\u00e1nones onde obtivo o Bacharelato en C\u00e1nones en 1832. Marchou a Madrid e ingresou en 1835 no Consello Real como oficial. En 1837 regresou a Compostela e traballou como Subsecretario de d\u00e9cimos e pasou en 1841 \u00e1 Comisi\u00f3n superior de exame da Xunta Superior de Desamortizaci\u00f3n. Foi catedr\u00e1tico de Xurisprudencia e Econom\u00eda Pol\u00edtica e Dereito Pol\u00edtico das universidades de Santiago de Compostela e Salamanca, e reitor da Universidade de Santiago de Compostela (1843-1855, 1856-1865, 1866-1868). Foi presidente da Real Sociedade Econ\u00f3mica de Amigos do Pa\u00eds de Santiago (1858-1859), deputado a Cortes polo distrito da Coru\u00f1a (1840, 1843-1844 e 1844-1846), polo de Ortigueira (1846-1850 e 1851-1852) e polo de Santiago (1876-1878) e senador como representante da Universidade de Santiago de Compostela (1877), pero non chegou a tomar posesi\u00f3n.\nO 30 de marzo de 1875 tomou posesi\u00f3n como alcalde de Santiago de Compostela, substitu\u00edndo a Andr\u00e9s Tom\u00e1s Bouza de Figueroa, convert\u00e9ndose no 1\u00ba alcalde tras a Restauraci\u00f3n borb\u00f3nica. Nese mesmo d\u00eda renunciaron t\u00f3dolos concelleiros que permanec\u00edan do anterior equipo municipal, un total de 10. O 9 de setembro foron cubertas 7 desas baixas de concelleiros. Non obstante, durante os meses do seu mandato foron moi poucas as veces que Vi\u00f1as presidiu as sesi\u00f3ns municipais, case sempre dirixidas polos tenentes de alcalde, Jos\u00e9 Varela-Cadaval Fern\u00e1ndez-de Tejada e Francisco S\u00e1inz Herrero, que o sucedeu na alcald\u00eda o 1 de outubro tras presentar Vi\u00f1as unha dimisi\u00f3n que foi aceptada.\nVida persoal.\nEstivo casado con Vicenta Calder\u00f3n Oreiro, irm\u00e1 do tam\u00e9n pol\u00edtico galego o III Conde de San Juan, Vicente Calder\u00f3n Oreiro."}
{"id": "222058", "revid": "1888", "url": "https://gl.wikipedia.org/wiki?curid=222058", "title": "Juan Jos\u00e9 Vi\u00f1as Valduvieso", "text": ""}
{"id": "222059", "revid": "98629", "url": "https://gl.wikipedia.org/wiki?curid=222059", "title": "Rykodisc Records", "text": "Rykodisc Records \u00e9 un selo discogr\u00e1fico estadounidense. Pertence ao Warner Music Group, opera como parte do Independent Label Group de WMG, e est\u00e1 distribu\u00eddo pola Alternative Distribution Alliance.\nHistoria.\nPretendendo ser o primeiro selo s\u00f3 de CDs independente dos Estados Unidos, Rykodisc foi fundada en 1983 en Salem, Massachusetts por Arthur Mann, Rob Simonds, Doug Lexa e Don Rose. A finais dos anos 80 o selo tam\u00e9n comezou a publicar versi\u00f3ns en casete e vinilo de gran calidade de moitas edici\u00f3ns baixo o nome Ryko Analogue.\nRykodisc tivo alg\u00fans \u00e9xitos notables na industria das reedici\u00f3ns en CD, con artistas como Elvis Costello, David Bowie, Yoko Ono, Frank Zappa, Nick Drake, Nine Inch Nails, Sugar, Robert Wyatt e Mission of Burma permitindo ao selo publicar os seus cat\u00e1logos en CD. Rykodisc a\u00ednda mant\u00e9n os dereitos do cat\u00e1logo de Zappa. A etiqueta tam\u00e9n reeditou as gravaci\u00f3n de Meat Puppets na s\u00faa \u00e9poca con SST Records.\nCo paso dos anos o selo adquir\u00edu Hannibal Records, Tradition Records, Gramavision Records, Emperor Norton Records, Restless Records e, m\u00e1is recentemente, Cordless Recordings. Rykodisc tam\u00e9n fundou unha compa\u00f1\u00eda de distribuci\u00f3n, Ryko Distribution, e unha editorial de m\u00fasica, Rykomusic. O seu cat\u00e1logo na actualidade ten m\u00e1is de 1.200 t\u00edtulos.\nEn 1998 Chris Blackwell deixou Island Records e mercou Rykodisc por 35 mill\u00f3ns de d\u00f3lares, como unha forma de conseguir experiencia na mercadotecnia e distribuci\u00f3n de m\u00fasica para a s\u00faa nova empresa, unha compa\u00f1\u00eda chamada Palm Pictures. En 1999, un ano despois da compra de Blackwell, a oficina de Salem estaba pechada, e moitos dos veteranos da empresa foran despedidos. No ano 2001 Blackwell deixou Rykodisc e o selo ent\u00f3n trasladouse a Nova York, con oficinas nos \u00c1nxeles e en Beverly, Massachusetts.\nRykodisc distingue os seus CDs coas s\u00faas caracter\u00edsticas caixas de pl\u00e1stico transparente verde, que a compa\u00f1\u00eda leva usando dende 1988 O selo comezou a limitar o uso das caixas verdes nas novas edici\u00f3ns en 2002.\nO 23 de marzo do 2006 anunciouse que Warner Music Group adquirira a Ryko Corporation por 67,5 mill\u00f3ns de d\u00f3lares. Cando Warner mercou Ryko, adquiriu as cintas mestras que o selo ti\u00f1a de Frank Zappa, d\u00e1ndolle dereitos a Warner a calquera tipo de reedici\u00f3n; algo ir\u00f3nico debido ao odio que ti\u00f1a Zappa contra Warner, de quen se separou con acritude en 1979. Tam\u00e9n no ano 2006, a editora independente EverGreen Copyrights mercou o cat\u00e1logo de Rykomusic.\nNo ano 2009 Ryko Distribution pasou a formar parte de Alternative Distribution Alliance. Na actualidade, ADA act\u00faa como distribuidora para todos os lanzamentos de Rykodisc nos Estados Unidos."}
{"id": "222060", "revid": "865", "url": "https://gl.wikipedia.org/wiki?curid=222060", "title": "Rykodisc", "text": ""}
{"id": "222063", "revid": "5863", "url": "https://gl.wikipedia.org/wiki?curid=222063", "title": "Jos\u00e9 Ortega Munilla", "text": "Jos\u00e9 Ortega Munilla, nado en C\u00e1rdenas (Cuba) o 26 de outubro de 1856 e finado en Madrid o 30 de decembro de 1922, foi un escritor, xornalista e pol\u00edtico espa\u00f1ol.\nTraxectoria.\nFillo de Jos\u00e9 Ortega Zapata, orixinario de Valladolid, e de Mar\u00eda del Pilar Munilla Urquiza, de Estremadura. O pai era membro do Partido Moderado e exerc\u00eda un cargo importante na administraci\u00f3n colonial cubana, a\u00ednda que a s\u00faa principal actividade era o xornalismo. Sendo neno a familia trasladouse a Madrid. Iniciou os seus estudos nos Seminarios de Cuenca e Xirona, que abandonou ao estalar a revoluci\u00f3n de 1868 para iniciar os de dereito. Foi redactor de \"La Iberia\", \u00f3rgano do partido de Pr\u00e1xedes Mateo Sagasta. Co seu amigo Miguel Moya fundou a revista literaria \"La Linterna\" e publicou tam\u00e9n con el un peri\u00f3dico taurino, \"El Chiclanero\". Formou parte da xeraci\u00f3n realista do 68 e comungou coa filosof\u00eda positivista e as correntes krausistas e converteuse en defensor do naturalismo en literatura. Empezou a redactar unha secci\u00f3n, \"Cr\u00f3nica semanal\", en \"Los Lunes de El Imparcial\".\nO 9 de xu\u00f1o de 1881 casou cunha filla do fundador de \"El Imparcial\", Dolores Gasset Chinchilla. Deste matrimonio naceron 4 fillos: Eduardo, que morreu exiliado en Caracas en febreiro de 1965; Rafaela, que faleceu en 1940; Manuel, o autor da \"Biograf\u00eda de El Imparcial\", morto en setembro de 1965; e o m\u00e1is co\u00f1ecido, Jos\u00e9 Ortega y Gasset.\nFoi elixido membro de n\u00famero da Real Academia Espa\u00f1ola en 1902, e ingresou cun discurso sobre Ram\u00f3n de Campoamor. Foi colaborador de \"Los Lunes de El Imparcial\", e despois pasou a traballar na secci\u00f3n literaria do xornal fundado polo seu sogro, Eduardo Gasset, mon\u00e1rquico liberal, e m\u00e1is foi o seu director. Foi un dos xestores do trust, e protector do xornal \"El Sol\", sometido \u00e1 influencia cultural do seu fillo Jos\u00e9 Ortega y Gasset. Converteu a s\u00faa cadea de prensa no trampol\u00edn para os escritores da xeraci\u00f3n do 98 que empezaban a abrirse paso: Azor\u00edn, P\u00edo Baroja e Valle-Incl\u00e1n.\nActividade pol\u00edtica.\nFoi elixido deputado no Congreso polo distrito de Padr\u00f3n nas elecci\u00f3ns de 1898. Foi reelixido polo mesmo distrito ata 1910.\nObra.\nComo xornalista destacou por un gran talento para o humor, un estilo solto e colorista e unha axilidade narrativa que conservou ata o fin da s\u00faa vida, cando o \"ABC\" lle abriu as s\u00faas columnas. Comezou a s\u00faa carreira de narrador desde a novela sentimental posrom\u00e1ntica. Agrupou as s\u00faas novelas de 1879 a 1884 co nome de \"Relaciones contempor\u00e1neas\". Desde os anos 80 escribiu novela realista. Adheriuse ao naturalismo a partir de \"El fondo del tonel\" (1881-84), buscando os temas sociais."}
{"id": "222075", "revid": "56817", "url": "https://gl.wikipedia.org/wiki?curid=222075", "title": "Tago Mago", "text": "Tago Mago \u00e9 o terceiro \u00e1lbum de estudio da banda alem\u00e1 de rock experimental Can, editado orixinalmente como dobre LP en febreiro de 1971 a trav\u00e9s do selo United Artists. Tr\u00e1tase do segundo traballo do grupo e o primeiro con Kenji \"Damo\" Suzuki despois de que o seu anterior vocalista, Malcolm Mooney, deixase a banda en 1970 tras ter unha crise nerviosa.\n\"Tago Mago\" foi descrita como a gravaci\u00f3n m\u00e1is extrema de Can en termos de son e estrutura. O \u00e1lbum recibiu a aclamaci\u00f3n da cr\u00edtica dende a s\u00faa publicaci\u00f3n e foi citado como influencia por varios artistas."}
{"id": "222081", "revid": "22570", "url": "https://gl.wikipedia.org/wiki?curid=222081", "title": "Gran Premio de Portugal de 1958", "text": "O Gran Premio de Portugal de 1958 foi unha carreira de automobilismo de F\u00f3rmula Un, celebrada o 24 de agosto de 1958 no circu\u00edto da Boavista. Foi a novena carreira da tempada de F\u00f3rmula Un de ."}
{"id": "222094", "revid": "22570", "url": "https://gl.wikipedia.org/wiki?curid=222094", "title": "Gran Premio de Italia de 1958", "text": "O Gran Premio de Italia de 1958 foi unha carreira de automobilismo de F\u00f3rmula Un, celebrada o 7 de setembro de 1958 no circu\u00edto de Monza. Foi a d\u00e9cima carreira da tempada de F\u00f3rmula Un de ."}
{"id": "222098", "revid": "1822", "url": "https://gl.wikipedia.org/wiki?curid=222098", "title": "Cubozoa", "text": ""}
{"id": "222103", "revid": "1822", "url": "https://gl.wikipedia.org/wiki?curid=222103", "title": "Hydrozoa", "text": ""}
{"id": "222105", "revid": "1822", "url": "https://gl.wikipedia.org/wiki?curid=222105", "title": "Scyphozoa", "text": ""}
{"id": "222110", "revid": "56817", "url": "https://gl.wikipedia.org/wiki?curid=222110", "title": "Gran Premio de Marrocos de 1958", "text": "O Gran Premio de Marrocos de 1958 foi unha carreira de automobilismo de F\u00f3rmula Un, celebrada o 19 de outubro de 1958 no circu\u00edto da Ain-Diab. Foi a 11\u00ba e derradeira carreira da tempada de F\u00f3rmula Un de ."}
{"id": "222132", "revid": "1131", "url": "https://gl.wikipedia.org/wiki?curid=222132", "title": "Laukiz", "text": "Laukiz \u00e9 unha vila e concello vasco da provincia de Biscaia. A s\u00faa poboaci\u00f3n \u00e9 de 1.056 habitantes (2008)."}
{"id": "222133", "revid": "1131", "url": "https://gl.wikipedia.org/wiki?curid=222133", "title": "Larrabetzu", "text": "Larrabetzu \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.931 habitantes (2011)."}
{"id": "222134", "revid": "1131", "url": "https://gl.wikipedia.org/wiki?curid=222134", "title": "Lanestosa", "text": "Lanestosa \u00e9 un concello vasco da provincia de Biscaia. A s\u00faa poboaci\u00f3n \u00e9 de 265 habitantes (2011)."}
{"id": "222136", "revid": "1131", "url": "https://gl.wikipedia.org/wiki?curid=222136", "title": "Kortezubi", "text": "Kortezubi \u00e9 un concello vasco da provincia de Biscaia. A s\u00faa poboaci\u00f3n \u00e9 de 430 habitantes (2011)."}
{"id": "222137", "revid": "1131", "url": "https://gl.wikipedia.org/wiki?curid=222137", "title": "Karrantza", "text": "Karrantza \u00e9 un concello vasco da provincia de Biscaia, no extremo occidental da comarca Enkarterri. A s\u00faa poboaci\u00f3n \u00e9 de 2.794 habitantes (2011). Limita ao norte co val de Guriezo (Cantabria), ao sur co valle de Mena (Burgos), ao leste con Turtzioz, Lanestosa, Artzentales e o Valle de Villaverde (Cantabria), e polo oeste co Valle de Soba, Ramales de la Victoria e Rasines (Cantabria)."}
{"id": "222138", "revid": "1131", "url": "https://gl.wikipedia.org/wiki?curid=222138", "title": "Izurtza", "text": "Izurtza \u00e9 un concello vasco da provincia de Biscaia, na comarca do Duranguesado. A s\u00faa poboaci\u00f3n \u00e9 de 276 habitantes (2011)."}
{"id": "222139", "revid": "1131", "url": "https://gl.wikipedia.org/wiki?curid=222139", "title": "Iurreta", "text": "Iurreta \u00e9 un concello vasco da provincia de Biscaia, na comarca do Duranguesado. A s\u00faa poboaci\u00f3n \u00e9 de 3.867 habitantes (2011)."}
{"id": "222142", "revid": "23562", "url": "https://gl.wikipedia.org/wiki?curid=222142", "title": "Liga Espa\u00f1ola de rugby", "text": ""}
{"id": "222143", "revid": "12452", "url": "https://gl.wikipedia.org/wiki?curid=222143", "title": "Liga inglesa de rugby", "text": ""}
{"id": "222144", "revid": "23562", "url": "https://gl.wikipedia.org/wiki?curid=222144", "title": "Liga francesa de rugby", "text": ""}
{"id": "222145", "revid": "17467", "url": "https://gl.wikipedia.org/wiki?curid=222145", "title": "Liga neocelandesa de rugby", "text": ""}
{"id": "222146", "revid": "23562", "url": "https://gl.wikipedia.org/wiki?curid=222146", "title": "Liga surafricana de rugby", "text": ""}
{"id": "222147", "revid": "12452", "url": "https://gl.wikipedia.org/wiki?curid=222147", "title": "Liga portuguesa de rugby", "text": ""}
{"id": "222148", "revid": "17467", "url": "https://gl.wikipedia.org/wiki?curid=222148", "title": "Liga neozelandesa de rugby", "text": ""}
{"id": "222149", "revid": "89787", "url": "https://gl.wikipedia.org/wiki?curid=222149", "title": "2 Pallas", "text": "Pallas, formalmente designado 2 Pallas, \u00e9 o segundo asteroide en ser descuberto (despois de Ceres), e \u00e9 un dos asteroides de maior tama\u00f1o do Sistema Solar. Est\u00edmase que pos\u00fae o 7% da masa do cinto de asteroides, e o seu di\u00e1metro \u00e9 de entre 530\u00a0km a 565\u00a0km, o cal \u00e9 comparable co di\u00e1metro de 4 Vesta. Pero pola contra \u00e9 un 20% menos masivo que Vesta, isto fai de Pallas en terceiro asteroide m\u00e1is masivo. \u00c9 posiblemente o maior corpo de forma irregular do Sistema Solar (ou sexa, o maior corpo non redondeado baixo a s\u00faa propia gravidade), e un protoplaneta remanente.\nCando Pallas foi descuberto polo astr\u00f3nomo Heinrich Wilhelm Matth\u00e4us Olbers o 28 de marzo de 1802, foi considerado coma un planeta, as\u00ed coma outros asteroides no inicio do s\u00e9culo XIX. O descubrimento de moitos m\u00e1is asteroides despois de 1845 levou \u00e1 s\u00faa reclasificaci\u00f3n.\nA superficie de Pallas parece estar composta de silicato, o espectro da superficie e densidade estimada asemellase \u00e1 condrita carbon\u00e1cea dos meteoritos. A \u00f3rbita de Pallas, de 34,8\u00b0, \u00e9 infrecuentemente inclinada respecto do plano do cinto de asteroides, e a s\u00faa excentricidade orbital \u00e9 case tan grande coma a de Plut\u00f3n, facendo que Pallas sexa relativamente inaccesible para as sondas espaciais.\nNome.\n2 Pallas recibiu o seu nome en referencia a Pallas Athena, un nome alternativo para a deusa Atenea. Nalgunhas mitolox\u00edas Atenea matou a Pallas, para a continuaci\u00f3n adopta-lo nome da s\u00faa amiga en sinal de loito.(Hai varios personaxes masculinos co mesmo nome, na mitolox\u00eda grega, pero os primeiros asteroides foron invariablemente bautizados con nomes femininos).\nOs meteoritos f\u00e9rrico-rochosos do tipo \"Pallasito\" non est\u00e1n ligados \u00f3 asteroide Pallas, o nome dese tipo de asteroides prov\u00e9n do descubridor deste tipo de meteoritos, o naturalista alem\u00e1n Peter Simon Pallas. Por outra banda, o elemento qu\u00edmico paladio foi bautizado co nome do asteroide, que fora descuberto pouco antes c\u00f3 elemento.\nTal e como acontece con outros asteroides, o s\u00edmbolo astron\u00f3mico para Pallas \u00e9 un disco co seu n\u00famero de descubrimento, \u2461. Pero, tam\u00e9n ten un vello s\u00edmbolo, m\u00e1is ic\u00f3nico, ( ou \u00e1s veces ).\nHistorial de observaci\u00f3ns.\nNo ano 1801, o astr\u00f3nomo Giuseppe Piazzi descubriu un obxecto que inicialmente pensaba que era un cometa. Pouco tempo despois, fixo publicas as s\u00faas observaci\u00f3ns deste obxecto, observando que o movemento lento e uniforme era infrecuente nun cometa e suxerindo que era un tipo diferente de obxecto. A este obxecto perd\u00e9uselle a vista durante varios meses, pero foi recuperado a finais do ano polo Bar\u00f3n von Zach e Heinrich W. M. Olbers tras segui-la pista dunha \u00f3rbita preliminar que fora calculada por Friedrich Gauss. Este obxecto pasou a ser chamado Ceres, e foi o primeiro asteroide en ser descuberto.\nPoucos meses despois, Olbers tentou novamente atopar Ceres cando notou outro obxecto en movemento na veci\u00f1anza. Este foi o asteroide Pallas, casualmente pasando preto de Ceres naquel preciso momento. O descubrimento deste obxecto creou bastante interese na comunidade astron\u00f3mica. Ata eses momentos, v\u00ed\u00f1ase especulando por parte dos astr\u00f3nomos que deb\u00eda existir un planeta no intervalo entre Marte e X\u00fapiter. Agora, de xeito inesperado, un segundo corpo, era atopado nesa \u00e1rea do Sistema Solar. Cando Pallas foi descuberto, algunhas estimaci\u00f3ns d\u00e1banlle un tama\u00f1o superior \u00f3s 3.380\u00a0km de di\u00e1metro. M\u00e1is recentemente, no ano 1979, a Pallas foille estimado un di\u00e1metro de 673\u00a0km (26% m\u00e1is c\u00f3 valor actualmente aceptado).\nA \u00f3rbita de Pallas foi determinada por Gauss, quen atopou un per\u00edodo de 4,6 anos, semellante \u00f3 de Ceres. Pero a diferenza de Ceres, Pallas ten unha relativamente alta inclinaci\u00f3n orbital respecto do plano da ecl\u00edptica.\nEn 1917, o astr\u00f3nomo xapon\u00e9s Kiyotsugu Hirayama comezou a estudar movementos dos asteroides. Mediante o trazado do movemento orbital medio, da inclinaci\u00f3n e da excentricidade dun conxunto de asteroides, descubriu varias agrupaci\u00f3ns distintas. Nun artigo posterior, informou dun grupo de tres asteroides asociados a Pallas, os cales recibiron o nome da familia de Pallas, en honra \u00f3 membro m\u00e1is grande do grupo. Dende o ano 1994, foron identificados m\u00e1is de 10 membros m\u00e1is desta familia, e os seus semi-eixos maiores van dende as 2,50 UA ata as 2,82 AU e inclinaci\u00f3ns de entre 33\u00ba \u00f3s 38\u00ba. A validez desta agrupaci\u00f3n foi confirmada no 2002 mediante a comparaci\u00f3n dos seus espectros.\nPallas foi observado ocultando unha estrela varias veces, inclu\u00edndo o mellor de t\u00f3dolos eventos observados de ocultaci\u00f3ns de asteroides, que foi o 29 de maio de 1983, foi durante este evento cando se tomaron coidadosas medici\u00f3ns durante a ocultaci\u00f3n por parte de case 140 observadores. Coma resultado obtiv\u00e9ronse as primeiras medici\u00f3ns precisas do seu di\u00e1metro. \nDurante a ocultaci\u00f3n do 29 de maio de 1979, foi anunciado o descubrimento dun posible pequeno sat\u00e9lite cun di\u00e1metro de aproximadamente 1\u00a0km. Por\u00e9n, non puido ser confirmado. En 1980, base\u00e1ndose na interferometr\u00eda speckle, informouse da existencia dun sat\u00e9lite moito maior cun di\u00e1metro de 175\u00a0km, pero a existencia do sat\u00e9lite foi m\u00e1is tarde refutada.\nOs sinais de radio dunha sonda en \u00f3rbita \u00f3 redor a Marte e/ou sobre a s\u00faa superficie foron usadas para estima-la masa de Pallas, a partir das pequenas perturbaci\u00f3ns inducidas no propio movemento de Marte.\n\u00d3 equipo da misi\u00f3n da sonda Dawn foille concedido certo tempo de visualizaci\u00f3n no Telescopio Espacial Hubble en setembro de 2007 para poder ter unha oportunidade \u00fanica en 20 anos de poder ve-lo asteroide na s\u00faa maior aproximaci\u00f3n, e as\u00ed poder comparar datos con Ceres e Vesta.\nCaracter\u00edsticas.\nTanto Vesta como Pallas te\u00f1en asumido no seu momento o t\u00edtulo de segundo maior asteroide do Sistema Solar. Con todo, mentres Pallas \u00e9 semellante a 4 Vesta en volume, \u00e9 significativamente menos masivo. A masa de Pallas \u00e9 s\u00f3 22% da de Ceres, e preto do 0,3% da masa da L\u00faa.\nPallas est\u00e1 m\u00e1is distante da Terra c\u00e1 Vesta e por riba ten un menor albedo que este, consecuentemente, aparece nos telescopios moito m\u00e1is pequeno e difuso. De feito o moito m\u00e1is pequeno 7 Iris ten, por unha pequena marxe, m\u00e1is magnitude media en oposici\u00f3n c\u00e1 Pallas. \nA magnitude media en oposici\u00f3n de Pallas \u00e9 de +8.0, o que est\u00e1 ben dentro do rango duns prism\u00e1ticos de 10\u00d750, pero a diferenza de Ceres e Vesta, vaise precisar dunha axuda \u00f3ptica m\u00e1is potente para poder ve-lo disco alongado deste asteroide, cando a s\u00faa magnitude cae a un nivel tan baixo coma a magnitude 10,6. Durante as raras oposici\u00f3ns perih\u00e9licas, Pallas pode acadar unha magnitude de 6.4, \u00e1 mesma beira da visibilidade a simple vista. \nA finais de febreiro do 2014, Pallas poder\u00eda chegar a brillar cunha magnitude de +6,96.\nPallas ten par\u00e1metros din\u00e1micos pouco com\u00fans para un corpo tan grande. A s\u00faa \u00f3rbita ten unha alta inclinaci\u00f3n orbital e \u00e9 un pouco exc\u00e9ntrica, a pesar de estar a mesma distancia do Sol que a parte central do cinto de asteroides. Ademais, a s\u00faa inclinaci\u00f3n axial \u00e9 moi elevada, os datos danlle de 78\u00ba \u00b1 13\u00b0 ou 65\u00b0 \u00b1 12\u00ba (con base en datos ambiguos da curva de luz, os puntos ds polos son de coordenadas ecl\u00edpticas (\u03b2,\u00a0\u03bb) = (-12\u00b0, 35\u00b0) ou (43\u00b0, 193\u00b0), cuns 10\u00b0 de incerteza; \nos datos foron proporcionados polo telescopio Keck no 2003-2005 en favor da primeira soluci\u00f3n e os datos do segundo rango de medici\u00f3ns foron obtidos polo Telescopio Espacial Hubble no 2007.) \nIsto significa que, cada ver\u00e1n e cada inverno en Pallas, grandes partes da superficie est\u00e1n expostas a unha luz solar constante ou a unha escuridade permanente durante un ano terrestres.\nEn base a observaci\u00f3ns espectrosc\u00f3picas, o principal compo\u00f1ente do material de superficie de Pallas \u00e9 un silicato que \u00e9 pobre en ferro e auga. Minerais deste tipo incl\u00faen a olivina e o piroxeno, que se atopan en c\u00f3ndrulos CM. \nA composici\u00f3n da superficie de Pallas \u00e9 moi semellante \u00e1 da condrita carbon\u00e1cea dos meteoritos Renazzo (CR), que a\u00ednda te\u00f1en unha proporci\u00f3n m\u00e1is baixa de minerais hidratados c\u00f3 tipo CM. O meteorito Renazzo foi descuberto en Italia en 1824 e \u00e9 un dos meteoritos m\u00e1is antigos co\u00f1ecidos.\nMoi pouco se sabe sobre as caracter\u00edsticas da superficie de Pallas. Imaxes do Hubble de 2007 mostran unha variaci\u00f3n pixel a pixel (cunha resoluci\u00f3n de \u224870\u00a0km por pixel), pero o albedo do 12% de Pallas coloca tales caracter\u00edsticas no extremo da posible detecci\u00f3n. Hai pouca variabilidade entre curvas de luz obtidas a trav\u00e9s dos filtros de luz visible e infravermella, pero si hai desv\u00edos significativos no ultravioleta, suxerindo unha gran superficie homox\u00e9nea ou accidentes xeol\u00f3xicos a grande escala preto dos 285\u00b0 (75\u00b0 de lonxitude oeste). A rotaci\u00f3n parece ser de movemento directo (ou progrado, \u00e9 dicir, que xira no mesmo sentido co corpo que \u00f3rbita, nese caso o Sol).\nP\u00e9nsase que Pallas pode ter polo menos un certo grao de alteraci\u00f3n t\u00e9rmica e diferenciaci\u00f3n planetaria parcial, o cal suxire que se trata dun protoplaneta. Durante a fase de formaci\u00f3n planetaria do Sistema Solar, os obxectos creceron en tama\u00f1o a trav\u00e9s dun proceso de acreci\u00f3n ata chegar a un tama\u00f1o aparecido \u00f3 de Pallas, moitos destes obxectos f\u00f3ronse incorporando a corpos maiores, que se tornaron en planetas, mentres que outros esnaquiz\u00e1ronse en colisi\u00f3ns con outros protoplanetas. Pallas e Vesta son probablemente superviventes desa fase inicial da formaci\u00f3n planetaria.\nPallas estaba entre os \"planetas candidatos\" nun borrador inicial da UAI antes da definici\u00f3n de planeta acordada no 2006, Pallas \u00f3 final non entra na definici\u00f3n de planeta, xa que non foi quen de limpa-la s\u00faa \u00f3rbita doutros corpos celestes.\nNo futuro, \u00e9 posible que Pallas chegue a ser clasificado coma un planeta anano, se se comproba que ten unha superficie en equilibrio hidrost\u00e1tico.\n\"Cuasi\" resonancias.\nPallas est\u00e1 moi pr\u00f3ximo a unha resonancia orbital de -1:1 con Ceres. Pallas tam\u00e9n est\u00e1 moi pr\u00f3ximo a unha resonancia de 18:7 (\u00f3 longo dun per\u00edodo de 6500 anos) e doutra resonancia de 5:2 (\u00f3 longo dun per\u00edodo de 83 anos) con X\u00fapiter.\nTr\u00e1nsitos de planetas vistos dende Pallas.\nDende a perspectiva de Pallas, Mercurio, Venus, Marte e a Terra pode ocasionalmente aparecer en tr\u00e1nsito sobre o Sol. A Terra f\u00edxoo no 1968 e no 1998, e volver\u00e1 a estar en tr\u00e1nsito no ano 2224. Mercurio f\u00edxoo en outubro do ano 2009. O \u00faltimo e o pr\u00f3ximo tr\u00e1nsito de Venus, foi e ser\u00e1, respectivamente, no 1677 e no 2123, e para Marte as datas son no 1597 e no 2759.\nExploraci\u00f3n.\nPallas a\u00ednda non foi visitado por unha nave, pero se a misi\u00f3n da \"Dawn\" acada o \u00e9xito no estudo de 4 Vesta e 1 Ceres, e quedou suficiente combustible de reserva, \u00e9 posible que a s\u00faa misi\u00f3n poida ser estendida para inclu\u00edr un sobrevoo de Pallas, no momento en que Pallas atravese a ecl\u00edptica no ano 2018. Con todo e debido \u00e1 alta inclinaci\u00f3n orbital de Pallas, non lle ser\u00e1 posible \u00e1 sonda \"Dawn\" entrar en \u00f3rbita \u00f3 redor de Pallas.\nExiste unha proposta para que a sonda espacial \"Athena\", se consegue o financiamento necesario, poida ser lanzada no ano 2022 compartindo foguete coa misi\u00f3n \"Psyche\", tomando a s\u00faa propia traxectoria, co obxectivo de orbitar arredor de 2 Pallas."}
{"id": "222152", "revid": "98629", "url": "https://gl.wikipedia.org/wiki?curid=222152", "title": "Procuro olvidarte", "text": "\"Procuro olvidarte\" \u00e9 unha canci\u00f3n composta polo cantautor espa\u00f1ol Manuel Alejandro e Ana Magdalena (pseud\u00f3nimo art\u00edstico de Purificaci\u00f3n Casas, segunda esposa do autor) que significou o primeiro \u00e9xito internacional do cantautor nicaraguano Hernaldo Z\u00fa\u00f1iga.\nSegundo o int\u00e9rprete, a canci\u00f3n foi escrita \u00aba partir dun episodio amoroso que eu viv\u00eda neses d\u00edas\u00bb e polo seu estado an\u00edmico, di, que lle era imposible escribila el mesmo. A canci\u00f3n foi inclu\u00edda por primeira vez no disco \"Hernaldo, el Original\" lanzado ao mercado en 1980. Esta canci\u00f3n p\u00faxoo no mapa musical internacional e en pouco tempo encabezou as listas de popularidade e vendas de Hispanoam\u00e9rica.\nO 23 de abril do 2013, a canci\u00f3n foi feita en dueto por Hernaldo Zuniga e Michael Bolton (en espa\u00f1ol e ingl\u00e9s), na primeira edici\u00f3n do \"Sal\u00f3n da Fama de Compositores Latino\" (Latin Songwriters Hall of Fame), como un tributo ao compositor da canci\u00f3n, Manuel Alejandro.\nEsta canci\u00f3n, debido ao seu grande \u00e9xito, foi obxecto de m\u00faltiples versi\u00f3ns posteriores, en diversos x\u00e9neros musicais, na voz doutros artistas:"}
{"id": "222153", "revid": "27249", "url": "https://gl.wikipedia.org/wiki?curid=222153", "title": "Simone Bittencourt de Oliveira", "text": ""}
{"id": "222165", "revid": "98629", "url": "https://gl.wikipedia.org/wiki?curid=222165", "title": "Warner Bros. Records", "text": "Warner Bros. Records \u00e9 un selo discogr\u00e1fico estadounidense. Tr\u00e1tase do primeiro selo do que \u00e9 co\u00f1ecido como o Warner Music Group, e opera como unha subsidiaria desa corporaci\u00f3n. Mant\u00e9n unha pechada relaci\u00f3n co seu antigo parente, Warner Bros. Pictures, a\u00ednda que as d\u00faas compa\u00f1\u00edas son de propiedade independente. Rob Cavallo \u00e9 o actual presidente da compa\u00f1\u00eda. Warner Bros. Records foi fundada orixinalmente en 1958 como a divisi\u00f3n de gravaci\u00f3n musical do estudio de cine Warner Bros. Pictures. Durante a meirande parte da s\u00faa existencia foi un dun grupo de etiquetas posu\u00eddas e operadas por corporaci\u00f3ns matrices m\u00e1is grandes. A secuencia de compa\u00f1\u00edas que controlaban Warner Bros. e os seus selos aliados foron evolucionando a trav\u00e9s dunha serie de complicadas fusi\u00f3ns corporativas e adquisici\u00f3ns dende principios dos anos 60 ata principios dos 2000. Durante este per\u00edodo, Warner Bros. Records pasou de ser un selo menor da industria a ser unha das principais discogr\u00e1ficas do mundo.\nNo ano 2003 estes activos musicais foron despoxados do seu ent\u00f3n propietario, Time Warner, e mercados por un grupo de capital privado. Esta compa\u00f1\u00eda independente operaba como o Warner Music Group (WMG), antes de ser mercada por Access Industries no ano 2011. WMG \u00e9 a terceira m\u00e1is grande dos catro principais conglomerados musicais do mundo. Warner Bros. Records a\u00ednda \u00e9 un selo activo desta compa\u00f1\u00eda. Os activos editoriais do grupo incl\u00faen os dereitos de ao redor dun mill\u00f3n de canci\u00f3ns de m\u00e1is de 65.000 compositores, facendo del o meirande editor de m\u00fasica do mundo."}
{"id": "222166", "revid": "56817", "url": "https://gl.wikipedia.org/wiki?curid=222166", "title": "Steve Whitmire", "text": "Steven \"Steve\" Whitmire, nado o 24 de setembro de 1959 \u00e9 un marionetista estadounidense.\nTraxectoria.\nTraballa para The Jim Henson Company, Sesame Workshop, e The Muppets' Studio de Disney, d\u00e1ndolle voz a Kermit, Ernie e outros personaxes de \"Sesame Street\" desde a morte de Jim Henson en 1990."}
{"id": "222167", "revid": "1131", "url": "https://gl.wikipedia.org/wiki?curid=222167", "title": "Ispaster", "text": "Ispaster \u00e9 un concello vasco da provincia de Biscaia. A s\u00faa poboaci\u00f3n \u00e9 de 662 habitantes (2009)."}
{"id": "222168", "revid": "12452", "url": "https://gl.wikipedia.org/wiki?curid=222168", "title": "Carybdeida", "text": ""}
{"id": "222169", "revid": "1822", "url": "https://gl.wikipedia.org/wiki?curid=222169", "title": "Cet\u00e1ceo", "text": ""}
{"id": "222170", "revid": "1131", "url": "https://gl.wikipedia.org/wiki?curid=222170", "title": "Mallabia", "text": "Mallabia \u00e9 un concello vasco da provincia de Biscaia. A s\u00faa poboaci\u00f3n \u00e9 de 1.188 habitantes (2011)."}
{"id": "222171", "revid": "1131", "url": "https://gl.wikipedia.org/wiki?curid=222171", "title": "Ma\u00f1aria", "text": "Ma\u00f1aria \u00e9 un concello vasco da provincia de Biscaia, na comarca do Duranguesado. A s\u00faa poboaci\u00f3n \u00e9 de 513 habitantes (2011)."}
{"id": "222172", "revid": "1131", "url": "https://gl.wikipedia.org/wiki?curid=222172", "title": "Markina-Xemein", "text": "Markina-Xemein \u00e9 un concello vasco da provincia de Biscaia. A s\u00faa poboaci\u00f3n \u00e9 de 4.967 habitantes (2011). Pertencente \u00e1 comarca de Lea-Artibai, ten unha superficie de 44,79\u00a0km\u00b2, cunha densidade de poboaci\u00f3n de 110,52 habitantes por km\u00b2.\nO municipio formouse en 1952 coa fusi\u00f3n da vila de Markina e o veci\u00f1o elizate de Xemein. Ziortza-Bolibar pertenceu ao municipio desde 1969 at\u00e9 2005."}
{"id": "222173", "revid": "98629", "url": "https://gl.wikipedia.org/wiki?curid=222173", "title": "Sayaun Thunga Phool Ka", "text": "Sayaun Thunga Phool Ka (nepal\u00ed \u0938\u092f\u094c\u0902 \u0925\u0941\u0901\u0917\u093e \u092b\u0942\u0932\u0915\u093e) \"Somos centos de flores\") \u00e9 o himno nacional do Nepal. Foi declarado oficialmente como s\u00edmbolo nacional do Nepal o 3 de agosto de 2007, nunha cerimonia realizada na sala de conferencias da Comisi\u00f3n Nacional do Plan, dentro do Singha Durbar, polo presidente do parlamento interino, Subash Chandra Nemwang.\nA letra foi escrita polo poeta Pradeep Kumar Rai, alias Byakul Maila. A m\u00fasica \u00e9 obra de Amber Gurung. O himno nacional ten unha formulaci\u00f3n sinxela , eloxiando a soberan\u00eda do Nepal, a unidade, a coraxe, o orgullo, a beleza, o progreso, a paz, a diversidade cultural e biol\u00f3xica, e o respecto."}
{"id": "222174", "revid": "23204", "url": "https://gl.wikipedia.org/wiki?curid=222174", "title": "Escudo do Nepal", "text": "O escudo do Nepal foi adoptada o 30 de decembro de 2006 con motivo do per\u00edodo de reconciliaci\u00f3n iniciado co fin da Guerra Civil Nepalesa. Na parte superior do escudo aparece a bandeira do Nepal, situada sobre unha representaci\u00f3n do Monte Everest que est\u00e1 precedida duns outeiros verdes, s\u00edmbolo das rexi\u00f3ns monta\u00f1osas do pa\u00eds e dunha silueta branca coa forma do Nepal. Baixo a silueta do pa\u00eds aparecen, collidos da man, un brazo masculino e outro feminino simbolizando a igualdade de x\u00e9nero.\nOs elementos do escudo mencionados aparecen rodeados por unha grilanda feita con flores e follas de rododendro (esta flor \u00e9 un dos s\u00edmbolos nacionais).\nNa parte inferior do escudo aparece representada de cor amarela ou dourada a fertilidade da rexi\u00f3n de Terai, unha coroa de loureiro trazada esquematicamente e unha cinta de cor vermella na que aparece escrito en s\u00e1nscrito o lema nacional: \u091c\u0928\u0928\u0940 \u091c\u0928\u094d\u092e\u092d\u0942\u092e\u093f\u0936\u094d\u091a \u0938\u094d\u0935\u0930\u094d\u0917\u093e\u0926\u092a\u0940 \u0917\u0930\u0940\u092f\u0938\u0940 (\"janan\u012b janmabh\u016bmi\u015bca svarg\u0101dapi gar\u012byas\u012b\") que significa \"A nai e a patria son m\u00e1is grandes que o Reino dos Ceos\" (Svarga)."}
{"id": "222175", "revid": "89787", "url": "https://gl.wikipedia.org/wiki?curid=222175", "title": "Hayley Westenra", "text": "Hayley Dee Westenra, nada o 10 de abril de 1987 en Christchurch, \u00e9 unha cantante soprano neozelandesa. Tam\u00e9n \u00e9 unha reco\u00f1ecida embaixadora de UNICEF.\nO seu \u00e1lbum musical \"Pure\", acadou o primeiro posto na categor\u00eda cl\u00e1sica por vender m\u00e1is copias en menos tempo no seu debut, cando ela ti\u00f1a s\u00f3 dezaseis anos. Dito \u00e1lbum foi n\u00famero un en vendas no Reino Unido no ano 2003.\nWestenra \u00e9 principalmente co\u00f1ecida por colaboraci\u00f3ns con artistas de renome como Andrea Bocelli ou Jos\u00e9 Carreras. En agosto de 2006 entrou a formar parte do grupo irland\u00e9s Celtic Woman, co que colaborou en varios \u00e1lbums e xiras musicais.\nNo 2011 sacou un \u00e1lbum coa colaboraci\u00f3n de Ennio Morricone que se chama \"Paradiso\"."}
{"id": "222178", "revid": "89787", "url": "https://gl.wikipedia.org/wiki?curid=222178", "title": "Ken Zazpi", "text": "Ken Zazpi (en galego \"Menos Sete\") \u00e9 un grupo musical vasco de rock e pop rock formado en Gernika, Biscaia, en 1996 por Jon Mikel Arronategi e E\u00f1aut Elorrieta.\nTraxectoria.\nT\u00f3dalas s\u00faas canci\u00f3ns son en \u00e9uscaro, a\u00ednda que algunhas delas tam\u00e9n te\u00f1en versi\u00f3n en lingua catal\u00e1. En 1996 lanzan o tema \"Bi eta bat\" (\"Dous e un\") no recompilatorio do selo Gor Diskak \"Aurtengo Gorakada 1\", baixo o t\u00edtulo \u201cKen Zazpi\u201d.\nNon \u00e9 at\u00e9 o ano 2000 cando o grupo comezou a traballar con seriedade e a centrarse na s\u00faa carreira. O seu disco ac\u00fastico, \"Gelditu Denbora\" (\"Para o tempo\" en galego) levounos a facer unha xira de concertos no Pa\u00eds Vasco, Navarra e tam\u00e9n Catalu\u00f1a."}
{"id": "222182", "revid": "23204", "url": "https://gl.wikipedia.org/wiki?curid=222182", "title": "E\u00f1aut Elorrieta", "text": "E\u00f1aut Elorrieta Larruzea, nado en Gernika en 1975, \u00e9 un cantante e guitarrista vasco, integrante do grupo Ken Zazpi. Tam\u00e9n ten traballado como profesor de f\u00edsica nun instituto de secundaria."}
{"id": "222188", "revid": "85894", "url": "https://gl.wikipedia.org/wiki?curid=222188", "title": "Castro de Arriba, Vilatuxe, Lal\u00edn", "text": "Castro de Arriba \u00e9 un lugar da parroquia de Vilatuxe, no concello pontevedr\u00e9s de Lal\u00edn, na comarca do Deza. Segundo o INE en 2011 ti\u00f1a 62 habitantes (32 mulleres e 30 homes), 23 menos ca en 1999."}
{"id": "222191", "revid": "89787", "url": "https://gl.wikipedia.org/wiki?curid=222191", "title": "Santiago Cribeiro", "text": "Santiago Cribeiro Galego, nado en Cedeira, o 18 de setembro de 1965, \u00e9 un m\u00fasico galego.\nTraxectoria.\nEstudou nos Conservatorios de m\u00fasica da Coru\u00f1a e Santiago de Compostela. Malia a que se formou academicamente como pianista, o seu instrumento predilecto sempre foi o acorde\u00f3n. Comezou a tocar dende bastante novo con Debadoira, grupo de m\u00fasica tradicional da s\u00faa vila, Cedeira. M\u00e1is adiante trasl\u00e1dase a Vigo onde se integra no Grupo did\u00e1ctico de Instrumentos Populares da Universidade Popular de Vigo. A comezos da d\u00e9cada dos 90 cofunda Matto Congrio con, entre outros, Anxo Pintos, Isaac Palac\u00edn e Carlos N\u00fa\u00f1ez. En 1995 \u00e9 un dos cofundadores de Berrog\u00fcetto. Tam\u00e9n ten colaborado con Ux\u00eda Senlle, A Banda das Crechas, Fuxan os Ventos ou Anub\u00eda.\nVida persoal.\n\u00c9 irm\u00e1n da tam\u00e9n m\u00fasica Guadi Galego."}
{"id": "222192", "revid": "89787", "url": "https://gl.wikipedia.org/wiki?curid=222192", "title": "Isaac Palac\u00edn", "text": "Isaac Palac\u00edn Losada, nado en Mos, o 19 de xu\u00f1o de 1967, \u00e9 un m\u00fasico galego.\nTraxectoria.\nFormouse como bater\u00eda e percusionista co mestre cubano Ruy L\u00f3pez-Nussa, aprendizaxe que completou con clases de percusi\u00f3n afrocubana con Emilio del Monte e de percusi\u00f3n tradicional galega con Francisco Est\u00e9vez. Entre os 14 e os 17 anos exerce como afeccionado, formando parte de diversos grupos de rock como \"La banda del predicador\" e \"La n\u00e9cora prodigiosa\" entre outros. Ao ano seguinte fixo a s\u00faa primeira incursi\u00f3n no mundo do folk como integrante da formaci\u00f3n que acompa\u00f1aba \u00e1 cantante Ux\u00eda. Estivo tam\u00e9n no colectivo \"Ya'sta la truop\", colaborando con artistas como \"Los toreros muertos\", \"Poyito de California\" e \"Rafa Kass\". M\u00e1is recentes son as colaboraci\u00f3ns nos proxectos do pianista cubano Jorge Gonz\u00e1lez \"Bombero\" ou o autor brasileiro Fred Mart\u00edns. No ano 1991 int\u00e9grase en Matto Congrio, e no 1995 \u00e9 un dos confundadores de Berrog\u00fcetto.\nColaborou tam\u00e9n en gravaci\u00f3ns de distintos x\u00e9neros, con grupos como \"Na L\u00faa\", Os Diplom\u00e1ticos de Monte-Alto, Anub\u00eda, Batuko Tabanka, Heredeiros da Crus, Mag\u00edn Blanco, Beladona, Lizgairo ou The Chieftains. Paralelamente efectuou tarefas de gravaci\u00f3n e coproduci\u00f3n art\u00edstica con Chouteira, Caldaloba, Pan de Capazo, Santi Quint\u00e1ns, Paco Charl\u00edn e o Seminario Permanente de Jazz entre outros. Pola s\u00faa vez, tam\u00e9n tivo relaci\u00f3n co sector audiovisual, no que realizou traballos de Xefe e Postprodutor de Son."}
{"id": "222194", "revid": "2074", "url": "https://gl.wikipedia.org/wiki?curid=222194", "title": "A Cantar con Xabar\u00edn", "text": ""}
{"id": "222196", "revid": "1410", "url": "https://gl.wikipedia.org/wiki?curid=222196", "title": "Escudo de Mongolia", "text": "O escudo de Mongolia foi adoptada en 1992. Ten como base o nen\u00fafar branco da pureza. A trama que rodea a parte exterior ch\u00e1mase \"Tumen Nusan\", s\u00edmbolo da eternidade. O c\u00edrculo azul delimitado pola trama representa o ceo. No centro do escudo aparece unha combinaci\u00f3n do Soyombo, un antigo ideograma que simboliza a \"Liberdade e Independencia de Mongolia\u201d, e o \"Corcel do Tesouro\", expresi\u00f3n do esp\u00edrito de Mongolia.\nNa parte superior do escudo aparece representado o Chandmani, s\u00edmbolo do pasado, o presente e o futuro. A franxa de cor verde situada na parte inferior do c\u00edrculo \u00e9 unha formaci\u00f3n de monta\u00f1as que representa \u00e1 Nai terra. Na parte central da franxa verde figura o \"Torno do Destino\". Neste torno aparece enredado o \"khadag\" que \u00e9 un pano que simboliza a hospitalidade."}
{"id": "222197", "revid": "98629", "url": "https://gl.wikipedia.org/wiki?curid=222197", "title": "Promotor (xen\u00e9tica)", "text": "En xen\u00e9tica, denom\u00ednase promotor a unha rexi\u00f3n do ADN na que se sit\u00faan os encimas e outros factores que inician a transcrici\u00f3n dun determinado xene. Os promotores est\u00e1n localizados nas proximidades dos xenes que transcriben e na mesma cadea en direcci\u00f3n 5' da cadea con sentido.\nIntroduci\u00f3n.\nPara que te\u00f1ea lugar a transcrici\u00f3n, o encima que sintetiza ARN, chamado ARN polimerase, debe unirse ao ADN preto do xene que se vai transcribir. Os promotores conte\u00f1en secuencias de ADN espec\u00edficas e elementos de resposta que proporcionan un sitio de uni\u00f3n inicial para a ARN polimerase e para as prote\u00ednas chamadas factores de transcrici\u00f3n que recrutan a ARN polimerase. Estes factores de transcrici\u00f3n te\u00f1en activadores espec\u00edficos ou secuencias represoras que se unen a promotores espec\u00edficos e regulan as\u00ed a expresi\u00f3n x\u00e9nica.\nEn bacterias o promotor \u00e9 reco\u00f1ecido pola ARN polimerase e por un factor sigma asociado, o cal, \u00e1 s\u00faa vez, \u00e9 tra\u00eddo con frecuencia ata o promotor por unha prote\u00edna activadora, que se une ao seu propio sitio de uni\u00f3n no ADN pr\u00f3ximo.\nEn eucariotas o proceso \u00e9 m\u00e1is complicado, e polo menos son necesarios sete factores diferentes para a uni\u00f3n dunha ARN polimerase II ao promotor.\nOs promotores representan elementos cr\u00edticos que poden funcionar en concerto con outras rexi\u00f3ns reguladoras (amplificadores ou \"enhancers\", silenciadores, elementos l\u00edmite/insuladores ou \"insulators\") para dirixir o nivel de transcrici\u00f3n dun xene dado.\nLocalizaci\u00f3n relativa.\nOs promotores normalmente est\u00e1n situados en posici\u00f3n inmediatamente adxacente ao xene en cuesti\u00f3n. As posici\u00f3ns no promotor des\u00edgnanse en relaci\u00f3n ao sitio de inicio da transcrici\u00f3n, onde empeza a transcrici\u00f3n dun ADN para un xene particular, \u00e9 dicir, as posici\u00f3ns \"corrente arriba\" (antes do xene en direcci\u00f3n 5' ou \"upstream\") ind\u00edcanse con n\u00fameros negativos contando para atr\u00e1s desde o -1; por exemplo -100 \u00e9 unha posici\u00f3n situada 100 pares de bases \"corrente arriba\".\nElementos promotores.\nNun promotor podemos distinguir as seguintes partes:\nPromotores procari\u00f3ticos.\nNos procariotas, o promotor consta de d\u00faas curtas secuencias situadas nas posici\u00f3ns -10 e -35 \"corrente arriba\" a partir do sitio de inicio da transcrici\u00f3n. Os factores sigma non s\u00f3 axudan a amplificar a uni\u00f3n da ARN polimerase (RNAP) ao promotor sen\u00f3n tam\u00e9n axudan a que a ARN polimerase se una a xenes espec\u00edficos para transcribilos.\nDebe terse en conta que as secuencias promotoras antes mencionadas son reco\u00f1ecidas s\u00f3 pola prote\u00edna sigma -70 que interacciona coa ARN polimerase procari\u00f3tica. Os complexos da ARN polimerase con outros factores sigma reco\u00f1ecen outras secuencias diferentes do n\u00facleo do promotor.\n &lt;-- \"corrente arriba\" \"corrente abaixo\"--&gt;\n 5'-XXXXXXXPPPPPXXXXXXPPPPPPXXXXGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGGXXXX-3'\n -35 -10 Xene que vai ser transcrito\n (O espazado \u00f3ptimo entre as secuencias -35 e -10 \u00e9 17 pares de bases.)\nProbabilidade de aparici\u00f3n de cada nucle\u00f3tido.\n para a secuencia -10\n T A T A A T\n 77% 76% 60% 61% 56% 82%\n para a secuencia -35\n T T G A C A\n 69% 79% 61% 56% 54% 54%\nPromotores eucari\u00f3ticos.\nOs promotores eucari\u00f3ticos son extremadamente diversos e son dif\u00edciles de caracterizar. Sit\u00faanse tipicamente \"corrente arriba\" do xene e poden ter elementos regulatorios situados a varias quilobases de distancia do sitio de inicio da transcrici\u00f3n, chamados amplificadores ou \"enhancers\". Nos eucariotas, o complexo transcricional pode causar que o ADN se dobre cara a atr\u00e1s sobre si mesmo, o que permite que haxa secuencias regulatorias situadas lonxe do sitio real da transcrici\u00f3n, que debido a ese pregamento acaban quedando fisicamente pr\u00f3ximas ao xene. Moitos promotores eucari\u00f3ticos, que supo\u00f1en entre o 10 e o 20% dos promotores de todos os xenes, conte\u00f1en a caixa TATA (secuencia TATAAA), \u00e1 que se une a prote\u00edna de uni\u00f3n \u00e1 TATA, a cal axuda na formaci\u00f3n do complexo transcricional da ARN polimerase. A caixa TATA est\u00e1 xeralmente moi preto do sitio de inicio da transcrici\u00f3n (a mi\u00fado a 50 bases).\n\u00c1s secuencias regulatorias eucari\u00f3ticas promotoras \u00fanense prote\u00ednas chamadas factores de transcrici\u00f3n que est\u00e1n implicados na formaci\u00f3n do complexo transcricional. Un exemplo \u00e9 a caixa E (secuencia CACGTG), que se une a factores de transcrici\u00f3n da familia h\u00e9lice b\u00e1sica-bucle-h\u00e9lice (bHLH) (por exemplo, BMAL1-CLOCK, cMyc).\nDetecci\u00f3n de promotores.\nDesenvolv\u00e9ronse diversos algoritmos para facilitar a detecci\u00f3n de promotores nunha secuencia xen\u00f3mica, e a predici\u00f3n de promotores \u00e9 un elemento com\u00fan de moitos m\u00e9todos de predici\u00f3n de xenes. Unha rexi\u00f3n promotora est\u00e1 localizada antes das secuencias consenso -35 e -10. Canto m\u00e1is pr\u00f3xima est\u00e1 a rexi\u00f3n promotora \u00e1s secuencias consenso m\u00e1is frecuentemente ter\u00e1 lugar a transcrici\u00f3n dese xene. Non hai un patr\u00f3n establecido para as rexi\u00f3ns promotoras como o que hai para as secuencias consenso.\nCambios evolutivos.\nUnha cuesti\u00f3n importante en biolox\u00eda evolutiva \u00e9 o grao de importancia que te\u00f1en os cambios nas secuencias dos promotores no cambio evolutivo; por exemplo, os cambios que ocorreron na li\u00f1axe humana despois da separaci\u00f3n da li\u00f1axe dos chimpanc\u00e9s.\nAlg\u00fans bi\u00f3logos evolutivos, como Allan Wilson, propuxeron que a evoluci\u00f3n no promotor ou en rexi\u00f3ns regulatorias pode ser m\u00e1is importante c\u00f3s cambios nas secuencias codificantes neses marcos temporais.\nUnha raz\u00f3n chave para a importancia que se lle d\u00e1 aos promotores \u00e9 o seu potencial de incorporar sinais end\u00f3crinos e ambientais como cambios na expresi\u00f3n x\u00e9nica :\nUnha gran variedade de cambios no ambiente extracelular ou intracelular poden ter impacto na expresi\u00f3n x\u00e9nica, dependendo da configuraci\u00f3n exacta dun promotor dado: a combinaci\u00f3n e arranxo de secuencias espec\u00edficas de ADN que constit\u00faen o promotor define os grupos exactos de prote\u00ednas que poden unirse ao promotor, nun momento dado. Unha vez que a c\u00e9lula recibe un est\u00edmulo fisiol\u00f3xico, patol\u00f3xico, ou farmacol\u00f3xico, mod\u00edf\u00edcanse bioquimicamente varias prote\u00ednas celulares por cascadas de sinais. Por medio de cambios na estrutura, determinadas prote\u00ednas adquiren a capacidade de entrar no n\u00facleo da c\u00e9lula e unirse ao ADN promotor, ou a outras prote\u00ednas, as cales est\u00e1n xa unidas a un determinado promotor. Os complexos multiproteicos que se forman te\u00f1en o potencial de cambiar os niveis de expresi\u00f3n x\u00e9nica. Como resultado o produto x\u00e9nico pode incrementarse ou decrecer dentro da c\u00e9lula.\nEnfermidades asociadas co funcionamento anormal de promotores.\nA\u00ednda que OMIM \u00e9 a maior fonte para recoller informaci\u00f3n sobre as relaci\u00f3ns entre as mutaci\u00f3ns e a variaci\u00f3n natural da secuencia x\u00e9nica e susceptibilidade a centos de enfermidades, requ\u00edrese unha estratexia de investigaci\u00f3n sofisticada para detectar enfermidades asociadas con defectos no control transcricional nas que se crea que te\u00f1a unha implicaci\u00f3n directa o promotor.\nExiste unha lista de doenzas nas que as evidencias suxiren que hai alg\u00fan mal funcionamento do promotor, debido a unha mutaci\u00f3n directa dunha secuencia promotora ou pola mutaci\u00f3n dun factor de transcrici\u00f3n ou coactivador transcricional.\nMoitas enfermidades te\u00f1en unha etiolox\u00eda (causa) heterox\u00e9nea, o que significa que \"unha\" \"doenza\" son en realidade \"moitas\" doenzas diferentes a nivel molecular, a\u00ednda que os s\u00edntomas que mostran e as respostas aos tratamentos sexan id\u00e9nticas. O modo en que responden aos tratamentos doenzas de diferente orixe molecular \u00e9 parcialmente tratado pola farmacoxen\u00f3mica.\nAdemais desas doenzas hai moitos tipos de cancro no que est\u00e1 envolvida a regulaci\u00f3n transcricional anormal debida \u00e1 creaci\u00f3n de xenes quim\u00e9ricos por medio de translocaci\u00f3ns cromos\u00f3micas. A intervenci\u00f3n no n\u00famero e estrutura de prote\u00ednas de uni\u00f3n ao promotor \u00e9 un punto chave para tratar unha doenza sen afectar \u00e1 expresi\u00f3n de xenes non relacionados que comparten elementos co xene diana. Xenes nos que os cambios non son desexables poden influenciar o potencial dunha c\u00e9lula de facerse cancerosa e formar un tumor.\nExemplos de enfermidades asociadas con cambios nos promotores.\nAlg\u00fans casos de moitas das doenzas de orixe xen\u00e9tica est\u00e1n asociados con variaci\u00f3ns nos promotores ou nos factores de transcrici\u00f3n.\nExemplos: \nPromotores constitutivos e regulados.\nAlg\u00fans promotores denom\u00ednanse constitutivos, xa que est\u00e1n sempre activos, e outros est\u00e1n regulados e s\u00f3 est\u00e1n activos en resposta a est\u00edmulos espec\u00edficos.\nPromotores subxen\u00f3micos.\nUn promotor subxen\u00f3mico \u00e9 un promotor engadido a un virus por un xene heter\u00f3logo espec\u00edfico, que resulta na formaci\u00f3n de ARNm para ese xene s\u00f3."}
{"id": "222198", "revid": "27155", "url": "https://gl.wikipedia.org/wiki?curid=222198", "title": "Promotor (biolox\u00eda)", "text": ""}
{"id": "222199", "revid": "89787", "url": "https://gl.wikipedia.org/wiki?curid=222199", "title": "Caribdeidos", "text": "A dos caribdeidos (\"Carybdeida\") ou cubomedusas (\"Cubomedusae\") \u00e9 unha orde de cnidarios da clase dos cubozoos, cos que comparte as principais caracter\u00edsticas.\nDist\u00ednguense das outras cubomedusas pola presenza de bases musculares non ramificados nas esquinas da umbrela c\u00fabica.\nA maior\u00eda das especies te\u00f1en catro tent\u00e1culos.\nClasificaci\u00f3n.\nA clasificaci\u00f3n en familias dos caribdeidos est\u00e1 suxeita a controversia:\nSegundo o NCBI, e o WoRMS:\nSegundo o SIIT: \nSegundo ADW:\nSegundo Catalogue of Life:\nV\u00e9xase tam\u00e9n.\nLigaz\u00f3ns externas.\nConsultadas o 5 de xaneiro de 2015."}
{"id": "222200", "revid": "96271", "url": "https://gl.wikipedia.org/wiki?curid=222200", "title": "Anemia", "text": "A anemia \u00e9 unha condici\u00f3n patol\u00f3xica en que a capacidade do sangue de transportar os\u00edxeno para os tecidos est\u00e1 anormalmente reducida, ben pola reduci\u00f3n de hemacias, ben pola reduci\u00f3n de hemoglobina. A etimolox\u00eda da palabra, procedente do grego, significa \"sen sangue\" (\u1f00\u03bd\u03b1\u1f37\u03bc\u03b1ia).\nDetecci\u00f3n.\nA detecci\u00f3n da anemia debe ser a trav\u00e9s dunha an\u00e1lise cl\u00ednica. Os s\u00edntomas e signos da anemia correlaci\u00f3nanse coa s\u00faa intensidade e a velocidade da s\u00faa instauraci\u00f3n. Outros factores que puideran influ\u00edr son a idade do paciente, o seu estado nutricional, ou a existencia de insuficiencia card\u00edaca ou insuficiencia respiratoria previa.\nOs s\u00edntomas que se observan na anemia aguda incl\u00faen: debilidade (astenia), palpitaci\u00f3ns e falta de aire asociado ao esforzo (dispnea). Tam\u00e9n poden aparecer s\u00edntomas cardiovasculares como taquicardia, dispnea de esforzo marcada, anxina de peito, claudicaci\u00f3n intermitente. Por veces prod\u00facense cambios de car\u00e1cter que se manifestan como irritabilidade, desinterese, tristeza e abatemento.\nNa perda s\u00fabita de sangue por hemorraxia aguda, sobre todo se \u00e9 voluminosa e se perde o 40% do volume sangu\u00edneo que equivale a dous litros de sangue, predominan os s\u00edntomas de inestabilidade vascular por hipotensi\u00f3n, e aparecen signos de shock hipovol\u00e9mico, como confusi\u00f3n, respiraci\u00f3n de Kussmaul, sudaci\u00f3n e taquicardia.\nNa anemia cr\u00f3nica de longa evoluci\u00f3n, frecuentemente os pacientes ad\u00e1ptanse \u00e1 situaci\u00f3n e notan moi poucos s\u00edntomas non sendo que se dea un descenso brusco nos niveis de hemoglobina.\nValores considerados normais.\nOs rangos de normalidade son moi variables en cada poboaci\u00f3n, en funci\u00f3n de factores medioambientais e xeogr\u00e1ficos. A nivel do mar atoparemos valores normais m\u00e1is baixos de hemoglobina, e a grande altura os valores normais son m\u00e1is elevados, pois a menor presi\u00f3n parcial de os\u00edxeno obriga o organismo a optimizar o seu transporte. Ademais, hai variaci\u00f3ns dependendo do x\u00e9nero, con valores menores de hemoglobina nas mulleres e m\u00e1is altos nos var\u00f3ns.\nEstes niveis son algo arbitrarios por existiren l\u00edmites amplos dentro dos valores considerados normais. Por exemplo, un suxeito poder\u00eda ter unha diminuci\u00f3n de 1 a 2 g/dl na s\u00faa hemoglobina, e malia isto estar dentro da normalidade.\nDieta.\nO consumo de alimentos ricos en ferro \u00e9 esencial para a prevenci\u00f3n da anemia por deficiencia de ferro. \u00c9 importante diferenciar entre alimentos que conte\u00f1en ferro de orixe animal e de orixe vexetal. Os alimentos con ferro de orixe animal te\u00f1en un aproveitamento mais eficiente (en torno de 30%) e os de orixe vexetal (en torno a 10%). Hai tam\u00e9n unha importante relaci\u00f3n da absorci\u00f3n do ferro coa dieta, con factores que contrib\u00faen \u00e1 s\u00faa maior absorci\u00f3n (pH \u00e1cido do est\u00f3mago, vitamina C, prote\u00edna da carne) e os que a prexudican (cereais, t\u00e9s, caf\u00e9s, refrixerantes, prote\u00edna do leite e do ovo)."}
{"id": "222202", "revid": "22795", "url": "https://gl.wikipedia.org/wiki?curid=222202", "title": "Cubomedusae", "text": ""}
{"id": "222203", "revid": "22795", "url": "https://gl.wikipedia.org/wiki?curid=222203", "title": "Cubomedusas", "text": ""}
{"id": "222204", "revid": "98629", "url": "https://gl.wikipedia.org/wiki?curid=222204", "title": "Sharp Corporation", "text": "Sharp Corporation (\u30b7\u30e3\u30fc\u30d7\u682a\u5f0f\u4f1a\u793e, Sh\u0101pu Kabushiki-gaisha) \u00e9 unha corporaci\u00f3n xaponesa que dese\u00f1a, fabrica e comercializa produtos electr\u00f3nicos. A empresa foi fundada en 1912 e toma o nome dun dos seus primeiros inventos: o portaminas, en ingl\u00e9s: \"Ever-Sharp mechanical pencil\" (lapiseiro sempre afiado) inventado en 1915 por Tokuji Hayakawa fundador de Sharp.\nSharp \u00e9 unha das m\u00e1is grandes empresas fabricantes de televisores do mundo despois de Samsung, LG e Sony.\nEn 2007, Sharp tomou o control de Pioneer. En 2009 asoci\u00e1ronse para crear \"Pioneer Digital Design and Manufacturing Corporation\", unha asociaci\u00f3n no sector dos soportes \u00f3pticos.\nHistoria.\nAs orixes da empresa est\u00e1n nun pequeno obradoiro mec\u00e1nico fundado en 1912 por Tokuji Hayakawa (\u65e9\u5ddd \u5fb3\u6b21). O primeiro dos seus moitos inventos foi unha presilla broche chamada 'Tokubijo'. O invento que deu nome \u00e1 empresa foi o f\u00edo (sharp) que sempre ti\u00f1an os seus portaminas. O negocio dos lapiceiros autom\u00e1ticos foi destru\u00eddo polo gran terremoto de Kant\u014d en 1923, e a empresa mudouse para Osaka. Al\u00ed comezou a traballar no dese\u00f1o de aparellos de radio que sa\u00edron ao mercado no ano 1925. En 1953 comezou a fabricar televisores.\nEn 1964, Sharp fabricou a primeira calculadora transistorizada do mundo. Tardou varios anos para desenvolver o produto, xa que non ti\u00f1a experiencia na fabricaci\u00f3n de dispositivos de c\u00f3mputo nese momento. Dous anos m\u00e1is tarde, en 1966, Sharp presentou a s\u00faa primeira calculadora de circu\u00edtos integrados utilizando 145 circu\u00edtos integrados bipolares Mitsubishi. En 1969 presentou a primeira calculadora LSI.\nOutro avance importante foi a presentaci\u00f3n en 1973 da pantalla LCD, tecnolox\u00eda que a\u00ednda contin\u00faa a fabricar Sharp.\nEn marzo de 2012, a compa\u00f1\u00eda de electr\u00f3nica Hon Hai (comunmente co\u00f1ecida como Foxconn) acordou mercar unha participaci\u00f3n do 10 por cento en Sharp Corporation por 806 mill\u00f3ns de d\u00f3lares, e a compra de ata o 50 por cento das pantallas LCD producidas na factor\u00eda de Sharp en Sakai, Xap\u00f3n.\nSharp en Espa\u00f1a.\nSharp abriu delegaci\u00f3n en Espa\u00f1a en 1989 para fabricar televisores e outros produtos para o mercado europeo. En 2012 instalou en Cornell\u00e0 de Llobregat (Barcelona) un centro de excelencia I+D+i desde onde se desenvolver\u00e1n os futuros produtos de cat\u00e1logo de televisores LCD Aquos da marca en Europa."}
{"id": "222205", "revid": "98629", "url": "https://gl.wikipedia.org/wiki?curid=222205", "title": "Himno nacional de Mongolia", "text": "O Himno nacional de Mongolia foi creado en 1950. A m\u00fasica \u00e9 unha composici\u00f3n de Bilegiin Damdins\u00fcren (1919 - 1991) e Luvsanjambyn M\u00f6rdorj (1919 - 1996), e a letra foi escrita por Tsendiin Damdins\u00fcren (1908 - 1988).\nDurante o s\u00e9culo XX, Mongolia tivo numerosos himnos. O primeiro foi usado entre 1924 e 1950. O segundo entre 1950 e 1962, e o terceiro entre 1961 e 1991. Dende 1991, o de 1950 foi empregado outra vez, pero o segundo verso (que alud\u00eda a Lenin, Stalin, S\u00fckhbaatar e Choibalsan) foi eliminado. O 6 de xullo de 2006, a letra foi revisada polo Parlamento Mongol para conmemorar a Xenxis Kan."}
{"id": "222206", "revid": "23204", "url": "https://gl.wikipedia.org/wiki?curid=222206", "title": "\u041c\u043e\u043d\u0433\u043e\u043b \u0443\u043b\u0441\u044b\u043d \u0442\u04e9\u0440\u0438\u0439\u043d \u0434\u0443\u0443\u043b\u0430\u043b", "text": ""}
{"id": "222208", "revid": "98629", "url": "https://gl.wikipedia.org/wiki?curid=222208", "title": "Louis Rosier", "text": "Louis Rosier nado en Chapdes-Beaufort o 5 de novembro de 1905 e finado en Neuilly-sur-Seine o 29 de outubro de 1956, foi un piloto de carreiras franc\u00e9s.\nTraxectoria.\nParticipou en 38 Grandes Premios do Campionato Mundial de F\u00f3rmula 1, debutando o 13 de maio de 1950. Logrou dous podios, e anotou un total de 18 puntos de campionato. Ga\u00f1ou o Gran Premio dos Pa\u00edses Baixos d\u00faas veces en anos consecutivos 1950 e 1951, o Circu\u00edto d'Albi, Gran Premio de l'Albigeois e as 24 Horas de Le Mans co seu fillo Jean-Louis Rosier. Rosier era propietario do concesionario Renault de Clermont-Ferrand.\nEn 2016, nun traballo acad\u00e9mico que informou dun estudo de modelaxe matem\u00e1tica que avaliou a influencia relativa do piloto e da m\u00e1quina, Rosier clasificouse como o 19\u00ba mellor piloto de F\u00f3rmula Un de todos os tempos.\nF\u00f3rmula Un e competici\u00f3n de coches deportivos.\nRosier terminou cuarto en Silverstone nun Talbot, en outubro de 1948. O evento foi o Gran Premio Internacional RAC, o primeiro gran premio que se celebrou en Inglaterra desde 1927. Levou un Talbot-Lago de 4,5 litros sen sobrealimentador ata o terceiro lugar no Gran Premio de Gran Breta\u00f1a de 1949 en Silverstone. Quedou a unha volta do ga\u00f1ador cunha velocidade de 122.65 km/h.\nRosier ga\u00f1ou un Gran Premio Internacional en Spa-Francorchamps en xu\u00f1o de 1949. Pilotou un Talbot no evento de 500 km. de 32 voltas, acadando un tempo de 3 horas, 15 minutos e 17 segundos. Asumiu o liderado despois de 23 voltas, chegando \u00e1 meta por diante de Luigi Villoresi.\nRosier ga\u00f1ou as 24 Horas de Le Mans de 1950 cun Talbot azul. F\u00edxo equipo co seu fillo Jean-Louis Rosier que s\u00f3 pilotou d\u00faas voltas durante a carreira, o que significa que Louis ga\u00f1ou a carreira practicamente s\u00f3. Rematou unha volta por diante de Pierre Meyrat que conduc\u00eda un coche da mesma marca. Os Rosier percorreron 256 voltas, 3.481 km, en 23:54:2.2. Rosier ga\u00f1ou o Gran Premio de Albi en Albi, Francia en maio de 1953. Conduc\u00eda un Ferrari, percorrendo as 18 voltas das finais, 160 km., en 56:36:8. Promediou 160 km/h. Rosier quedou segundo nun Ferrari en un Gran Premio en Aix-Les-Bains, en xullo de 1953. O seu tempo foi 2:24:48.1. En abril de 1956 Rosier terminou cuarto nun Maserati, nunha carreira de 201 millas en Aintree. Stirling Moss levou a un Maserati azul \u00e1 vitoria na proba de 67 voltas para coches de F\u00f3rmula Un, cunha velocidade media de 135\u00b457 km/h. Rosier terminou quinto no Gran Premio de Alema\u00f1a de 1956 ao volante dun Maserati.\n\u00c9curie Rosier.\nLouis Rosier foi o propietario e director dun equipo de carreiras, a \"Ecurie Rosier\". Creado orixinalmente para acoller o Talbot-Lago T26 de Rosier (para Rosier ou para un piloto invitado), m\u00e1is tarde evolucionou a un equipo real que correu principalmente con coches Talbot-Lago, logo Maserati 4CLT e 250F, e finalmente con Ferrari 500, simultaneamente para Rosier e outro piloto. Ao longo da d\u00e9cada de 1950, \u00c9curie Rosier proporcionou pilotaxes na F\u00f3rmula Un para Henri Louveau, Georges Grignard, Louis Chiron, Maurice Trintignant, Andr\u00e9 Simon e Robert Manzon.\nCircu\u00edto Louis Rosier.\nLouis Rosier foi un dos principais patrocinadores do Circu\u00edto de Charade. Despois da segunda guerra mundial, Jean Auchatraire (presidente da secci\u00f3n de carreiras do Automobile Club local) e Louis Rosier promoveron a idea dunha pista de carreiras arredor de Clermont-Ferrand.\nElabor\u00e1ronse un conxunto de anteproxectos para un circu\u00edto de lonxitude entre 4 e 6\u00a0km, cumprindo as \u00faltimas normas de seguridade con gran capacidade de aparcadoiro nun lugar f\u00f3ra dos l\u00edmites da cidade nunha paisaxe monta\u00f1osa.\nO Desastre de Le Mans (n\u00famero de mortos: 84 vidas) o 11 de xu\u00f1o de 1955 detivo o proxecto. Todos os eventos de carreiras apraz\u00e1ronse. Non se permitiu que se producisen m\u00e1is eventos en pistas urbanas temporais. Os eventos de carreiras s\u00f3 se permitiron en pistas de carreiras pechadas, sempre que cumprisen un novo conxunto de regras. En Clermont-Ferrand, como ocorreu con moitos outros novos circu\u00edtos de carreiras, imaxinaban e discut\u00edan, revisaban e avaliaban novos dispositivos de seguridade. Pero o concepto de \"pista de carreiras de monta\u00f1a\" avanzou. Ser\u00eda o \u00fanico deste tipo en Francia.\nAuchatraire, Rosier e Raymond Roche (o xestor do circu\u00edto de Reims-Gueux) traballaron xuntos para que o proxecto fose aceptado pola comunidade pol\u00edtica antes de buscar financiamento. Pero Rosier morreu en Montlh\u00e9ry o 26 de outubro de 1956 e non foi testemu\u00f1a de que o seu proxecto chegara a bo porto. O circu\u00edto inaugurouse o 27 de xullo de 1958, co nome do seu famoso fundador \"Circuit de Charade Louis Rosier\". Pouco despois, varios campi\u00f3ns participaron en carreiras na pista, cada un deles, inclu\u00eddo Stirling Moss, facendo declaraci\u00f3ns moi positivas sobre a pista e os seus arredores.\nMorte.\nLouis Rosier sufriu feridas na cabeza nun accidente na pista de Montlh\u00e9ry, ao sur de Par\u00eds, Francia, o 7 de outubro de 1956. Tres semanas despois, o 29 de outubro de 1956, Rosier sucumbiu as feridas recibidas no accidente.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "222209", "revid": "56817", "url": "https://gl.wikipedia.org/wiki?curid=222209", "title": "Atzo da bihar", "text": "Atzo da bihar \u00e9 o primeiro \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2001."}
{"id": "222210", "revid": "56817", "url": "https://gl.wikipedia.org/wiki?curid=222210", "title": "Bidean (\u00e1lbum)", "text": "Bidean \u00e9 o segundo \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2003."}
{"id": "222211", "revid": "14393", "url": "https://gl.wikipedia.org/wiki?curid=222211", "title": "Gelditu denbora", "text": "Gelditu denbora \u00e9 o terceiro \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2005.\nTr\u00e1tase dun \u00e1lbum ac\u00fastico que foi gravado a partir de canci\u00f3ns en directo e ac\u00fasticas dos dous discos anteriores. Por\u00e9n, tam\u00e9n ten canci\u00f3ns novas, como unha adaptaci\u00f3n dun poema de Joseba Sarrionandia."}
{"id": "222212", "revid": "89787", "url": "https://gl.wikipedia.org/wiki?curid=222212", "title": "Argiak", "text": "Argiak \u00e9 o cuarto \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2007."}
{"id": "222213", "revid": "63181", "url": "https://gl.wikipedia.org/wiki?curid=222213", "title": "Lahti", "text": "Lahti (en sueco Lahtis) \u00e9 unha cidade da rexi\u00f3n de P\u00e4ij\u00e4nne Tavastia (Finlandia). A cidade ten unha poboaci\u00f3n de 102.358 habitantes (2012), o que a converte na oitava cidade m\u00e1is grande de Finlandia.\nHistoria.\nLahti conseguiu o reco\u00f1ecemento de cidade en 1905, a\u00ednda que se co\u00f1ece a s\u00faa existencia dende 1443. O seu desenvolvemento rem\u00f3ntase \u00e1 construci\u00f3n da li\u00f1a de ferrocarril que une as cidades de Helsinqui e San Petersburgo, constru\u00edda en 1870 e tam\u00e9n grazas ao asentamento de refuxiados da Guerra de Inverno que enfrontou a Finlandia e Rusia no s\u00e9culo XX.\nCultura.\nLahti \u00e9 unha cidade cun ambicioso programa cultura, e nos \u00faltimos anos viu a construci\u00f3n dun gran pazo de congresos e sala de concertos, o Sibeliustalo (Sibelius Hall). Lahti conta cunha das orquestras sinf\u00f3nicas m\u00e1is co\u00f1ecidas de Finlandia, a Sinfon\u00eda Lahti, que interpreta m\u00fasica cl\u00e1sica e popular, principalmente obras do compositor fin\u00e9s Jean Sibelius.\nA programaci\u00f3n musical anual de Lahti incl\u00fae eventos como o Festival de \u00d3rgano de Lahti, Jazz na praza do mercado e o Festival Sibelius.\nDeporte.\nLahti \u00e9 moi co\u00f1ecida por organizar anualmente a Copa do Mundo de deportes de inverno, a Salpaussel\u00e4n kisat. Os eventos de saltos de esqu\u00ed do Salpaussel\u00e4n kisat forman parte do Nordic Tournament.\nNos Xogos Ol\u00edmpicos de 1952, foi a sede das roldas preliminares do torneo de f\u00fatbol.\nA cidade organizou tam\u00e9n os Xogos Mundiais de 1997. Tam\u00e9n no 2010, converteuse na \u00fanica cidade que organizou seis veces o Campionato Mundial de Esk\u00ed N\u00f3rdico (1926, 1938, 1958, 1978, 1989, 2001 e 2010).\nLahti conta tam\u00e9n cun equipo profesional de h\u00f3ckey sobre xeo, os Pelicans, un club de f\u00fatbol, o FC Lahti, e un de baloncesto, o Namika Lahti. En xullo e agosto de 2009, Lahti acolleu o 18\u00ba World Masters Athletics Championships, unha competici\u00f3n anual de atletismo destinada a mulleres e homes de 35 anos ou m\u00e1is."}
{"id": "222214", "revid": "56817", "url": "https://gl.wikipedia.org/wiki?curid=222214", "title": "Zazpi urte zuzenean", "text": "Zazpi urte zuzenean \u00e9 o quinto \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2009."}
{"id": "222215", "revid": "56817", "url": "https://gl.wikipedia.org/wiki?curid=222215", "title": "Ortzemugak begietan", "text": "Ortzemugak begietan \u00e9 o sexto \u00e1lbum de estudio do grupo musical vasco Ken Zazpi. Foi lanzado \u00f3 mercado no ano 2010."}
{"id": "222233", "revid": "98629", "url": "https://gl.wikipedia.org/wiki?curid=222233", "title": "Luigi Villoresi", "text": "Luigi Villoresi nado o 16 de maio de 1909, morreu o 24 de agosto de 1997, foi un piloto italiano de F\u00f3rmula 1.\nBiograf\u00eda.\nNado en Mil\u00e1n, Lombard\u00eda, e o alcume de \"Gigi\", era o irm\u00e1n m\u00e1is vello do piloto de carreiras Emilio Villoresi que co-pilotou con el en varias carreiras ao comezo das s\u00faas carreiras. Procedente dunha familia pr\u00f3spera, Villoresi pod\u00eda permitirse o luxo de comprar un coche e comezou a competir en rallys locais \u00e1 idade de vinte e dous anos cun Lancia Lambda e uns anos m\u00e1is tarde adquiriu un Fiat Balilla co que el e o seu irm\u00e1n Emilio competiron na Mille Miglia. En 1935, competiu na Coppa Ciano, terminando terceiro e continuou para lograr o campionato de pilotos italiano na clase de coches deportivos de 1100 cc. O ano seguinte, el e o seu irm\u00e1n compraron un Maserati no que participaron privadamente en diferentes carreiras. Emilio tivo tanto \u00e9xito que foi contratado para pilotar un Alfa Romeo da Scuderia Ferrari na tempada de 1937. Desafortunadamente, Emilio morreu mentres probaba Alfa Romeo de f\u00e1brica no Autodromo Nazionale Monza.\nEn 1938, Luigi Villoresi converteuse en parte do equipo de Maserati, pilotando o modelo 8CTF que Maserati dese\u00f1ou para competir cas dominantes Frecha de Prata alem\u00e1ns. En 1939 ga\u00f1ou o Gran Premio de Sur\u00e1frica, pero ao inicio da segunda guerra mundial interrompeu a s\u00faa carreira deportiva. Ao finalizar a guerra, regresou \u00e1s carreiras con Maserati ata 1949 cando asinou novamente con Ferrari debutando en F\u00f3rmula 1 o 21 de maio de 1950.\nNa F1.\nDebutou na Segunda Carreira da Historia da F\u00f3rmula 1 disputada o 21 de maio do 1950, o GP de M\u00f3naco, que formaba parte do Campionato Mundial de de F1, d\u00e1 que vai disputar s\u00f3 d\u00faas carreiras.\nLuigi Villoresi participou nun total de trinta e catro carreiras (8 con podios) puntuables para o Campionato Mundial de F1, repartidas ao longo de sete tempadas da F1, entre os anos e .\nTam\u00e9n disputou e ga\u00f1ou numerosas carreiras non puntuables para o Mundial de F1.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "222234", "revid": "98629", "url": "https://gl.wikipedia.org/wiki?curid=222234", "title": "Federaci\u00f3n Espa\u00f1ola de Rugby", "text": "A Federaci\u00f3n Espa\u00f1ola de Rugby \u00e9 o ente reitor do rugby en Espa\u00f1a, con sede en Madrid. As s\u00faas funci\u00f3ns son organizar as diversas competici\u00f3ns nacionais de liga e copa, tanto masculinas como femininas, nas modalidades de rugby a 15 e rugby a 7, e artellar \u00e1s selecci\u00f3ns nacionais.\nTrala fundaci\u00f3n dos primeiros clubs de rugby en Catalu\u00f1a a comezos da d\u00e9cada dos anos 20, foi creada a Federaci\u00f3n Catal\u00e1 de Rugby. De seguido ocorreu o mesmo en Castela, e xurdiu a necesidade de fundar unha federaci\u00f3n a nivel nacional para organizar un Campionato de Espa\u00f1a entre os diversos campi\u00f3ns rexionais. Deste xeito, a \"FER\" naceu o 1 de agosto de 1923. En 1934 integrouse na FIRA, e en 1988 entrou na IRB.\nDende 2014 est\u00e1 presidida por Alfonso Feijoo Garc\u00eda, que foi reelixido en 2016 e 2020.\nPresidentes.\nFundada en Barcelona en 1923, o primeiro comit\u00e9 directivo da \"Federaci\u00f3n Nacional de Football-Rugby\" estivo presidido por Baldiri Aleu, persoeiro introductor deste deporte en Espa\u00f1a e fundador en 1921 do primeiro club do pa\u00eds, a Uni\u00f3 Esportiva Santboiana. Esa entidade organizou o primeiro Campionato de Espa\u00f1a de Rugby cuxa final tivo lugar o 13 de maio de 1926 no terreo de xogo do club decano. Baixo a Federaci\u00f3n Nacional estaban a \"Federaci\u00f3n Catalana\" e a \"Federaci\u00f3n Centro\". A comezos de 1927 a \"Federaci\u00f3n Centro\" pasou a ser a \"Uni\u00f3n Espa\u00f1ola de Rugby\" presidida por Enrique Guti\u00e9rrez, funcionando paralelamente \u00e1 \"Federaci\u00f3n Nacional\", co obxectivo principal de organizar o primeiro encontro internacional da Selecci\u00f3n de rugby de Espa\u00f1a, que se enfrontou a Francia o 26 de maio dese ano 1927 en Madrid, sendo Enrique Guti\u00e9rrez o seleccionador. A \"Federaci\u00f3n\" Nacional non reconoceu a aquel equipo como unha verdadeira selecci\u00f3n nacional, sendo certo que t\u00f3dolos xogadores ag\u00e1s un eran de equipos de Madrid. Finalmente, en xaneiro de 1928 as d\u00faas entidades (\"Federaci\u00f3n Nacional\" e \"Uni\u00f3n Espa\u00f1ola\") se fusionaron formando a actual \"Federaci\u00f3n Espa\u00f1ola\", ficando Enrique Guti\u00e9rrez na presidencia.\nA seguinte lista amosa a serie de persoas que tenen ocupado a presidencia da Federaci\u00f3n Espa\u00f1ola de Rugby: \nLicenzas.\nA Federaci\u00f3n Espa\u00f1ola de Rugby contaba con 299 clubs federados e 34.232 licenzas entre xogadores, adestradores e \u00e1rbitros na tempada 2016-17. Por federaci\u00f3ns territoriais salientan:"}
{"id": "222235", "revid": "89787", "url": "https://gl.wikipedia.org/wiki?curid=222235", "title": "Campionato de Europa de h\u00f3ckey a pat\u00edns masculino 2012", "text": "O Campionato de Europa de h\u00f3ckey a pat\u00edns 2012 foi a 50\u00aa edici\u00f3n do Campionato de Europa de h\u00f3ckey pat\u00edns masculino, que se realiza cada dous anos. Portugal acolleu o campionato por 12\u00aa vez, concretamente na localidade de Paredes entre os d\u00edas 9 e 15 de setembro de 2012. T\u00f3doslos partidos se xogaron no Pavilh\u00e3o Municipal Rota dos M\u00f3veis, na localidade de Lordelo."}
{"id": "222236", "revid": "98629", "url": "https://gl.wikipedia.org/wiki?curid=222236", "title": "Emerson Electric", "text": "Emerson Electric Company \u00e9 unha corporaci\u00f3n multinacional norteamericana con sede en Ferguson, Missouri (EUA). A empresa est\u00e1 na lista Fortune 500, fabrica produtos e ofrece servizos de enxe\u00f1er\u00eda para unha ampla gama de actividades industriais, comerciais, e os mercados de consumo dom\u00e9stico.\nEmerson \u00e9 un dos maiores fabricantes de equipamento enerx\u00e9tico dos Estados Unidos cunha presenza global en m\u00e1is de 150 pa\u00edses.\nHistoria.\nEmerson foi fundada en 1890 en St. Louis, Missouri, como \"Emerson Electric Manufacturing Co.\" polo veterano unionista da Guerra de Secesi\u00f3n John Wesley Emerson para a fabricaci\u00f3n de motores el\u00e9ctricos que utilizaban unha patente propiedade dos irm\u00e1ns escoceses Charles e Alexander Meston. En 1892 converteuse no primeiro en vender ventiladores el\u00e9ctricos nos Estados Unidos. Rapidamente ampliou a s\u00faa gama de produtos para inclu\u00edr m\u00e1quinas el\u00e9ctricas de coser, trades dentais el\u00e9ctricos e ferramentas el\u00e9ctricas.\nDurante a segunda guerra mundial a empresa converteuse no maior fabricante de armamento para avi\u00f3ns.\nEn 2007 as vendas de Emerson nos mercados internacionais foron o 52 % do total, superaron por primeira vez na s\u00faa historia as vendas nos Estados Unidos.\nSectores de negocio.\nEmerson produtos, soluci\u00f3ns e servizos est\u00e1 no mercado con varias plataformas de negocio:\nEmerson Process Management tecnolox\u00eda de produci\u00f3n, as\u00ed como servizos de enxe\u00f1er\u00eda e xesti\u00f3n de proxectos para a precisi\u00f3n de control, seguimento e optimizaci\u00f3n de activos das centrais que producen enerx\u00eda ou procesos: petr\u00f3leo, gas natural e petroqu\u00edmicos, alimentos e bebidas, polpa e papel, produtos farmac\u00e9uticos e auga potable e sistemas de augas residuais.\nEmerson Network Power proporciona sistemas de enerx\u00eda auxiliar, alimentaci\u00f3n el\u00e9ctrica, refrixeraci\u00f3n de precisi\u00f3n e tecnolox\u00edas de conectividade para centros de datos, redes de telecomunicaci\u00f3ns e outras aplicaci\u00f3ns.\nEmerson Climate Technologies fabricante mundial de calefacci\u00f3n, acondicionamento de aire e ventilaci\u00f3n, e as soluci\u00f3ns de refrixeraci\u00f3n para aplicaci\u00f3ns residenciais, industriais e comerciais, inclu\u00edndo compresores \"Copeland Scroll\" e term\u00f3statos \"White-Rodgers\".\nEmerson Industrial Automation fabricante mundial de alternadores, motores el\u00e9ctricos e accionamentos, dispositivos de distribuci\u00f3n el\u00e9ctrica, transmisi\u00f3n de potencia mec\u00e1nica, automatizaci\u00f3n de flu\u00eddos e soldadura por ultras\u00f3ns.\nEmerson Appliance Solutions fabricante de trituradoras de refugallos de alimentos (marca InSinkErator) e soluci\u00f3ns de tecnolox\u00eda utilizados en lavadoras e secadoras.\nEmerson Storage Solutions fabricante de sistemas de almacenamento residencial, atenci\u00f3n m\u00e9dica, servizos de alimentos e comerciais, inclu\u00edndo marcas ClosetMaid e Metro.\nEmerson Professional Tools Emerson ferramentas profesionais el\u00e9ctricas e ferramentas manuais, aspiradoras en h\u00famido/seco, e equipos de almacenamento de ferramentas para profesionais e bricolaxe, inclu\u00edndo a marca RIDGID.\nEmerson Motor Technologies\nEmerson Innovation Center"}
{"id": "222237", "revid": "1822", "url": "https://gl.wikipedia.org/wiki?curid=222237", "title": "Celomado", "text": ""}
{"id": "222238", "revid": "1822", "url": "https://gl.wikipedia.org/wiki?curid=222238", "title": "Pseudocelomado", "text": ""}
{"id": "222239", "revid": "1822", "url": "https://gl.wikipedia.org/wiki?curid=222239", "title": "Deuterostomia", "text": ""}
{"id": "222240", "revid": "1822", "url": "https://gl.wikipedia.org/wiki?curid=222240", "title": "Deuterostomados", "text": ""}
{"id": "222241", "revid": "1822", "url": "https://gl.wikipedia.org/wiki?curid=222241", "title": "Eumetazoa", "text": ""}
{"id": "222242", "revid": "89787", "url": "https://gl.wikipedia.org/wiki?curid=222242", "title": "Campionato do Mundo &quot;A&quot; de h\u00f3ckey a pat\u00edns 1954", "text": "A X edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na cidade de Barcelona (Catalu\u00f1a) entre os d\u00edas 27 de maio e 9 de xu\u00f1o de 1954. Nesta edici\u00f3n participaron un total de 15 selecci\u00f3ns, xog\u00e1ndose un total de 105 partidos nos que se anotaron 690 goles, o que sup\u00f3n unha media de 6,57 goles por partido.\nSistema de competici\u00f3n.\nO campionato xogouse a modo de ligui\u00f1a na que todos os equipos xogaron contra t\u00f3dolos rivais, ao final da ligui\u00f1a, o equipo que finalizou na primeira posici\u00f3n da t\u00e1boa se alzou co t\u00edtulo. O equipo campi\u00f3n foi a selecci\u00f3n de Espa\u00f1a (2\u00ba t\u00edtulo), a prata foi para Portugal e o bronce para Italia, mentres que a selecci\u00f3n de Dinamarca non ga\u00f1ou nin empatou ning\u00fan partido e pechou a clasificaci\u00f3n.\nEquipos participantes.\nDas 15 selecci\u00f3nes que participaron no torneo, 12 foron de Europa, 2 de Am\u00e9rica, e 1 de \u00c1frica."}
{"id": "222244", "revid": "19415", "url": "https://gl.wikipedia.org/wiki?curid=222244", "title": "Campionato de Europa de h\u00f3ckey a pat\u00edns masculino 1936", "text": ""}
{"id": "222245", "revid": "19415", "url": "https://gl.wikipedia.org/wiki?curid=222245", "title": "Campionato de Europa de h\u00f3ckey a pat\u00edns masculino 1939", "text": ""}
{"id": "222246", "revid": "19415", "url": "https://gl.wikipedia.org/wiki?curid=222246", "title": "Campionato de Europa de h\u00f3ckey a pat\u00edns masculino 1947", "text": ""}
{"id": "222247", "revid": "19415", "url": "https://gl.wikipedia.org/wiki?curid=222247", "title": "Campionato de Europa de h\u00f3ckey a pat\u00edns masculino 1948", "text": ""}
{"id": "222248", "revid": "19415", "url": "https://gl.wikipedia.org/wiki?curid=222248", "title": "Campionato de Europa de h\u00f3ckey a pat\u00edns masculino 1949", "text": ""}
{"id": "222249", "revid": "19415", "url": "https://gl.wikipedia.org/wiki?curid=222249", "title": "Campionato de Europa de h\u00f3ckey a pat\u00edns masculino 1950", "text": ""}
{"id": "222250", "revid": "19415", "url": "https://gl.wikipedia.org/wiki?curid=222250", "title": "Campionato de Europa de h\u00f3ckey a pat\u00edns masculino 1951", "text": ""}
{"id": "222251", "revid": "19415", "url": "https://gl.wikipedia.org/wiki?curid=222251", "title": "Campionato de Europa de h\u00f3ckey a pat\u00edns masculino 1952", "text": ""}
{"id": "222252", "revid": "19415", "url": "https://gl.wikipedia.org/wiki?curid=222252", "title": "Campionato de Europa de h\u00f3ckey a pat\u00edns masculino 1953", "text": ""}
{"id": "222253", "revid": "19415", "url": "https://gl.wikipedia.org/wiki?curid=222253", "title": "Campionato de Europa de h\u00f3ckey a pat\u00edns masculino 1954", "text": ""}
{"id": "222254", "revid": "19415", "url": "https://gl.wikipedia.org/wiki?curid=222254", "title": "Campionato de Europa de h\u00f3ckey a pat\u00edns masculino 1955", "text": ""}
{"id": "222255", "revid": "19415", "url": "https://gl.wikipedia.org/wiki?curid=222255", "title": "Campionato de Europa de h\u00f3ckey a pat\u00edns masculino 1956", "text": ""}
{"id": "222256", "revid": "98629", "url": "https://gl.wikipedia.org/wiki?curid=222256", "title": "Campionato do Mundo &quot;A&quot; de h\u00f3ckey a pat\u00edns 1955", "text": "A XI edici\u00f3n do Campionato do Mundo \"A\" de h\u00f3ckey a pat\u00edns tivo lugar na cidade de Mil\u00e1n (Italia) entre os d\u00edas 14 e 21 de maio de 1955. Nesta edici\u00f3n participaron un total de 14 selecci\u00f3ns, xog\u00e1ndose un total de 61 partidos nos que se anotaron 328 goles, o que sup\u00f3n unha media de 5,38 goles por partido.\nSistema de competici\u00f3n.\nEsta edici\u00f3n do campionato constou de d\u00faas fases. Durante a primeira fase, os equipos participantes foron divididos en catro grupos (dous grupos de tres equipos cada un, e outros dous de catro equipos), os dous primeiros clasificados pasaron a disputarse os oito primeiros postos na seguinte rolda, mentres que o resto dos equipos se xogaron os postos do 9 ao 14. \u00c1mbalas d\u00faas fases se xogaron a xeito de ligui\u00f1a de todos contra todos.\nO campi\u00f3n desta edici\u00f3n foi a selecci\u00f3n de Espa\u00f1a, que conseguiu o seu terceiro t\u00edtulo e segundo de xeito consecutivo, mentres que a prata foi para a selecci\u00f3n de Italia e o bronce para a de Portugal.\nEquipos participantes.\nDas 14 selecci\u00f3ns que participaron no torneo, 13 foron de Europa e 1 de Am\u00e9rica."}
{"id": "222262", "revid": "89787", "url": "https://gl.wikipedia.org/wiki?curid=222262", "title": "Puturr\u00fa de Fu\u00e1", "text": "Puturr\u00fa de Fu\u00e1 \u00e9 un grupo de m\u00fasica espa\u00f1ol de ton humor\u00edstico.\nTraxectoria.\nNo ronsel doutras bandas sat\u00edricas como La Trinca, o seu precedente inmediato foi Curroplastic, liderado por Francisco \"Curro\" Fat\u00e1s e cunha est\u00e9tica e estilo que se parec\u00eda m\u00e1is a grupos como La Orquesta Mondrag\u00f3n que a outros humor\u00edsticos como La Charanga del T\u00edo Honorio ou Desmadre 75. \nEn 1978, Fat\u00e1s ponse en contacto con Pepe Gros e Juanma Labordeta (sobri\u00f1o de Jos\u00e9 Antonio Labordeta) e crean Puturr\u00fa de Fu\u00e1, asinando co selo Fonomusic. Durante os seus primeiros anos, a s\u00faa carreira desenv\u00f3lvese por Arag\u00f3n. Pero en 1985, publicaron o seu primeiro \u00e1lbum \"No es una marca de fuagr\u00e1s\", que acada popularidade en toda Espa\u00f1a. Co seu seguinte LP, \"Ni fu ni fu\u00e1\", convert\u00e9ronse en asiduos en radio e televisi\u00f3n e as s\u00faas pegadizas canci\u00f3ns como \"No te olvides la toalla cuando vayas a la playa\" ou \"Los chicos de Plan\" chegan a ser canci\u00f3n do ver\u00e1n.\nNos anos seguintes continuaron editando novos proxectos, se ben de menor repercusi\u00f3n at\u00e9 que en 1994 Pepe Gros abandona o grupo. Tras publicar \"Finas hierbas\", volven reunirse en 1998, con Leo Susana no posto de Juanma Labordeta, e, desde aquelas seguiron gravando e actuando se ben cunha popularidade moito menor que a que alcanzaran a mediados da d\u00e9cada de 1980."}
{"id": "222263", "revid": "23204", "url": "https://gl.wikipedia.org/wiki?curid=222263", "title": "Nicolasa Pradera", "text": "Nicolasa Pradera Mendive, nada en Markina-Xemein o 7 de decembro de 1870 e finada en Madrid en 1959, foi unha afamada coci\u00f1eira vasca fundadora dos restaurantes que levan o seu nome en diferentes cidades espa\u00f1olas, cos que a coci\u00f1a vasca adquiriu renome a nivel estatal.\nTraxectoria.\nComo era costume na \u00e9poca p\u00faxoselle o nome do santo do d\u00eda, san Nicolao. De nova entrou a servir na familia Gaitan de Ayala, facendo labores de axudante de coci\u00f1a. Cando unha das fillas desa familia casou e se trasladou a Donostia (Guip\u00fascoa), foise con ela ao seu novo domicilio e f\u00edxose cargo da coci\u00f1a.\nCasou con Narciso Dolhagaray Picabea, que rexentaba unha das carnizar\u00edas m\u00e1is famosas da cidade, e entre ambos abriron un restaurante en 1912 na r\u00faa Alamar n\u00ba 4, a logo senlleira \"Casa Nicolasa\". A cidade de San Sebasti\u00e1n era naquela \u00e9poca un dos principais destinos tur\u00edsticos da pen\u00ednsula Ib\u00e9rica, ao que acud\u00eda a nobreza e a clase podente da \u00e9poca.\nO restaurante \"Casa Nicolasa\" enseguida adquiriu renome e fama entre os veraneantes e \u00e9 loado por figuras como Gregorio Mara\u00f1\u00f3n. Nos seus reservados fix\u00e9ronse moitos acordos de todo tipo, transcendentais para o devir pol\u00edtico e econ\u00f3mico do pa\u00eds.\nNo ano 1932 vendeu o restaurante a Mar\u00eda de Urrestarasu e abriu un novo en colaboraci\u00f3n cos seus fillos en pleno paseo da Concha, o restaurante \"Andia\". Despois da Guerra civil espa\u00f1ola, en 1940, abriu o restaurante \"Nicolasa\" en Madrid, primeiro na r\u00faa Sevilla e logo en Vel\u00e1zquez."}
{"id": "222264", "revid": "25871", "url": "https://gl.wikipedia.org/wiki?curid=222264", "title": "Jos\u00e9 de Andonaegui", "text": "Jos\u00e9 de Andonaegui, nado en Markina en 1685 e finado en Madrid en 1761, foi un pol\u00edtico e militar espa\u00f1ol.\nFoi gobernador de Bos Aires, entre 1745 e 1756, destac\u00e1ndose sobre todo polo seu apoio \u00e1 apertura comercial.\nApoiou a ampliaci\u00f3n do territorio da gobernaci\u00f3n e asegurou as fronteiras, combatendo os ind\u00edxenas, acabando sobre todo, coa ameaza sobre Montevideo. Entre outras cosas, conduciu os guaran\u00eds \u00e1 xurisdici\u00f3n brasileira (\"Tratado hispano-portugu\u00e9s\" de 1750).\nBaixo a s\u00faa administraci\u00f3n, realiz\u00e1ronse expedici\u00f3ns \u00e1 Patagonia e comenz\u00e1ronse a explotar as s\u00faas riquezas.\nLogo regresou a Espa\u00f1a, onde viviu o resto da s\u00faa vida."}
{"id": "222269", "revid": "89787", "url": "https://gl.wikipedia.org/wiki?curid=222269", "title": "Eduardo Acevedo V\u00e1squez", "text": "Eduardo Acevedo V\u00e1squez, nado en 1857 en Buenos Aires e finados en 1948 en Montevideo, foi un avogado, historiador e pol\u00edtico uruguaio.\nFamilia.\nFillo de Eduardo Acevedo Maturana e de Joaquina V\u00e1squez Fern\u00e1ndez, foi ademais dobre curm\u00e1n de Alfredo V\u00e1squez Acevedo e cu\u00f1ado de Jos\u00e9 Pedro Varela. Casado en 1888 con Mar\u00eda Manuela \u00c1lvarez Susviela, tiveron catro fillos: Eduardo (parlamentario, director do diario \"El D\u00eda\" e d\u00faas veces ministro de Facenda), Manuela, Carmen e Miguel Alberto.\nCarreira.\nEduardo Acevedo V\u00e1squez alternou m\u00faltiples profesi\u00f3ns como avogado, director do xornal \"El Siglo\" e catedr\u00e1tico de Econom\u00eda Pol\u00edtica \u00e1 vez que foi un notable historiador. As\u00ed mesmo ocupou varios cargos p\u00fablicos de relevancia, como o de reitor da Universidade da Rep\u00fablica (1904-1906), ministro de Industrias (1911-1913), director do Banco da Rep\u00fablica Oriental do Uruguai (1914-1924), director xeral de Ensinanza Primaria (1925-1929) e primeiro presidente de ANCAP (1931-1933)."}
{"id": "222270", "revid": "98629", "url": "https://gl.wikipedia.org/wiki?curid=222270", "title": "Eduardo Acevedo", "text": "Eduardo Acevedo p\u00f3dese referir a:"}
{"id": "222271", "revid": "387", "url": "https://gl.wikipedia.org/wiki?curid=222271", "title": "Heinrich Wilhelm Olbers", "text": ""}
{"id": "222272", "revid": "98629", "url": "https://gl.wikipedia.org/wiki?curid=222272", "title": "Eduardo Blanco Acevedo", "text": "Eduardo Blanco Acevedo, nado en Montevideo o 14 de marzo de 1884 e finado no mesmo lugar o 7 de xullo de 1971, foi un m\u00e9dico e pol\u00edtico uruguaio, pertencente ao Partido Colorado.\nFamilia.\nFoi fillo de Juan Carlos Blanco Fern\u00e1ndez e de Luisa Acevedo V\u00e1squez. Seus irm\u00e1ns Daniel, Juan Carlos e Pablo tam\u00e9n tiveron destacada actuaci\u00f3n pol\u00edtica. S\u00faa irm\u00e1 Luisa foi a esposa do Doutor Francisco Soca.\nCasou con Sara Shaw Usher.\nCarreira.\nGraduado como m\u00e9dico en 1912, especializouse en cirurx\u00eda en Europa. Durante a primeira guerra mundial traballou como cirurxi\u00e1n en hospitais franceses, polo que recibiu numerosos reco\u00f1ecementos por parte do goberno daquel pa\u00eds. Incluso interveu o propio Charles de Gaulle, salv\u00e1ndolle o brazo dereito. Ao retornar a Uruguai, foi profesor na Facultade de Medicina e publicou numerosos traballos sobre temas da s\u00faa especialidade.\nNo plano pol\u00edtico, en 1933, foi nomeado polo presidente Gabriel Terra (de quen era consogro) Ministro de Sa\u00fade P\u00fablica, carteira que desempe\u00f1ou at\u00e9 1936. Nese ano incorporouse \u00e1 bancada do Senado, praza que obtivera dous anos antes. Nas elecci\u00f3ns de marzo de 1938, foi candidato \u00e1 Presidencia da Rep\u00fablica por unha fracci\u00f3n terrista do Partido Colorado, mais foi derrotado internamente pola candidatura de Alfredo Baldomir, tam\u00e9n pr\u00f3ximo ao presidente Terra.\nNas elecci\u00f3ns de 1946, foi electo novamente senador. Nesa \u00e9poca f\u00e1lase do \"blancoacevedismo\" como un movemento pol\u00edtico importante dentro do Partido Colorado. En 1951 foi designado polo novo presidente Andr\u00e9s Mart\u00ednez Trueba como Ministro de Instruci\u00f3n P\u00fablica e Previsi\u00f3n Social (actualmente Educaci\u00f3n e Cultura). Un ano despois, o Parlamento elixiuno para ocupar un posto no primeiro Consello Nacional de Goberno, que completou o mandato de Mart\u00ednez Trueba, at\u00e9 febreiro de 1955. Ao terminar dito per\u00edodo, tivo un posto na c\u00e1mara alta durante un per\u00edodo m\u00e1is, at\u00e9 1959."}
{"id": "222273", "revid": "98629", "url": "https://gl.wikipedia.org/wiki?curid=222273", "title": "Eduardo Acevedo D\u00edaz", "text": "Eduardo Acevedo D\u00edaz, nado en La Uni\u00f3n, Montevideo, o 20 de abril de 1851 e finado en Buenos Aires, Arxentina, o 18 de xu\u00f1o de 1921, foi un escritor, periodista e pol\u00edtico uruguaio pertencente ao Partido Nacional.\nTraxectoria.\nFillo de Norberto Acevedo Maturana e F\u00e1tima D\u00edaz, seu av\u00f3 materno, o xeneral Antonio F. D\u00edaz, foi ministro de Manuel Oribe no Goberno do Cerrito; e seu pai Norberto era irm\u00e1n do notable xurista Eduardo Acevedo Maturana. Entre 1866 e 1868 realiza o bacharelato sendo compa\u00f1eiro de Pablo de Mar\u00eda e Justino Jim\u00e9nez de Ar\u00e9chaga na Universidade Maior da Rep\u00fablica, gradu\u00e1ndose de bacharel.\nEn 1868 as\u00f3ciase ao Club Universitario no que o seu xenio literario se exhibe brillantemente. Ingresa na Facultade de Dereito en 1869. O 18 de setembro, publica en \"El Siglo\" o seu primeiro texto, un tributo a seu av\u00f3 materno morto seis d\u00edas antes. En abril de 1870 abandona a Universidade para ingresar no movemento revolucionario de Timoteo Aparicio contra o goberno colorado de Lorenzo Batlle. Cara ao fin da Revoluci\u00f3n das Lanzas en 1872 publica no xornal \"La Rep\u00fablica\" o seu primeiro relato, \"Un sepulcro en los bosques\". Asina a manifesto \"Profesi\u00f3n de fe racionalista\" en 1872, no que se cifra a crenza na eternidade da alma e nun Deus Supremo; \u00e1 s\u00faa vez asina a \"Contra Pastoral\", texto adverso a un documento do Vigairo cat\u00f3lico. A tres meses de conclu\u00edda a guerra (xullo de 1872), xa en Montevideo, comeza a militar no Partido Nacional.\nEscribe para \"La Democracia\" en 1873, e crea \"La Revista Uruguaia\" en 1875. Desde estes \u00f3rganos de prensa ataca o goberno de Pedro Varela, o que lle vale o seu primeiro desterro. Tras a fracasada revoluci\u00f3n \"Tricolor\" contra aquel goberno, establ\u00e9cese na Arxentina, onde contin\u00faa as s\u00faas actividades xornal\u00edsticas (en La Plata e Dolores).\nVolve ao Uruguai, pero as s\u00faas cr\u00edticas a Lorenzo Latorre desde \"La Democracia\" obr\u00edgano a fuxir a Bos Aires. De regreso en Montevideo funda \"El Nacional\" (famoso na historia do xornalismo uruguaio). \u00c9 elixido senador polo Partido Nacional e interv\u00e9n na segunda insurrecci\u00f3n do caudillo nacionalista Aparicio Saravia, en 1897.\nIntegrante do Consello de Estado en 1898, afastarase politicamente de Saravia nos anos posteriores, acordando un apoio cada vez m\u00e1is decidido a Jos\u00e9 Batlle y Ord\u00f3\u00f1ez, o cal traer\u00e1 como consecuencia o seu afastamento do Partido Nacional e logo do pa\u00eds (cuesti\u00f3n que explica na s\u00faa \"Carta Pol\u00edtica\" publicada en \"El Nacional\"). Batlle encargoulle misi\u00f3ns diplom\u00e1ticas en distintos pa\u00edses de Europa e Am\u00e9rica, entre 1904 e 1914. Posteriormente, non volver\u00e1 ao seu pa\u00eds de orixe: faleceu o 18 de xu\u00f1o de 1921 en Bos Aires, pedindo expresamente que os seus restos non fosen repatriados ao Uruguai.\nEn reco\u00f1ecemento \u00e1 s\u00faa obra, unha das cadeiras da Academia Nacional de Letras do Uruguai leva o seu nome.\nObras.\nO seu conto \"El primer suplicio\" est\u00e1 ambientado na s\u00faa experiencia na Revoluci\u00f3n das Lanzas. Reconstru\u00edu os anos da loita pola independencia fronte a Espa\u00f1a e o Brasil, as\u00ed como as primeiras guerras civ\u00eds (1808-1825), na tetralox\u00eda formada polas novelas \"Ismael\" (1888), \"Nativa\" (1890), \"Grito de gloria\" (1893) e \"Lanza y sable\" (1914), con intenci\u00f3n de indagar na formaci\u00f3n da conciencia nacional. Ecos do romanticismo est\u00e1n a\u00ednda presentes nos conflitos amorosos e outros aspectos desas novelas hist\u00f3ricas, as mellores entre as s\u00faas, e noutras sobre relaci\u00f3ns \u00edntimas -\"Brenda\" (1886), \"Min\u00e9s\" (1907)-, para atenuarse en \"Soledad\" (1894), onde se achegou con obxectividade realista a temas e personaxes de \u00e1mbito rural. Entre os seus relatos breves destaca \"El combate de la tapera\". En \"\u00c9pocas militares en el R\u00edo de la Plata\" (1911) reuniu os seus traballos hist\u00f3ricos."}
{"id": "222274", "revid": "98629", "url": "https://gl.wikipedia.org/wiki?curid=222274", "title": "R\u00edo da Prata (hom\u00f3nimos)", "text": "R\u00edo da Prata ou R\u00edo de la Plata p\u00f3dese referir a:"}
{"id": "222279", "revid": "1822", "url": "https://gl.wikipedia.org/wiki?curid=222279", "title": "Prot\u00f3stomo", "text": ""}
{"id": "222281", "revid": "98629", "url": "https://gl.wikipedia.org/wiki?curid=222281", "title": "Sunshine", "text": "Sunshine \u00e9 un filme brit\u00e1nico de ciencia ficci\u00f3n dirixido por Danny Boyle que se estreou no 2007.\nSinopse.\nNun prazo de cinco anos, o Sol apagarase, e con el extinguirase a raza humana. A \u00faltima esperanza dos homes \u00e9 o Icarus II, unha nave espacial tripulada por seis homes e d\u00faas mulleres, cuxa misi\u00f3n consiste en levar unha xigantesca carga explosiva que insuflar\u00eda nova vida \u00e1 estrela e permitir\u00edalle volver brillar, salv\u00e1ndose as\u00ed a poboaci\u00f3n da Terra. O problema \u00e9 que a nave Icarus I xa tentara levar a cabo a mesma misi\u00f3n sete anos antes e fracasou por raz\u00f3ns desco\u00f1ecidas."}
{"id": "222282", "revid": "1888", "url": "https://gl.wikipedia.org/wiki?curid=222282", "title": "Vicente Turnes del R\u00edo Maldonado", "text": ""}
{"id": "222283", "revid": "1822", "url": "https://gl.wikipedia.org/wiki?curid=222283", "title": "Equinodermo", "text": ""}
{"id": "222284", "revid": "12452", "url": "https://gl.wikipedia.org/wiki?curid=222284", "title": "Foron\u00eddeo", "text": ""}
{"id": "222285", "revid": "15490", "url": "https://gl.wikipedia.org/wiki?curid=222285", "title": "Casa Torre de Ceta e Arines", "text": "A Casa Torre de Ceta e Arines \u00e9 un edificio hist\u00f3rico do s\u00e9culo XV, un palacete urbano pertencente ao g\u00f3tico tard\u00edo que forma un conxunto arquitect\u00f3nico coa Casa Torre de Pazos Figueroa. Est\u00e1 situado na zona antiga de Vigo, na Praza de Almeida, 2.\nHistoria.\nSegundo a documentaci\u00f3n existente, a Casa Torre de Ceta, constru\u00edda no s\u00e9culo XV, \u00e9 a edificaci\u00f3n civil m\u00e1is antiga de Vigo, levantada nun tempo no que a zona antiga xa estar\u00eda conformada, coa r\u00faa Real como comunicaci\u00f3n co Berb\u00e9s.\nForma unidade arquitect\u00f3nica coa Casa Torre de Pazos Figueroa e, os dous edificios, xuntos e contiguos, conforman a sede do Instituto Cam\u00f4es de Cultura Portuguesa en Vigo.\nOs dous inmobles foron declarados Monumento Hist\u00f3rico-Art\u00edstico en 1946.Ux\u00edo Reinoso Maset, seguindo a obra de 1589 de Juan de Ocampo, sost\u00e9n a idea de que este edificio fose constru\u00eddo, ampliado ou reconstru\u00eddo coas pedras do Castelo do Penso de Vigo entre 1480 e 1483, por parte do casal Diego de Pazos de Prob\u00e9n (daquela gobernador de Vigo) e Mar\u00eda Alfonso de Pazos Figueroa.\nPola contra, o investigador Grato Amor mant\u00e9n d\u00fabidas respecto a opini\u00f3n de que a torre deste conxunto fora constru\u00edda coas pedras da antiga Torre do Penso, fortificaci\u00f3n que se levantou durante a Idade Media na actual r\u00faa do Pracer.\nPara Grato Amor, en Vigo mant\u00edvose o nome de Casa Arines porque o \u00faltimo propietario da casa no s\u00e9culo XIX pertenceu a esa familia.\nNo ano 1997, o arquitecto Alfonso Penela realizou a rehabilitaci\u00f3n do conxunto partindo de tres edificios en ru\u00ednas. O conxunto arquitect\u00f3nico quedou formado por unha torre, a casa e unha pequena construci\u00f3n posterior. A isto incorporouse un pequeno elemento de acceso ao interior. A rehabilitaci\u00f3n recibiu o premio Irm\u00e1ns G\u00f3mez Rom\u00e1n.\nConstruci\u00f3n e estilo.\nO arquitecto Xaime Garrido Rodr\u00edguez, no seu libro \"A arquitectura en Pedra en Vigo\" indentif\u00edcaa como \"g\u00f3tico tard\u00edo do s\u00e9culo XV\".Ten aspecto de torre\u00f3n medieval, constru\u00eddo con pedra de cantar\u00eda, con perpia\u00f1os de acabado apiconado, constru\u00eddo en forma de torre, cunha decoraci\u00f3n moi sobria onde s\u00f3 destacan os linteis dos vans que dan \u00e1 Praza de Almeida e unha cornixa con g\u00e1rgolas para o desaugadoiro da auga de choiva. Na s\u00faa fachada ten dous escudos representativos da familia. "}
{"id": "222286", "revid": "5863", "url": "https://gl.wikipedia.org/wiki?curid=222286", "title": "Casa Torre de Pazos Figueroa", "text": "A Casa Torre de Pazos Figueroa \u00e9 un edificio hist\u00f3rico do s\u00e9culo XVI, un palacete urbano de estilo renacentista plateresco que forma unidade arquitect\u00f3nica coa Casa Torre de Ceta e Arines. Est\u00e1 situado na zona antiga de Vigo, na Praza de Almeida, 4.\nHistoria.\nO palacete urbano da Familia Pazos Figueroa foi constru\u00eddo no s\u00e9culo XVI, sendo o segundo edificio civil m\u00e1is antigo de Vigo, despois da Casa de Ceta e Arines (s\u00e9culo XV), coa que forma unidade arquitect\u00f3nica. Os dous edificios, xuntos e contiguos, conforman a sede do Instituto Cam\u00f4es de Cultura Portuguesa en Vigo.\nOs dous inmobles foron declarados Monumento Hist\u00f3rico-Art\u00edstico en 1946.\nUx\u00edo Reinoso Maset, seguindo a obra de 1589 de Juan de Ocampo, formula a hip\u00f3tese de que este edificio fose constru\u00eddo entre 1495 e 1510 coas riquezas conseguidas por Mar\u00eda Alfonso de Pazos Figueroa na fabricaci\u00f3n de t\u00e9xtil e o comercio mar\u00edtimo desta e outras mercadorias.\nNo ano 1997, o arquitecto Alfonso Penela realizou a rehabilitaci\u00f3n do conxunto partindo de tres edificios en ru\u00ednas. O conxunto arquitect\u00f3nico quedou formado por unha torre, a casa e unha pequena construci\u00f3n posterior. A isto incorporouse un pequeno elemento de acceso ao interior. A rehabilitaci\u00f3n recibiu o premio Irm\u00e1ns G\u00f3mez Rom\u00e1n.\nConstruci\u00f3n e estilo.\nO arquitecto Xaime Garrido Rodr\u00edguez, no seu libro \"A arquitectura en Pedra en Vigo\" indentif\u00edcaa como \"estilo plateresco, variante espa\u00f1ola do renacentista\u201d con \u201cinfluencia portuguesa\u201d, sendo a s\u00faa decoraci\u00f3n m\u00e1is abundante que a Casa de Ceta e Arines coa que forma o conxunto arquitect\u00f3nico.\nConsta de tres andares. Na terceira planta, a casa recibe decoraci\u00f3n plateresca no lintel e xambas do van central, con dous escudos renacentistas a cada lado e unha inscrici\u00f3n no lintel. Nesta mesma planta destaca un gran balc\u00f3n, ricamente decorado, que descansa sobre unha repisa con molduras. Na segunda planta destacan os arcos conopiais das fiestras, tam\u00e9n decorados con motivos platerescos e con clara influencia portuguesa na s\u00faa decoraci\u00f3n mixil\u00ednea.. Na cornixa destaca a presenza de g\u00e1rgolas para desaugadoiro da auga de choiva.\nNo lintel que se sit\u00faa nunha das xanelas p\u00f3dese reco\u00f1ecer a inscrici\u00f3n: \"Fernamdus me fecit\" (Fernando f\u00edxome), nome que pode referirse ao arquitecto do edificio."}
{"id": "222287", "revid": "1822", "url": "https://gl.wikipedia.org/wiki?curid=222287", "title": "Platihelminto", "text": ""}
{"id": "222289", "revid": "1822", "url": "https://gl.wikipedia.org/wiki?curid=222289", "title": "Mesozoa", "text": ""}
{"id": "222290", "revid": "56817", "url": "https://gl.wikipedia.org/wiki?curid=222290", "title": "Fimbulvetr", "text": "Na mitolox\u00eda n\u00f3rdica, Fimbulvetr (ou \"fimbulvinter\"), tam\u00e9n co\u00f1ecido pola forma inglesa Fimbulwinter, \u00e9 o preludio dos eventos do Ragnarok.\nEtimolox\u00eda.\nFimbulvetr ven do antigo n\u00f3rdico, que significa \"gran inverno terrible\". O prefixo \"fimbul\" significa \"o gran\", polo que a correcta interpretaci\u00f3n da palabra \u00e9 \"o gran inverno\".\nHistoria.\nFimbulvetr \u00e9 o inverno rigoroso que precede a fin do mundo e pon fin a toda a vida na Terra. Fimbulwinter son tres invernos sucesivos no que a neve procede de t\u00f3dalas direcci\u00f3ns, sen intervenci\u00f3n do ver\u00e1n. Durante este tempo, haber\u00e1 guerras e nin sequera os lazos de sangue ser\u00e1n m\u00e1is respectados: o parentes m\u00e1is pr\u00f3ximos enfrontaranse, e os irm\u00e1ns mataranse entre si.\nO evento \u00e9 descrito principalmente na \"Edda po\u00e9tica\". No poema \"Vaf\u00fer\u00fa\u00f0nism\u00e1l\", Od\u00edn preg\u00fantalle a Vaf\u00fer\u00fa\u00f0nir se a humanidade poder\u00eda sobrevivir \u00f3 Fimbulwinter. Vaf\u00fer\u00fa\u00f0nir resp\u00f3ndelle que L\u00edf e L\u00edf\u00ferasir sobrevivir\u00e1n e que vivir\u00e1n no bosque de Hoddm\u00edmis holt.\nEn Dinamarca, Noruega, Suecia e outros pa\u00edses n\u00f3rdicos, o termo \"fimbulvinter\" a\u00ednda \u00e9 empregado para referirse a un inverno moi longo e fr\u00edo."}
{"id": "222291", "revid": "98629", "url": "https://gl.wikipedia.org/wiki?curid=222291", "title": "Brabham", "text": "Motor Racing Developments Ltd., comunmente co\u00f1ecido como Brabham, foi un fabricante brit\u00e1nico de coches de carreiras e un equipo de F\u00f3rmula 1. Fundada en 1960 por dous australianos, o piloto Jack Brabham e o dese\u00f1ador Ron Tauranac, o equipo ga\u00f1ou catro campionatos de pilotos e dous campionatos de construtores nos seus 30 anos de historia da F\u00f3rmula Un. O campionato de pilotos de Jack Brabham de segue sendo o \u00fanico logrado cun coche que leva o nome do propio piloto.\nMotor Racing Developments Ltd. era o fabricante m\u00e1is grande do mundo de monoprazas a pedido na d\u00e9cada de 1960, e para 1970 constru\u00edra m\u00e1is de 500 coches. Durante este per\u00edodo, os equipos que usaran coches marca Brabham ga\u00f1aron campionatos en F\u00f3rmula 2 e F\u00f3rmula 3 e competiron nas 500 Millas de Indian\u00e1polis. Nas d\u00e9cadas de 1970 e 1980, Brabham introduciu innovaci\u00f3ns como o controvertido pero exitoso 'coche ventilador', o reabastecemento de combustible durante a carreira, freos de carbono e a suspensi\u00f3n hidropneum\u00e1tica. O equipo ga\u00f1ou dous campionatos de F\u00f3rmula 1 de pilotos na d\u00e9cada de 1980 co brasileiro Nelson Piquet, e converteuse no primeiro en ga\u00f1ar un campionato de pilotos cun coche turboalimentado.\nO empresario brit\u00e1nico Bernie Ecclestone foi propietario de Brabham durante a maior parte das d\u00e9cadas de 1970 e 1980, e logo converteuse no responsable de administrar os aspectos comerciais da F\u00f3rmula 1. Ecclestone vendeu o equipo en 1988. O seu \u00faltimo dono foi o Middlebridge Group, unha empresa de motores xaponesa. A mediados da tempada , o equipo colapsou economicamente ao non poder Middlebridge pagar os pr\u00e9stamos outorgados por Landhurst Leasing. O caso foi investigado pola oficina de fraudes maiores do Reino Unido.\nOrixes.\nO equipo Brabham foi fundado por Jack Brabham e Ron Tauranac, co\u00f1ec\u00e9ronse en 1951 cando ambos se dedicaban con \u00e9xito a fabricar e correr autos de carreira no seu pa\u00eds natal Australia. Brabham ti\u00f1a m\u00e1is \u00e9xito como piloto e emigrou ao Reino Unido en 1955 para desenvolver a s\u00faa carreira nos circu\u00edtos. A\u00ed empezou a pilotar para o equipo oficial da Cooper Car Company e en 1958 chegaron xuntos ata a F\u00f3rmula 1, a m\u00e1is alta categor\u00eda de monoprazas definida pola F\u00e9d\u00e9ration Internationale de l'Automobile (FIA), o ente mundial reitor do automobilismo deportivo. En e Brabham ga\u00f1ou o campionato de pilotos de F\u00f3rmula 1 ao volante dos revolucionarios Coopers de motor central.\nA pesar de ser os primeiros en p\u00f3r o motor detr\u00e1s do piloto, Cooper e o seu xefe de dese\u00f1o Owen Maddock resist\u00edanse a seguir desenvolvendo os seus autos. Brabham presionaba por m\u00e1is avances, e tivo un papel significativo en desenvolver en 1960 o moi exitoso Cooper T53 'lowline' , con achegas do seu amigo Tauranac. Brabham estaba seguro de que pod\u00eda lograr m\u00e1is que Cooper, e a finais de 1959 pediu a Tauranac que fose ao Reino Unido e traballase con el, inicialmente producindo equipos de melloramento para autos de r\u00faa como o Sunbeam Rapier e o Triumph Herald no seu taller, \"Jack Brabham Motors\", pero co obxectivo a longo prazo de dese\u00f1ar autos de carreira. Brabham describiu a Tauranac como \"absolutamente o \u00fanico tipo co que me asociar\u00eda\".\nCon ese fin, Brabham e Tauranac crearon \"Motor Racing Developments Ltd. (MRD),\" deliberadamente evitando o uso dos seus nomes. A nova compa\u00f1\u00eda competir\u00eda con Cooper no mercado de fabricaci\u00f3n de autos de carreira sobre pedido. Como Cooper era a\u00ednda o empregador de Brabham, Tauranac produciu o primeiro coche MRD, para a categor\u00eda de F\u00f3rmula J\u00fanior, en segredo. Presentado no ver\u00e1n de 1961, o 'MRD' foi pronto rebautizado. O xornalista especializado G\u00e9rard Crombac sinalou que \"[o] xeito que un franc\u00e9s pronuncia esas iniciais, escritas foneticamente, 'em air day', soa perigosamente como a palabra francesa... \"\" (merda). Os coches foron ent\u00f3n co\u00f1ecidos como Brabhams, con n\u00fameros de modelo que empezaban con BT por 'Brabham Tauranac'.\nPara a tempada , os equipos Lotus e Ferrari desenvolveran o concepto do motor central m\u00e1is que Cooper, mentres que Brabham tivo unha pobre tempada, anotando s\u00f3 catro puntos. Correndo cos seus propios Cooper privados en eventos f\u00f3ra de campionato durante 1961, Brabham deixou a compa\u00f1\u00eda en 1962 para pilotar para o seu propio equipo: Brabham Racing Organisation, usando coches fabricados por Motor Racing Developments..\nHistoria deportiva - F\u00f3rmula 1.\nJack Brabham e Ron Tauranac (1961\u20131970).\nMotor Racing Developments inicialmente concentrouse en ga\u00f1ar di\u00f1eiro constru\u00edndo coches para vender a clientes para as carreiras de categor\u00edas baixas, as\u00ed que o novo monopraza para o equipo de F\u00f3rmula 1 non estivo listo ata comezada a tempada de F\u00f3rmula 1 de . A Brabham Racing Organisation (BRO) empezou o ano usando chasis comprados a Lotus, cos cales Brabham logrou finalizar d\u00faas veces nos puntos, antes que o Brabham BT3 fixese o seu debut no Gran Premio de Alema\u00f1a de 1962. Retirouse cun problema no acelerador logo de nove voltas, pero se recuperou para lograr un par de cuartos lugares cara ao final da tempada.\nDesde a tempada de F\u00f3rmula Un de , Brabham asociouse con piloto americano Dan Gurney, a parella compet\u00eda cas cores verde e ouro de Australia. Jack Brabham logrou a primeira vitoria do equipo na carreira f\u00f3ra de campionato de Solitude Grand Prix en 1963. Gurney logrou as s\u00faas d\u00faas primeiras vitorias no campionato do mundo, nos Grandes Premios de en Francia e M\u00e9xico. Os coches de Brabham e dos seus clientes ga\u00f1aron outras tres carreiras fora do campionato durante a tempada de F\u00f3rmula Un de 1964. A tempada de foi menos exitosa, sen vitorias no campionato. Brabham terminou en terceiro ou cuarto lugar no campionato de construtores durante tres anos consecutivos, pero a pobre fiabilidade estragou actuaci\u00f3ns prometedoras en varias ocasi\u00f3ns. Os xornalistas deportivos Mike Lawrence e David Hodges dixeron que a falta de recursos puido custar os resultados do equipo, unha visi\u00f3n compartida por Ron Tauranac.\nA FIA duplicou o l\u00edmite da capacidade dos motores de F\u00f3rmula 1 a 3 litros para a tempada de e os motores adecuados eran escasos. Brabham utilizou motores da firma de enxe\u00f1er\u00eda australiana Repco, que nunca antes producira un motor de F\u00f3rmula Un, baseados no bloque motor de aluminio V8 do extinto coche de estrada Oldsmobile F85 americano, e outras partes da plataforma. O asesor e dese\u00f1ador de motores Phil Irving foi o enxe\u00f1eiro responsable do proxecto para a produci\u00f3n da primeira versi\u00f3n do motor. Poucos esperaban que o Brabham-Repco fora competitivo, pero os lixeiros e fiables veh\u00edculos estiveron nos primeiros lugares desde o inicio da tempada. No Gran Premio de Francia en Reims-Gueux, Jack Brabham converteuse no primeiro home en ga\u00f1ar unha carreira de F\u00f3rmula Un do campionato do mundo nun coche que levaba o seu propio nome. S\u00f3 o seu ex compa\u00f1eiro de equipo, Bruce McLaren, logrou posteriormente igualar este logro. Foi o primeiro dunha serie de catro vitorias consecutivas para o veterano australiano. Jack Brabham ga\u00f1ou o seu terceiro t\u00edtulo en , convert\u00e9ndose no \u00fanico piloto en ga\u00f1ar o Campionato do Mundo de F\u00f3rmula Un nun coche que leva o seu propio nome (cousa que non lograron \"Surtees, Hill e Fittipaldi Automotive\"). En , o t\u00edtulo foi para o seu compa\u00f1eiro de equipo en Brabham, o neozeland\u00e9s Denny Hulme. Hulme tivo unha maior fiabilidade ao largo do ano, posiblemente debido ao desexo de Jack Brabham de probar novas pezas en primeiro lugar.. O equipo Brabham logrou o campionato do mundo de construtores en ambos anos.\nNa tempada de o austr\u00edaco Jochen Rindt substitu\u00edu a Hulme, que abandonara para unirse a McLaren. Repco produciu unha versi\u00f3n m\u00e1is potente do seu V8 para manterse competitivos fronte ao novo Ford Cosworth DFV, pero resultaron ser moi pouco fiables. As lentas comunicaci\u00f3ns entre o Reino Unido e Australia sempre fixeron que identificar e corrixir os problemas fose moi dif\u00edcil. O coche era r\u00e1pido, Rindt logrou a pole position d\u00faas veces durante a tempada, pero Brabham e Rindt terminaron soamente tres carreiras entre ambos, e terminaron o ano con s\u00f3 dez puntos.\nA\u00ednda que Brabham comprou motores Cosworth DFV para a tempada de , Rindt marchou a Lotus. O seu substituto, Jacky Ickx, tivo unha boa segunda metade da tempada, ga\u00f1ando en Alema\u00f1a e Canad\u00e1, despois de que Jack Brabham quedase fora por un accidente nas probas. Ickx terminou segundo no campionato de pilotos, con 37 puntos detr\u00e1s de Jackie Stewart que logrou 63. Brabham logrou un par de pole positions e dous podios, pero non terminou a metade das carreiras. O equipo foi segundo no campionato de construtores, coa axuda dos segundos postos en M\u00f3naco e Watkins Glen alcanzados por Piers Courage, pilotando un Brabham para o equipo privado Frank Williams Racing Cars.\nJack Brabham pensaba retirarse ao terminar a tempada e vendeu a s\u00faa participaci\u00f3n no equipo a Tauranac. Con todo, a decisi\u00f3n tard\u00eda de Rindt de seguir en Lotus significou que Brabham correse durante outro ano. Logrou a s\u00faa \u00faltima vitoria na carreira inicial da tempada de e mant\u00edvose competitivo ao longo do ano, a\u00ednda que problemas mec\u00e1nicos malograron as s\u00faas posibilidades polo t\u00edtulo. Axudado polo piloto n\u00famero dous Rolf Stommelen, o equipo quedou cuarto no campionato de construtores.\nRon Tauranac (1971).\nTauranac contratou ao dobre campi\u00f3n mundial Graham Hill e ao mozo australiano Tim Schenken como pilotos para a tempada de de F\u00f3rmula 1. Tauranac dese\u00f1ou o pouco usual BT34 'pinza de lagosta (lobster claw)', que levaba radiadores xemelgos montados diante das rodas dianteiras, un modelo do cal foi fabricado para Hill. A\u00ednda que Hill, que xa non estaba entre os mellores pilotos desde o seu accidente en , logrou a s\u00faa \u00faltima vitoria en F\u00f3rmula 1 na carreira f\u00f3ra de campionato BRDC International Trophy en Silverstone, o equipo logrou s\u00f3 sete puntos no campionato.\nTauranac, un experto en motores de vocaci\u00f3n, empezou a sentir que o seu orzamento para a F\u00f3rmula 1 dunhas 100.000 \u00a3 era unha aposta que non pod\u00eda afrontar s\u00f3 e comezou a buscar un socio de negocios con experiencia. Vendeu a compa\u00f1\u00eda por 100.000 \u00a3 a fins de 1971 ao empresario brit\u00e1nico Bernie Ecclestone, ex axente de Jochen Rindt e antigo propietario do equipo Connaught. Tauranac permaneceu para dese\u00f1ar coches e administrar a f\u00e1brica.\nBernie Ecclestone (1972\u20131987).\nTauranac deixou Brabham a principios da tempada de logo de que Ecclestone cambiara a organizaci\u00f3n da empresa sen consultarlle. Ecclestone dixo posteriormente \"Visto agora, a relaci\u00f3n nunca \u00eda funcionar\", sinalando que \"[Tauranac e eu], ti\u00f1amos a mesma opini\u00f3n: 'Por favor, se razoable, faino ao meu xeito'\". Os resultados m\u00e1is destacados dun ano sen obxectivos, durante o cal o equipo correu con tres modelos diferentes, foron a pole position do piloto arxentino Carlos Reutemann na s\u00faa carreira de casa en Buenos Aires e a vitoria na carreira f\u00f3ra de campionato do Gran Premio de Interlagos. Para a tempada de , Ecclestone promocionou ao novo enxe\u00f1eiro de Sur\u00e1frica Gordon Murray a xefe de dese\u00f1o e trasladou a Herbie Blash do programa de F\u00f3rmula Dous para convertelo no xefe de equipo da F\u00f3rmula Un. Ambos permaneceran co equipo durante os seguintes 15 anos. En 1973, Murray produciu a secci\u00f3n triangular BT42, co que Reutemann logrou dous podios e terminou s\u00e9timo no campionato de pilotos.\nEn , Reutemann logrou as tres primeiras vitorias da s\u00faa carreira en F\u00f3rmula Un, e Brabham a primeira desde . O equipo terminou quinto no campionato de construtores, presentando o moito m\u00e1is competitivo BT44. Logo dun bo final da tempada 1974, moitos observadores sentiron que o equipo era favorito para ga\u00f1ar o t\u00edtulo en . O ano empezou ben, cunha primeira vitoria para o piloto brasileiro Carlos Pace no circu\u00edto de Interlagos no seu pa\u00eds natal en S\u00e3o Paulo. Con todo, conforme avanzaba a tempada, o frecuente desgaste dos pneum\u00e1ticos prexudicou os coches de carreiras. Pace logrou outros dous podios e terminou sexto no campionato, mentres que Carlos Reutemann logrou cinco podios, inclu\u00edndo unha vitoria no Gran Premio de Alema\u00f1a de 1975, e terminou terceiro no campionato de pilotos. O equipo tam\u00e9n ocupou o terceiro lugar na t\u00e1boa de construtores ao final do ano.\nMentres que os equipos rivais Lotus e McLaren confiaron no motor Cosworth DFV de finais de 1960 a principios de 1980, Ecclestone buscou unha vantaxe competitiva mediante a busca doutras opci\u00f3ns. A pesar do \u00e9xito dos coches de Murray co motor Cosworth, Ecclestone asinou un acordo co fabricante de autom\u00f3biles italiano Alfa Romeo para utilizar os seus grandes e potentes motores de 12 en li\u00f1a na tempada de . Os motores eran gratis, pero converteron aos novos BT45, que luc\u00edan a cor vermella de Martini Racing, en pouco fiables e con sobre peso. As tempadas de e viron a Brabham caer de novo \u00e1 parte baixa da clasificaci\u00f3n. Reutemann negociou a rescisi\u00f3n do seu contrato antes do final da tempada de 1976 e asinou con Ferrari. o irland\u00e9s John Watson substitu\u00edno en Brabham para . O equipo perdeu cedo a Carlos Pace na tempada de 1977, cando morreu nun accidente de avioneta.\nPara a tempada de , o BT46 de Murray amosaba varias novas tecnolox\u00edas para superar as dificultades de peso e montaxe causados polos motores de Alfa. Ecclestone contratou ao d\u00faas veces campi\u00f3n mundial de F\u00f3rmula Un e piloto de Ferrari Niki Lauda a trav\u00e9s dun acordo coa empresa de produtos l\u00e1cteos italiana Parmalat, que pagou o custo de p\u00f3r fin ao contrato de Lauda con Ferrari e asumiu o soldo do piloto. O ano foi dominado polo Lotus 79 \"wing car\" (coche alado), que utilizaba o aerodin\u00e1mico efecto chan para pegarse \u00e1 pista nas curvas, pero Lauda ga\u00f1ou d\u00faas carreiras no BT46, un co pol\u00e9mico \"B\" ou \"coche ventilador\".\nA colaboraci\u00f3n con Alfa Romeo terminou durante a tempada de , a primeira do equipo co novo piloto brasileiro Nelson Piquet. Murray dese\u00f1ou o BT48 con efecto chan ao redor dun novo motor Alfa Romeo V12 desenvolvido rapidamente e incorporado un efectivo sistema de freado \"carbono-carbono\", unha tecnolox\u00eda na que fora pioneiro no ano 1976. Pero, o movementos inesperados no centro de presi\u00f3n da aerodin\u00e1mica do veh\u00edculo fixo o seu manexo impredicible, ademais o novo motor era pouco fiable. O equipo caeu ao oitavo posto na t\u00e1boa de construtores ao final da tempada. Alfa Romeo comezou a probar o seu propio coche de f\u00f3rmula Un durante a tempada, o que provocou que Ecclestone volvera aos motores Cosworth DFV, un movemento que Murray describiu \"como ter un d\u00eda de festa\". O novo, e m\u00e1is lixeiro, BT49 con motor Cosworth foi presentado antes de que finalizara o ano no Gran Premio do Canad\u00e1, onde logo da pr\u00e1ctica, Lauda anunciou a s\u00faa inmediata retirada dos circu\u00edtos, explicando m\u00e1is tarde que \"xa non sent\u00eda ning\u00fan pracer en conducir dando voltas e voltas en c\u00edrculos\".\nO equipo utilizou o BT49 durante catro tempadas. Na tempada de Piquet anotou tres vitorias e o equipo logrou o terceiro posto no campionato de construtores, con Piquet segundo no Campionato de Pilotos. Esta tempada introduc\u00edronse as cores azul e branco que os coches levar\u00edan a trav\u00e9s de varios cambios de patrocinador, ata a desaparici\u00f3n do equipo en . Cunha mellor comprensi\u00f3n do efecto chan, o equipo desenvolveu a\u00ednda m\u00e1is o BT49C para a tempada de F\u00f3rmula Un de , a incorporaci\u00f3n dun sistema de suspensi\u00f3n hidroneum\u00e1tica para evitar limitaci\u00f3n na altura de marcha destinadas a reducir a carga aerodin\u00e1mica. Piquet, que desenvolvera unha estreita relaci\u00f3n de traballo con Murray, ga\u00f1ou o t\u00edtulo de pilotos con tres vitorias, a\u00ednda que no medio de acusaci\u00f3ns de fraude. O equipo terminou segundo no campionato de construtores, detr\u00e1s do equipo Williams.\nRenault introducira motores turbo \u00e1 F\u00f3rmula Un en . Brabham probara un BMW 4-cilindro motor M12 turbo no ver\u00e1n de 1981. Para a tempada de F\u00f3rmula Un de , o equipo dese\u00f1ou un coche novo, o BT50, ao redor do motor BMW que, do mesmo xeito que o motor Repco 16 anos antes, base\u00e1base nun bloque motor dun coche de estrada, o BMW M10. Brabham continuou usando o BT49D con motor Cosworth na primeira parte da tempada, mentres solucion\u00e1banse os problemas de fiabilidade e manexo das unidades con motor BMW. A relaci\u00f3n estivo a piques de acabar cando o fabricante alem\u00e1n insistiu en que Brabham utilizara o seu motor. O coche turbo logrou a s\u00faa primeira vitoria no Gran Premio do Canad\u00e1. No campionato de construtores, o equipo terminou en quinto lugar, os pilotos Riccardo Patrese, que marcou o \u00faltimo triunfo da combinaci\u00f3n Brabham-Ford no M\u00f3naco Grand Prix rematou 10\u00ba, e o Campi\u00f3n do Mundo Nelson Piquet 11\u00ba no campionato de pilotos. En , Piquet logrou o campionato por diante do Renault de Alain Prost na \u00faltima carreira do ano, o Gran Premio de Sur\u00e1frica para converterse no primeiro piloto en ga\u00f1ar o campionato mundial de pilotos de F\u00f3rmula Un cun coche turbo alimentado. O equipo non ga\u00f1ou o campionato de construtores, nin en nin en , a pesar do \u00e9xito de Piquet. Riccardo Patrese foi o \u00fanico piloto, ag\u00e1s Piquet, en ga\u00f1ar unha carreira con Brabham neste per\u00edodo, os pilotos do segundo coche apenas contribu\u00edron na consecuci\u00f3n de puntos para o equipo en cada unha das tempadas de campionato. Patrese terminou 9\u00ba no campionato de pilotos con 13 puntos, deixando caer \u00f3 equipo detr\u00e1s de Ferrari e Renault no terceiro posto do campionato de construtores.\nPiquet logrou os \u00faltimos triunfos do equipo: dous en a s\u00e9tima e oitava carreiras da tempada, o Gran Premio do Canad\u00e1 e Gran Premio de Detroit e un en 1985 o Gran Premio de Francia antes de irse de mala gana \u00f3 equipo Williams ao final da tempada. Piquet desexaba quedar pero logo de sete anos e dous campionatos do mundo, sent\u00eda que a oferta de salario de Ecclestone para non era acorde a seus resultados. Piquet terminou 5\u00ba en e oitavo en . A tempada de F\u00f3rmula Un de foi un desastre. Murray presentou o BT55, cun radical dese\u00f1o longo e baixo co seu motor BMW M12 inclinado para mellorar a s\u00faa aerodin\u00e1mica e baixar o seu centro de gravidade, anotou s\u00f3 dous puntos. O piloto Elio de Angelis converteuse na \u00fanica v\u00edtima da F\u00f3rmula Un do equipo cando morreu nun accidente nas probas no circu\u00edto de Paul Ricard. Derek Warwick, quen substitu\u00edu a de Angelis, estivo preto de anotar dous puntos polo quinto lugar no GP de Gran Breta\u00f1a, pero un problema na \u00faltima volta deixouno f\u00f3ra dos puntos. En agosto, BMW logo de considerar participar co seu propio equipo, anunciou a s\u00faa sa\u00edda da F\u00f3rmula Un ao final da tempada. Murray, que tomara en gran parte o control do equipo mentres Ecclestone involucr\u00e1base m\u00e1is co seu papel na Asociaci\u00f3n de Construtores de F\u00f3rmula Un, considerou que \"a forma en que o equipo funcionara durante 15 anos rompera\". Deixou Brabham en novembro para unirse a McLaren.\nEcclestone esixiu a BMW o cumprimento do contrato para a tempada de , pero a compa\u00f1\u00eda alem\u00e1 s\u00f3 forneceu o motor de proba. As unidades autenticas, ao redor dos cales Brabham dese\u00f1ara o seu novo coche, vend\u00e9ronse ao equipo Arrows. Os directivos de Brabham, inclu\u00edndo, Murray admitiron que por esta \u00e9poca Ecclestone perdera o interese no funcionamento do equipo. A tempada de foi s\u00f3 lixeiramente m\u00e1is exitosa que a do ano anterior, Patrese e de Cesaris anotaron 10 puntos entre ambos, inclu\u00edndo dous terceiros lugares no Gran Premio de B\u00e9lxica e no Gran Premio mexicano. Non podendo atopar un provedor de motores adecuado, o equipo pasou a data l\u00edmite da FIA para inscribirse no campionato mundial de e Ecclestone finalmente anunciou a retirada do equipo da F\u00f3rmula Un no Gran Premio do Brasil en abril de 1988. Vendeu MRD a Alfa Romeo por un prezo desco\u00f1ecido (estimase que foron 2 mill\u00f3ns de libras). \nJoachim Luhti (1989).\nO equipo Brabham perdeu a tempada durante o cambio de propiedade. Alfa Romeo pronto o vendeu, esta vez ao financeiro su\u00edzo Joachim Luhti, que o trouxo de volta \u00e1 F\u00f3rmula Un para a tempada de . O novo BT58, propulsado por un motor de Judd (orixinalmente outra das compa\u00f1\u00edas Jack Brabham), foi producido para a tempada . O italiano Stefano Modena xunto ao m\u00e1is experimentado Martin Brundle foron os pilotos. O equipo terminou en oitavo lugar, e Modena logrou o \u00faltimo podio do equipo, un terceiro lugar no Gran Premio de M\u00f3naco de 1989. O equipo terminou noveno no campionato de construtores ao final da tempada.\nMiddlebridge Racing (1989\u20131992).\nDespois do arresto de Luhti por cargos de fraude fiscal a mediados de 1989, varias partes disput\u00e1ronse a propiedade do equipo. Middlebridge Group Limited, unha empresa xaponesa de enxe\u00f1er\u00eda propiedade do multimillonario Koji Nakauchi, que xa estaba involucrada co equipo de F\u00f3rmula 3000 Racing Middlebridge obtivo o control de Brabham para a tempada de . Blash volveu ao equipo. Middlebridge pagou pola s\u00faa compra 1\u00a0000\u00a0000 \u00a3 cun pr\u00e9stamo da compa\u00f1\u00eda financeira Leasing Landhurst, pero o equipo ti\u00f1a un financiamento insuficiente e s\u00f3 anotou alg\u00fans puntos m\u00e1is nas s\u00faas \u00faltimas tres tempadas. O fillo m\u00e1is novo de Jack Brabham, David, correu co equipo de F\u00f3rmula Un por un curto tempo en , un ano desastroso, co quinto posto de M\u00f3dena na apertura da tempada no Gran Premio dos Estados Unidos foi o \u00fanico no que rematou entre os seis mellores. O equipo terminou noveno no Campionato de Construtores. Brundle e o seu compa\u00f1eiro brit\u00e1nico Mark Blundell, anotou s\u00f3 tres puntos durante a tempada de F\u00f3rmula Un de . Debido aos malos resultados na primeira metade de tempada de 1991, tiveron que precalificar na segunda metade da tempada, Blundell non o cualificou no Xap\u00f3n, do mesmo xeito que Brundle tampouco o fixo en Australia. O equipo terminou 10\u00ba no Campionato de Construtores, detr\u00e1s doutro equipo brit\u00e1nico, Lotus. En 1992, Damon Hill, o fillo doutro expiloto de Brabham e campi\u00f3n do mundo, debutou no equipo tras Giovanna Amati, a \u00faltima muller que tratou de competir na F\u00f3rmula Un, abandonado cando o seu patrocinio non se materializou.\nO arxentino Sergio Rinland dese\u00f1ou os \u00faltimos autos do equipo ao redor dos motores Judd, coa excepci\u00f3n de , cando Yamaha equipou os coches. En os coches (que eran unha versi\u00f3n actualizada do coche de 1991) rara vez cualificaron para as carreiras. Hill deu ao equipo o seu resultado final, no Gran Premio de Hungr\u00eda, onde cruzou a li\u00f1a de meta 11\u00ba e \u00faltimo, a catro voltas do ga\u00f1ador. Tras o final desa carreira o equipo quedou sen fondos e esborrallouse. Middlebridge Group Limited non puido seguir facendo os pagos dos 6 mill\u00f3ns de \u00a3 6 prestados por Landhurst Leasing, que entrou na administraci\u00f3n. A Oficina de Fraudes do Reino Unido investigou o caso. Os directores xerais de Landhurst foron atopados culpables de corrupci\u00f3n e foron encarcerados, logo de aceptar subornos por m\u00e1is pr\u00e9stamos a Middlebridge. Foi un dos catro equipos que deixar a F\u00f3rmula Un este ano. (March Engineering, Fondmetal e Andrea Moda Formula). A\u00ednda que se falou de reactivar o equipo para o ano seguinte, os seus bens pasaron a Landhurst Leasing e foron poxados pola empresa adxudicataria en 1993. Entre eles foi a antiga f\u00e1brica do equipo en Chessington, que foi adquirida por Yamaha Motor Sports e util\u00edzase como base de Activa Technology Limited, unha empresa de fabricaci\u00f3n de compo\u00f1entes de materiais compostos para autos de carreiras e de estrada a cargo de Herbie Blash. A f\u00e1brica foi comprada por Carlin DPR un equipo de GP2en 2006.\nHistoria outras categor\u00edas.\n \nIndycar.\nOs coches Brabham competiron nas 500 Millas de Indian\u00e1polis de mediados de 1960 a principios de 1970. Logo dun proxecto infrutuoso en 1962, MRD foi comisionado en 1964 para constru\u00edr un chasis de Indycar propulsado por un motor Offenhauser americano. O resultante chasis BT12 foi pilotado por Jack Brabham como \"Zink-Urschel Trackburner\" na carreira de 1964 e retirouse cun problema no dep\u00f3sito de combustible. O coche participou de novo en 1966, logrando un terceiro lugar con Jim McElreath. De 1968 a 1970, Brabham regresou a Indian\u00e1polis, ao principio cunha versi\u00f3n de 4.2 litros do V8 Repco utilizado na F\u00f3rmula Un, co que Peter Revson terminou quinto en 1969, antes de volver ao motor Offenhauser para 1970. A combinaci\u00f3n Brabham-Offenhauser participou de novo en 1971 para JC Agajanian, terminando quinto nas mans de Bill Vukovich II. A\u00ednda que nunca un coche Brabham ga\u00f1ou en Indian\u00e1polis, McElreath ga\u00f1ado catro carreiras Estados Unidos Autom\u00f3bil Club (USAC) en 1965 e 1966 no BT12. O \"Dean Van Lines especial\" no que Mario Andretti ga\u00f1ou o campionato nacional USAC de 1965 era unha copia directa deste coche, feito co permiso de Brabham polo equipo do xefe de Andretti, Clint Brawner. Revson logrou a \u00faltima vitoria de Brabham nunha carreira USAC nun BT25 en 1969, utilizando o motor Repco.\nF\u00f3rmula D\u00faas.\nNa d\u00e9cada de 1960 e principios de 1970, os pilotos que chegaban \u00e1 F\u00f3rmula Un a mi\u00fado continuaban competindo en F\u00f3rmula 2. En 1966 MRD produciu o BT18 para a categor\u00eda m\u00e1is baixa, cun motor Honda. O coche tivo un grande \u00e9xito, ga\u00f1ando 11 carreiras consecutivas de F\u00f3rmula D\u00faas en mans da parella de F\u00f3rmula Un, Brabham e Hulme. Os coches competiron por MRD e non por Brabham Racing Organisation, evitando un conflito directo con Repco, o seu provedor de motores de F\u00f3rmula Un.\nF\u00f3rmula Tres.\nO primeiro Brabham de F\u00f3rmula 3, o BT9, ga\u00f1ou s\u00f3 catro carreiras principais en 1964. O BT15 que seguiu en 1965 foi un dese\u00f1o moi acertado. Foron vendidos 58 coches, que ga\u00f1aron 42 carreiras das m\u00e1is importantes. Evolucionaron este concepto, inclu\u00edndo as \u00e1s para o final da d\u00e9cada, e foron altamente competitivos ata 1971. O BT38C de 1972 foi o primeiro monocasco producido por Brabham e o primeiro que non foi dese\u00f1ado por Tauranac. A\u00ednda que tivo 40 encargos, tivo menos \u00e9xito que os seus predecesores. O angular BT41 foi o \u00faltimo F\u00f3rmula Tres de Brabham.\nCoches deportivos.\nTauranac non gozaba dese\u00f1ando coches deportivos e s\u00f3 puido dedicar un pouco do seu tempo partindo dun monopraza de grande \u00e9xito de MRD. S\u00f3 foron constru\u00eddos 14 modelos de autom\u00f3biles deportivos entre 1961 e 1972, dunha produci\u00f3n total de case 600 chasis. O BT8A tivo bastante \u00e9xito nas carreiras de nivel nacional no Reino Unido en 1964 e 1965. O dese\u00f1o foi \"estirado\" en 1966 para converterse no \u00fanico BT17, que inicialmente levaba unha versi\u00f3n do motor de 4.3 litros Repco para as carreiras de Can-Am. Foi abandonado rapidamente por MRD logo de facerse evidentes os problemas de fiabilidade do motor.\nInnovaci\u00f3ns t\u00e9cnicas.\nBrabham foi considerado un equipo tecnicamente conservador na d\u00e9cada de 1960, principalmente por perseverar co tradicional chasis con bastidor (spaceframe) nos seus coches, moito despois que Lotus introducise o lixeiro e m\u00e1is r\u00edxido chasis \"autoportante\" en 1962. Tauranac razoou que os autoportantes da \u00e9poca non eran m\u00e1is r\u00edxidos que un ben dese\u00f1ado chasis de bastidor e en cambio eran m\u00e1is dif\u00edciles de reparar e menos apropiados para os clientes de MRD. Estes coches \"pasados de moda\" d\u00e9ronlle ao equipo Brabham os campionatos de e e mantiv\u00e9ronse competitivos na F\u00f3rmula 1 ata que os cambios no regulamento obrigaron o paso aos autoportantes en 1970.\nA pesar deste suposto conservadorismo, en 1963 Brabham foi o primeiro equipo de F\u00f3rmula 1 en usar un t\u00fanel de vento para afinar os seus dese\u00f1os e reducir a resistencia do vento (\"drag\") evitando que os autos elev\u00e1sense por mor da velocidade. Esta pr\u00e1ctica se fixo normal na d\u00e9cada de 1980 e \u00e9 posiblemente o factor m\u00e1is importante \u00e1 hora de dese\u00f1ar os autos modernos. Cara a finais dos anos de 1960, os equipos empezaron a explotar o efecto aerodin\u00e1mico da forza cara a abaixo (\"downforce\") para premer os pneum\u00e1ticos contra o chan con m\u00e1is forza e permitir aos coches ir m\u00e1is r\u00e1pido nas curvas. No Gran Premio de B\u00e9lxica de 1968, Brabham foi o primeiro, xunto con Ferrari, en introducir aler\u00f3ns posteriores completos con este fin.\nO per\u00edodo m\u00e1is f\u00e9rtil de innovaci\u00f3n t\u00e9cnica para o equipo veu nas d\u00e9cadas de 1970 e 1980 cando Gordon Murray se converteu no director t\u00e9cnico. Durante 1976, o equipo introduciu os \"freos de carbono-carbono\" na F\u00f3rmula 1, que promet\u00edan reducir o \"peso non suspendido\" e un mellor traballo nas freadas debido ao maior coeficiente de rozamento do carbono. A tecnolox\u00eda non era fiable ao principio. En 1976 Carlos Pace estrelouse a 290\u00a0km/h no circu\u00edto de \u00d6sterreichring despois de que o quecemento dos freos fixera ferver o l\u00edquido de freos, deix\u00e1ndoo sen xeito de deter o auto. En 1979 Brabham desenvolvera un efectivo sistema de freado carbono-carbono, combinando discos de carbono con zapatas de carbono. A fins da d\u00e9cada de 1980, practicamente todos os competidores nas categor\u00edas m\u00e1is altas do automobilismo usaban os freos de carbono.\nA\u00ednda que Brabham experimentou con spoilers dianteiros e faldr\u00f3ns a mediados da d\u00e9cada de 1970, o equipo, as\u00ed como todo o resto dos competidores, non comprenderon inmediatamente o desenvolvemento de Lotus dun coche con efecto chan en 1977. O Brabham BT46B 'auto ventilador' de 1978, xerou enorme forza cara a abaixo cun ventilador que extra\u00eda o aire de debaixo do coche, a\u00ednda que se afirmaba que a s\u00faa tarefa era arrefriar o motor. O coche s\u00f3 correu unha vez no campionato de F\u00f3rmula 1, ga\u00f1ando con Niki Lauda o Gran Premio de Suecia de 1978, antes que fose prohibido pola FIA.\nA\u00ednda que en 1979 Murray foi o primeiro en usar paneis livi\u00e1ns de \"fibra de carbono\" para dar rixidez \u00e1 aliaxe de aluminio dos monocasco de Brabham, imitou ao seu predecesor Tauranac en ser o \u00faltimo en cambiar a monocascos completamente feitos con materiais compostos. Murray era remiso a constru\u00edr o chasis completo con materiais compostos ata entender o seu comportamento nunha colisi\u00f3n, unha comprensi\u00f3n que alcanzou en parte a trav\u00e9s da proba de impacto dun chasis BT49. O equipo non usou o seu propio chasis completamente fabricado con material composto ata o BT55 de 1986, sendo o \u00faltimo equipo en facelo. Esta tecnolox\u00eda \u00e9 agora usada en todas as competici\u00f3ns de monoprazas de alto nivel.\nNa tempada a FIA introduciu unha altura m\u00ednima de 6\u00a0cm para os coches, coa intenci\u00f3n de facelos andar m\u00e1is amodo nas curvas limitando o pulo cara a abaixo creado polo \"efecto chan\". Gordon Murray ideou unha \"suspensi\u00f3n hidroneum\u00e1tica\" para o BT49C, que permit\u00eda ao auto asentarse a unha altura moito m\u00e1is baixa a alta velocidade. Brabham foi acusado de facer trampa por outros equipos, a\u00ednda que Murray cre que o sistema cumpr\u00eda a letra das regulaci\u00f3ns. O equipo non foi castigado e outros pronto produciron sistemas con efectos similares.\nNo Gran Premio do Reino Unido de 1982, Brabham reintroduzo a idea de repostar combustible e cambiar os pneum\u00e1ticos dos monoprazas durante a carreira, algo que non se v\u00eda desde a tempada de F\u00f3rmula 1, para permitir que os seus pilotos tomasen vantaxe ao comezo das carreiras aproveitando a s\u00faa carga lixeira de combustible e os pneum\u00e1ticos brandos. Logo de estudar t\u00e9cnicas usadas nas 500 Millas de Indian\u00e1polis e na NASCAR nos Estados Unidos, o equipo era capaz de encher e cambiar os pneum\u00e1ticos do auto en 14 segundos en ensaios antes da carreira. En 1982 Murray sentiu que a t\u00e1ctica achegaba pouco e que m\u00e1is ben \"daba conta aos patrocinadores de que non temos oportunidade de ga\u00f1ar\", pero en 1983 o equipo fixo bo uso da t\u00e1ctica. A repostaxe foi prohibida en e non reapareceu ata a tempada de (ata que foi prohibida de novo en , pero os cambios de pneum\u00e1ticos permaneceron como parte da F\u00f3rmula 1 (ag\u00e1s brevemente durante a tempada en que s\u00f3 eran permitidos por raz\u00f3ns de seguridade). Max Mosley, xefe da FIA, afirmou a fins da d\u00e9cada de 1990 que os tele videntes atopaban o espect\u00e1culo das paradas en pits m\u00e1is emocionante que un adiantamento na pista.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "222293", "revid": "98629", "url": "https://gl.wikipedia.org/wiki?curid=222293", "title": "Guerra entre os \u00c6sir e os Vanir", "text": "Na mitolox\u00eda n\u00f3rdica, a Guerra entre os \u00c6sir e os Vanir foi a guerra que tivo lugar entre os \u00c6sir e os Vanir, dous grupos de deuses. A guerra culminou coa unificaci\u00f3n das d\u00faas tribos nunha soa tribo de deuses. Foi un acontecemento importante no canon e as s\u00faas consecuencias e a potencial historicidade en torno \u00f3s relatos da guerra son un tema de amplo debate e discurso acad\u00e9mico.\nInformaci\u00f3n fragmentada sobre a guerra aparece nalgunhas fontes sobreviventes. As\u00ed, a guerra \u00e9 descrita en \"V\u00f6lusp\u00e1\", un poema recollido na \"Edda po\u00e9tica\" no s\u00e9culo XIII de fontes tradicionais m\u00e1is antigas, no libro \"Sk\u00e1ldskaparm\u00e1l\" da \"Edda prosaica\", escrito arredor do ano 1220 por Snorri Sturluson, e nunha forma evemerista na \"Saga dos Ynglings\", primeira parte da \"Heimskringla\", tam\u00e9n escrita polo poeta e historiador island\u00e9s Snorri Sturluson no s\u00e9culo XIII.\nTestemu\u00f1os.\nOs seguintes testemu\u00f1os dan informaci\u00f3n sobre a guerra:\n\"Edda po\u00e9tica\".\nEn d\u00faas estrofas do \"V\u00f6lusp\u00e1\", a guerra \u00e9 relatada por unha v\u00f6lva (quen se refire a si mesma en terceira persoa), mentres o deus Od\u00edn a cuestiona. Na primeira das d\u00faas estrofas, a v\u00f6lva di que lembra a primeira guerra no mundo, cando a deusa Vanir Gullveig foi atravesada con lanzas e, logo, queimada tres veces nun dos sal\u00f3ns de Od\u00edn, pero que Gullveig renaceu as tres ocasi\u00f3ns. Na seguinte estrofa, a v\u00f6lva sost\u00e9n que Gullveig renacida do lume foi chamada Hei\u00f0r (que significa \"a Brillante\", tam\u00e9n ser\u00eda pertinente o adxectivo \"Reluciente\" ou o substantivo \"Honra\") cada vez que regresaba a casa, que era sabia e lanzaba feitizos. A deusa Gullweig/Hei\u00f0r practicaba un tipo de feiticer\u00eda (Seid) onde pod\u00eda, como cando estaba en transo, e foi \"sempre a favorita das mulleres malvadas.\"\nOs Vanir demandaron unha reparaci\u00f3n dos \u00c6sir pola tortura de Gullweig: os Vanir quer\u00edan ter o mesmos status e privilexio que os \u00c6sir. As\u00ed, nunha estrofa posterior, a v\u00f6lva dille a Od\u00edn que todos os poderes foron \u00f3s sitios do xu\u00edzo e discutiron se os \u00c6sir deb\u00edan pagar unha multa ou se, no seu lugar, todos os deuses deb\u00edan ter tributos. \u00d3 final, os \u00c6sir neg\u00e1ronse e romperon as conversaci\u00f3ns, polo que estourou unha guerra entre as d\u00faas tribos. M\u00e1is adiante no poema, unha estrofa proporciona o derradeiro dos relatos da v\u00f6lva sobre os eventos que rodearon \u00e1 guerra. Afirma:\nJohn Lindow sost\u00e9n que as estrofas son moi imprecisas e que ten un problema en particular \u00f3 traducir a segunda metade da estrofa 23; por\u00e9n, afirma que as estrofas parecen transmitir informaci\u00f3n sobre unha batalla precipitada pola entrada de Gullveig/Hei\u00f0r entre os \u00c6sir, dado que non foran capaces de matala e que aquela practicaba un tipo antigo de maxia, Seid. Lindow postula que a estrofa 23 parece referirse a unha incapacidade de acadar unha tregua durante a guerra e que, de ser as\u00ed, o poema fl\u00fae ata ben entrada a guerra descrita na estrofa 24, a\u00ednda que esta formulaci\u00f3n na estrofa 23 tam\u00e9n poder\u00eda indicar un movemento cara a unha comunidade na que participar\u00edan tanto os \u00c6sir como os Vanir.\n\"Edda prosaica\".\nNo libro \"Sk\u00e1ldskaparm\u00e1l\" (cap\u00edtulo 57) da \"Edda prosaica\", o deus Bragi explica a orixe da poes\u00eda. Bragi di que se orixinou na guerra entre os \u00c6sir e os Vanir, durante a conferencia de paz onde tanto os \u00c6sir como os Vanir estableceron unha tregua \u00f3 cuspir nun recipiente. Cando marcharon, os deuses decidiron que non deb\u00eda ser verquida, sen\u00f3n que deb\u00eda ser mantida como un s\u00edmbolo da s\u00faa paz e, as\u00ed, do seu contido (o cuspe dos deuses) fixeron un home, Kvasir, quen foi m\u00e1is tarde asasinado e do seu sangue mesturado con mel f\u00edxose a hidromel que inspiraba \u00f3s poetas.\n\"Heimskringla\".\nNo cap\u00edtulo 4 de \"Heimskringla\", Snorri Sturluson presenta un relato de forma evemerista da guerra. Sost\u00e9n que Od\u00edn levou un grande ex\u00e9rcito de Asia (\u00c1saland) para atacar \u00f3 pobo de Vanaland; por\u00e9n, segundo Sturluson, o pobo de Vanaland estaba ben preparado para a invasi\u00f3n e defendeu o seu territorio tan ben que a vitoria estivo a disposici\u00f3n de ambos bandos e ambas partes produciron inmenso dano e devastaron as terras duns e outros.\nSturluson afirma que os dous bandos finalmente cansaron de loitar e acordaron reunirse para establecer unha tregua. Ambas partes fix\u00e9rono e intercambiaron ref\u00e9ns. Vanaland enviou a \u00c1saland \u00f3 seu mellor home: Nj\u00f6r\u00f0r, descrito como rico, e \u00f3 seu fillo Freyr a cambio de H\u0153nir de \u00c1saland, descrito como grande, fermoso e, segundo o pobo de Vanaland, axeitado para ser un xefe. Ademais, \u00c1saland enviou a M\u00edmir, un home de gran entendemento, a cambio de Kvasir, a quen Sturluson describe como o home m\u00e1is sabio de Vanaland.\nSturluson contin\u00faa o seu relato coa chegada a Vanaland dos ref\u00e9ns. H\u0153nir foi nomeado inmediatamente xefe e M\u00edmir a mi\u00fado d\u00e1balle bos consellos; por\u00e9n, cando H\u0153nir estaba en reuni\u00f3ns e na Thing sen M\u00edmir \u00f3 seu car\u00f3n, sempre respond\u00eda do mesmo xeito: \u00abDeixen que outros decidan\u00bb. Posteriormente, os habitantes de Vanaland sospeitaron que foran enganados no intercambio cos poboadores de \u00c1saland, polo que capturaron a M\u00edmir, decapit\u00e1rono e enviaron a s\u00faa testa a \u00c1saland. Od\u00edn tomou a cabeza de M\u00edmir, embalsamouna con herbas para que non podrecese e conxurouna, co cal deulle o poder de falarlle e revelarlle segredos.\nSegundo Snorri Sturluson, Od\u00edn ent\u00f3n nomeou a Nj\u00f6r\u00f0r e Freyr para que se convertesen en sacerdotes de sacrificios e se volvesen \"Diar\" (Deuses) do pobo de \u00c1saland. Freia, filla de Nj\u00f6r\u00f0r, foi a sacerdotisa destes sacrificios e \u00e9 descrita como a que introduciu o seid en \u00c1saland.\nTeor\u00edas.\nVarias teor\u00edas rodean a Guerra entre os \u00c6sir e os Vanir:\nBase proto-indoeuropea.\nComo os Vanir foron a mi\u00fado considerados deuses da fertilidade, a Guerra entre os \u00c6sir e os Vanir foi proposta como un reflexo da invasi\u00f3n dos cultos locais de fertilidade nalg\u00fan lugar das rexi\u00f3ns habitadas polos pobos xerm\u00e1nicos por un culto m\u00e1is agresivo e propenso \u00e1 guerra. Esta foi presentada como unha analox\u00eda da invasi\u00f3n dos pobos indoeuropeos. Georges Dum\u00e9zil sost\u00e9n que a guerra non debe ser necesariamente entendida en termos hist\u00f3ricos m\u00e1is que calquera outro mito, debido a que est\u00e1 situada antes da emigraci\u00f3n dende o Medio Oriente e afirma que os relatos est\u00e1n m\u00e1is centrados na tregua que nos detalles relativos \u00e1s batallas.\nDiversos acad\u00e9micos citaron paralelismos entre a Guerra entre os \u00c6sir e os Vanir co Rapto das sabinas da mitolox\u00eda romana e co Mah\u00e1bharata da mitolox\u00eda hind\u00fa, dando apoio a unha \u00abguerra das sociedades\u00bb proto-indoeuropeas. Para explicar estes paralelos, J. P. Mallory afirma:\nOutros.\nVarios acad\u00e9micos consideran equivalentes as figuras das deusas Gullveig/Hei\u00f0r e Freia. Estas conclusi\u00f3ns foron alcanzadas por medio de comparaci\u00f3ns entre o uso de Seid pola figura de Gullveig/Hei\u00f0r en \"V\u00f6lusp\u00e1\" e a menci\u00f3n de Freia realizando seid nos \u00c6sir dende os Vanir en \"Heimskringla\". Isto \u00e9 interpretado como que a corrupci\u00f3n exercida polos Vanir sobre os \u00c6sir levou \u00e1 Guerra entre ambos bandos de deuses.\nLindow afirma que mesmo se as d\u00faas deusas (Gullweig e Freia) non fosen id\u00e9nticas, os variados relatos da guerra parecen compartir a idea dunha entrada disruptiva de persoas nun pobo. Lindow compara a aparici\u00f3n de Gullveig/Hei\u00f0r entre os \u00c6sir coa disrupci\u00f3n de H\u0153nir e M\u00edmir entre os Vanir en \"Heimskringla\". Por \u00faltimo, Lindow destaca que os tres relatos comparten a noci\u00f3n de adquisici\u00f3n de ferramentas para a conquista da sabedor\u00eda; a pr\u00e1ctica de seid en dous relatos e a cabeza de M\u00edmir no outro."}
{"id": "222294", "revid": "1131", "url": "https://gl.wikipedia.org/wiki?curid=222294", "title": "Casa M\u00fclder", "text": "A casa M\u00fclder \u00e9 unha construci\u00f3n de 1907 situada no cruzamento das r\u00faas Monteros R\u00edos con Pablo Morillo, en Vigo. Tr\u00e1tase do mellor exemplo de arquitectura modernista existente na cidade, que ten un rico patrimonio arquitect\u00f3nico neste estilo.\nHistoria.\nFoi constru\u00edda por Manuel G\u00f3mez Rom\u00e1n, pero asinada por Manuel Felipe Quintana. O arquitecto levantou un edificio para Enrique M\u00fclder Palmer en estilo modernista, con influencias vienesas e belgas.\nConstruci\u00f3n e estilo.\nO seu estilo modernista \u00e9 ben visible, na li\u00f1a dos primeiros edificios do arquitecto, como o Edificio Sime\u00f3n, moi pr\u00f3ximo. Consta de tres andares con baixo, cun corpo circular na esquina rematado por unha c\u00fapula con forma de ovo e revestida de placas cer\u00e1micas brillantes. Os vans que abarcan dous andares e os \u00e1ticos por riba das cornixas danlle unha acentuada verticalidade \u00e1 construci\u00f3n, efecto ao que contrib\u00faen tam\u00e9n os pin\u00e1culos por riba da cuberta. Hai que destacar a esteronom\u00eda do edificio, onde as superficies ch\u00e1s transf\u00f3rmanse en corpos sa\u00edntes curvos mediante arcos abucinados de superficie alabeada. Na planta baixa destaca o arco carpanel, e sobre ela hai un balc\u00f3n corrido con aberturas curvas no petril, pechado con ferro forxado. Nos laterais da fachada principal hai dous corpos laterais que sobresaen, d\u00e1ndolle gran mobilidade ao edificio. Destaca na decoraci\u00f3n o excepcional traballo de cantar\u00eda e o uso de cer\u00e1mica.\nNa fachada hai unha placa de granito cun relevo de bronce do busto de Manuel G\u00f3mez Rom\u00e1n."}
{"id": "222295", "revid": "7596", "url": "https://gl.wikipedia.org/wiki?curid=222295", "title": "Edificio El Moderno", "text": "O Edificio El Moderno \u00e9 unha construci\u00f3n civil da cidade de Vigo, situada na n\u00famero 1 da r\u00faa Policarpo Sanz, facendo esquina coa r\u00faa de Carral. \u00c9 un dos edificios hist\u00f3ricos m\u00e1is significativos da cidade.\nHistoria.\nA s\u00faa construci\u00f3n promoveuna Manuel B\u00e1rcena Franco, Conde de Torrecedeira, co obxectivo de facer un edificio para vivendas de renda. O arquitecto ao que se encomendou o encargo foi o franc\u00e9s de orixe polaca Michel Pacewicz, que iniciou as obras en 1897 e rematounas en 1902. O edificio recibe o nome de \"El Moderno\" por un famoso hotel que estivo al\u00ed instalado, e que recib\u00eda ese nome, creado en 1906 por Jes\u00fas Fern\u00e1ndez Otero, primeiro tenente de alcalde de Vigo, e empresario que tam\u00e9n explotar\u00eda o Hotel Continental. Foi renovado en 1953 polo produtor de cinema Ces\u00e1reo Gonz\u00e1lez, que lle deu o nome de Gran Hotel.\nConstruci\u00f3n e estilo.\nTr\u00e1tase dunha obra onde a influencia francesa \u00e9 m\u00e1is que evidente. O edificio consta de semisoto, planta baixa, entreplanta, tres plantas, e un \u00e1tico baixo cuberta con \u00f3culos. Unha modificaci\u00f3n en 1977, moi pouco respectuosa co edificio orixinal, modificou o interior por completo, a cuberta para sumar dous andares, e eliminou a c\u00fapula de escamas crom\u00e1ticas que coroa a rotonda do esquinal.\nA fachada a Policarpo Sanz \u00e9 sim\u00e9trica e ofrece unha composici\u00f3n de diferentes formas arquitect\u00f3nicas, distribu\u00eddas segundo as plantas, mesturando vans de diferentes alturas e anchuras, illados ou englobados entre grandes columnatas corintias, con front\u00f3ns neobarrocos partidos con volutas; tam\u00e9n combina balc\u00f3ns corridos e individuais, con petr\u00eds p\u00e9treos ou forxados, amofadillado con alternancia de perpia\u00f1os e dovelas resaltados mediante esgrafiado, arcos escarzanos, semicirculares, el\u00edpticos, e linteis fortemente decorados. Inspirado nun barroco rococ\u00f3 franc\u00e9s, pero con forte presenza modernistas nos ventanais e arcos rebaixados, as\u00ed como a c\u00fapula e os balc\u00f3ns con pedra novelda. Destaca a perfecci\u00f3n do traballo de cantar\u00eda, outra mostra m\u00e1is do nivel de calidade alcanzado pola profesi\u00f3n en Vigo neses anos."}
{"id": "222296", "revid": "56817", "url": "https://gl.wikipedia.org/wiki?curid=222296", "title": "Touch and Go Records", "text": "Touch and Go Records \u00e9 unha disogr\u00e1fica independente estadounidense baseada en Chicago, Illinois. Despois da s\u00faa aparici\u00f3n como un fanzine caseiro en 1979, converteuse nun dos selos claves nas escenas \"underground\" e alternativa estadounidenses dos anos 80. Touch &amp; Go labrouse unha reputaci\u00f3n aventur\u00e1ndose a publicar traballos de bandas de noise rock como Butthole Surfers, Big Black e The Jesus Lizard. Xunto con outros selos independentes dos Estados Unidos como Twin/Tone, SST Records ou Dischord Records, Touch and Go axudou a espallar por todo o pa\u00eds unha serie de bandas underground formadas na escena indie pre-Nirvana. Eses selos presidiron o cambio dende o hardcore punk dominante na escena underground da \u00e9poca cara estilos m\u00e1is diversos de rock alternativo que estaban aparecendo."}
{"id": "222297", "revid": "85894", "url": "https://gl.wikipedia.org/wiki?curid=222297", "title": "Paulino Rodr\u00edguez Marquina", "text": "Paulino Rodr\u00edguez Marquina, nado en Allariz o 16 de setembro de 1859 e finado en Tucum\u00e1n o 10 de novembro de 1915, foi un comerciante e escritor galego.\nTraxectoria.\nIniciou estudos universitarios na USC, que non conclu\u00edu. En 1880 emigrou a Buenos Aires, e en 1882 radicouse en Tucum\u00e1n. Publicou artigos na prensa local e fundou e dirixiu \"El F\u00edgaro\". Colaborou tam\u00e9n en \"El Gil Blas\" e na prensa bonaerense. En 1887 foi nomeado xefe da Oficina de Estat\u00edstica da provincia de Tucum\u00e1n. Publicou \"Anuario de Estad\u00edstica de la Provincia de Tucum\u00e1n correspondiente al a\u00f1o 1895\". Foi tam\u00e9n autor de \"La mortalidad infantil en Tucum\u00e1n\" (1899), \"Memoria descriptiva de la provincia de Tucum\u00e1n\" (1888), \"Las Clases Obreras (la mano de obra, costumbres y vicios. Virtudes y medios de mejorar sus condiciones)\" (1894) e \"Censo de la Capital de Tucum\u00e1n, 1913, Poblaci\u00f3n, Habitaci\u00f3n, Industria y Comercio\" (1914)."}
{"id": "222298", "revid": "85894", "url": "https://gl.wikipedia.org/wiki?curid=222298", "title": "Nadela, San Xo\u00e1n de Pena, Lugo", "text": "Nadela \u00e9 un lugar da parroquia do San Xo\u00e1n de Pena, no concello de Lugo. Ti\u00f1a 68 habitantes no ano 2021 segundo datos do IGE, dos cales 26 eran homes e 42 mulleres.\nSituado a 7\u00a0km da capital, Lugo, \u00e9 co\u00f1ecido por ser un n\u00f3 de comunicaci\u00f3ns, coa confluencia da autov\u00eda A-6, a N-VI (LU-11), o corredor CG-2.2 a Sarria e Monforte de Lemos e a antiga C-546."}
{"id": "222299", "revid": "1131", "url": "https://gl.wikipedia.org/wiki?curid=222299", "title": "Nadela", "text": "O top\u00f3nimo galego Nadela pode referirse a:"}
{"id": "222302", "revid": "85894", "url": "https://gl.wikipedia.org/wiki?curid=222302", "title": "Pegerto Pardo Balmonte", "text": "Pegerto Pardo Balmonte Gil, nado en Castro de Rei en 1843 e finado en Madrid o 12 de novembro de 1929, foi un pol\u00edtico galego.\nTraxectoria.\nNa Restauraci\u00f3n integrouse no Partido Liberal sendo un dos homes de Benigno Quiroga Ballesteros, pero mantendo boas relaci\u00f3ns con Manuel V\u00e1zquez de Parga, l\u00edder dos conservadores lugueses. Foi elixido deputado a Cortes polo distrito da Fonsagrada en 1881 e volveu ser elixido deputado polo mesmo distrito en 1886, 1891, 1893 e 1899. Foi elixido senador pola provincia de Lugo en doce lexislaturas entre 1899 e 1923.\nCasado con Segunda Garc\u00eda, foi t\u00edo e mentor pol\u00edtico de Jos\u00e9 Benito Pardo Rodr\u00edguez (Pepe Benito)."}
{"id": "222303", "revid": "89787", "url": "https://gl.wikipedia.org/wiki?curid=222303", "title": "Tema art\u00edstico", "text": "Tema art\u00edstico \u00e9 o tema dunha obra de arte. Normalmente a expresi\u00f3n restr\u00ednxese \u00e1s artes visuais, polo que coincide cos temas iconogr\u00e1ficos (os que poden expresarse cunha iconograf\u00eda identificativa). Os temas literarios e os temas musicais (mesmo na m\u00fasica descritiva ou m\u00fasica program\u00e1tica) non adoitan inclu\u00edrse nesta expresi\u00f3n.\nOs temas art\u00edsticos son aqueles directamente obxecto de preocupaci\u00f3n dos artistas, ligados ao contexto hist\u00f3rico e cultural das s\u00faas \u00e9pocas respectivas. A sistematizaci\u00f3n dos temas recorrentes dentro da pintura ou a escultura prov\u00e9n da tentativa de descrici\u00f3n dos x\u00e9neros art\u00edsticos; categor\u00eda de clasificaci\u00f3n m\u00e1is ampla, que nas artes designan a cada unha das distintas clases nas que se poden ordenar as obras segundo trazos com\u00fans de forma e de contido.\nTemas contempor\u00e1neos.\nTodos os concernentes ao mundo actual.\nO mecenado.\nOs mecenas, financiando as Artes, demandan aos artistas que representen a s\u00faa persoa dentro de iconas divinas. Isto xustifica o seu emprego temporal sobre a terra e s\u00e9rvelles para o benestar espiritual das s\u00faas almas.\nXerarqu\u00eda.\nNo campo da pintura, existe a chamada \u00abxerarqu\u00eda dos x\u00e9neros\u00bb asociada coa Acad\u00e9mie fran\u00e7aise que no pasado tivo un papel central na arte acad\u00e9mica. Estes x\u00e9neros, en orde xer\u00e1rquica, eran:\nEstas categor\u00edas tiveron un papel importante entre o s\u00e9culo XVII e a era moderna, cando os pintores e os cr\u00edticos comezaron a rebelarse contra as moitas regras da Acad\u00e9mie fran\u00e7aise, inclu\u00edda a preferencia da Acad\u00e9mie pola pintura de historia."}
{"id": "222305", "revid": "1308", "url": "https://gl.wikipedia.org/wiki?curid=222305", "title": "Espido (arte)", "text": ""}
{"id": "222306", "revid": "1308", "url": "https://gl.wikipedia.org/wiki?curid=222306", "title": "Espido (x\u00e9nero art\u00edstico)", "text": ""}
{"id": "222307", "revid": "1888", "url": "https://gl.wikipedia.org/wiki?curid=222307", "title": "Benigno Quiroga L\u00f3pez-Ballesteros", "text": ""}
{"id": "222308", "revid": "85894", "url": "https://gl.wikipedia.org/wiki?curid=222308", "title": "Antonio Guiti\u00e1n Garc\u00eda", "text": "Antonio Guiti\u00e1n Garc\u00eda, nado en Monforte de Lemos e finado na mesma cidade en xullo de 1897, foi un militar e pol\u00edtico galego.\nTraxectoria.\nTenente coronel co Corpo de Enxe\u00f1eiros. Na Restauraci\u00f3n foi elixido deputado a Cortes polo distrito de Monforte nas elecci\u00f3ns de 1879, que disputou fronte a Manuel Rodr\u00edguez Castro, elecci\u00f3ns que foron anuladas, volveu ser elixido na elecci\u00f3n parcial de 9 de maio de 1880 e novamente nas elecci\u00f3ns de 1884.\nEra irm\u00e1n do tam\u00e9n deputado Jos\u00e9 Guiti\u00e1n Garc\u00eda e t\u00edo do que foi alcalde de Monforte de Lemos (1887-1890), Luis P\u00e9rez Guiti\u00e1n."}
{"id": "222309", "revid": "5863", "url": "https://gl.wikipedia.org/wiki?curid=222309", "title": "Guillermo de Osma Scull", "text": "Guillermo Joaqu\u00edn de Osma Scull, nado na Habana o 24 de xaneiro de 1853 e finado en Biarritz o 7 de febreiro de 1922, foi un diplom\u00e1tico, arque\u00f3logo e pol\u00edtico espa\u00f1ol.\nTraxectoria.\nConde de Valencia de Don Juan, logo de realizar estudos nas universidades da Sorbona e Oxford, entrou na carreira diplom\u00e1tica en 1877, na que permaneceu ata 1891 cando foi elixido deputado a Cortes polo distrito de Monforte representando ao Partido Conservador, sendo reelixido polo mesmo distrito nas sucesivas elecci\u00f3ns que se celebraron ata 1918. En 1919 foi nomeado senador vitalicio.\nFoi ministro de Facenda en dous dos gobernos presididos por Antonio Maura: entre o 5 de decembro de 1903 e o 16 de decembro de 1904, e entre o 25 de xaneiro de 1907 e o 23 de febreiro de 1908. Da s\u00faa etapa ministerial destaca a promulgaci\u00f3n da \"Lei de Alcohois e de Azucres\"\nFoi tam\u00e9n Presidente do Consello de Estado e Gentilhombre de c\u00e1mara con ejercicio do Rei Afonso XIII. Destacou como arque\u00f3logo deb\u00e9ndoselle a fundaci\u00f3n, en 1916, do Instituto de Valencia de Don Juan, en Madrid."}
{"id": "222310", "revid": "1888", "url": "https://gl.wikipedia.org/wiki?curid=222310", "title": "Guillermo Joaqu\u00edn de Osma Scull", "text": ""}
{"id": "222311", "revid": "1822", "url": "https://gl.wikipedia.org/wiki?curid=222311", "title": "Felice Peretti", "text": ""}
{"id": "222315", "revid": "85894", "url": "https://gl.wikipedia.org/wiki?curid=222315", "title": "San Marti\u00f1o, Borreiros, Gondomar", "text": "San Marti\u00f1o \u00e9 un lugar da parroquia de Borreiros, no concello pontevedr\u00e9s de Gondomar na comarca de Vigo. Ti\u00f1a 117 habitantes no ano 2011 segundo datos do Instituto Nacional de Estad\u00edstica, dos cales 50 eran homes e 67 eran mulleres.\nPatrimonio.\nNeste lugar est\u00e1 a igrexa co seu adro e o cruceiro. Tam\u00e9n est\u00e1 en San Marti\u00f1o o Centro Cultural de Borreiros, constru\u00eddo pola Comunidade de Montes Veci\u00f1ais en Man Com\u00fan de Borreiros e a Asociaci\u00f3n de Veci\u00f1os San Marti\u00f1o de Borreiros, que conta cun campo de f\u00fatbol sala e tenis, un de birlos celtas, e outro de f\u00fatbol. No local ensaia o grupo de gaitas Cores do Sobreiro, e o de pandeireteiras, Pandeireteiras do Sobreiro."}
{"id": "222318", "revid": "89787", "url": "https://gl.wikipedia.org/wiki?curid=222318", "title": "Edu Mart\u00ednez", "text": "Eduardo Mart\u00ednez Balmaseda, co\u00f1ecido como Edu Mart\u00ednez, nado o 5 de maio de 1990 en Logro\u00f1o, A Rioxa, \u00e9 un xogador profesional espa\u00f1ol de baloncesto. Actualmente forma parte do cadro de xogadores do Club Baloncesto Breog\u00e1n de Lugo, no que xoga na posici\u00f3n de aleiro cunha alzada de 2,00 metros.\nTraxectoria.\nFormado nas categor\u00edas inferiores do FC Barcelona e do Estudiantes de Madrid, chega na tempada 2011-12 \u00e1 formar parte do cadro de xogadores do primeiro equipo dos \"colexiales\" na Liga ACB. \u00c9 internacional coas categor\u00edas inferiores selecci\u00f3n espa\u00f1ola de baloncesto, con quen foi medalla de bronce no Europeo Sub-20 de Croacia."}
{"id": "222331", "revid": "98629", "url": "https://gl.wikipedia.org/wiki?curid=222331", "title": "General Electric", "text": "General Electric ou (GE, General Electric Company) \u00e9 unha corporaci\u00f3n multinacional estadounidense fundada en Nova York e con sede en Connecticut.\nA empresa opera en catro sectores:\nHistoria.\nEn 1890, Thomas Alva Edison xuntara varios dos seus negocios baixo unha corporaci\u00f3n para formar Edison General Electric. Case ao mesmo tempo, Charles Coffin, dirixindo \"Thomson-Houston Electric Company\", adquiriu un bo n\u00famero de competidores e tivo acceso \u00e1s s\u00faas patentes clave.\nGeneral Electric foi formada pola fusi\u00f3n en 1892 de Edison General Electric en Schenectady, Nova York, e Thomson-Houston Electric Company de Lynn, Massachusetts. \u00c1mbalas plantas contin\u00faan operando baixo a marca de GE hoxe en d\u00eda. A empresa foi fundada en Nova York, coa planta de Schenectady utilizada como sede moitos anos.\nEn 1910 a compa\u00f1\u00eda comezou a produci\u00f3n en masa das l\u00e1mpadas de filamento de tungsteno (a patente para o uso de filamentos incandescentes merc\u00e1ronlla ao inventor ruso AN Lodygina en 1906).\nEn 1925 saca ao mercado o primeiro refrixerador para o fogar.\nEn 1928 abre unha emisora \u200b\u200bde radio e comeza a transmisi\u00f3n de programas de televisi\u00f3n.\nEn 1942 proba o seu primeiro motor a reacci\u00f3n.\nEn 1947 comeza a produci\u00f3n masiva de lavadoras autom\u00e1ticas.\nEn 1960 a compa\u00f1\u00eda produce unha metralladora M134 Minigun, un dos seus produtos emblem\u00e1ticos.\nGE ten unha ampla historia de traballo con turbinas no campo de xeraci\u00f3n de enerx\u00eda. A compa\u00f1\u00eda introduciu os primeiros turbocompresores durante a primeira guerra mundial, e continuou desenvolv\u00e9ndoos durante o per\u00edodo de entreguerras, chegando a ser indispensables nos anos inmediatamente antes da segunda guerra mundial. GE tam\u00e9n traballou con dese\u00f1os de Frank Whittle durante a guerra, introducindo os motores de reacci\u00f3n de Whittle nos Estados Unidos durante os anos 1940. Isto conduciu \u00e1 fundaci\u00f3n de GE Aviation, que \u00e9 actualmente un dos maiores fabricantes de motores no mundo, s\u00f3 por detr\u00e1s de Rolls-Royce plc de Gran Breta\u00f1a, que abriu o cami\u00f1o no dese\u00f1o e a fabricaci\u00f3n de motores. En 2002, GE mercou os activos de enerx\u00eda e\u00f3lica de Enron durante a liquidaci\u00f3n por creba.\nActividades.\nActualmente, a empresa conta con 6 unidades de negocio:"}
{"id": "222333", "revid": "1888", "url": "https://gl.wikipedia.org/wiki?curid=222333", "title": "Ram\u00f3n Rebell\u00f3n Zubiri", "text": "Ram\u00f3n Rebell\u00f3n Zubiri, nado en Ourense o 7 de outubro de 1855 e finado en Galdo (Viveiro) o 14 de novembro de 1931, foi un avogado e pol\u00edtico galego.\nTraxectoria.\nIrm\u00e1n do xeneral Inspector de Sanidade da Armada Gabriel Rebell\u00f3n Zubiri. Licenciado en Dereito pola Universidade de Santiago de Compostela. Casou coa filla de Bartolom\u00e9 Basanta Miranda, l\u00edder do Partido Conservador en Viveiro, suced\u00e9ndoo despois. Na Restauraci\u00f3n foi elixido deputado a Cortes polo distrito de Viveiro durante catro lexislaturas (1884-1901). Foi correspondente do Banco de Comercio Hispano Arxentino en Viveiro. Recibiu a Gran Cruz de Isabel a Cat\u00f3lica. Acadou o t\u00edtulo de Cidade para Viveiro no 1891, sendo rexente Mar\u00eda Cristina."}
{"id": "222334", "revid": "5863", "url": "https://gl.wikipedia.org/wiki?curid=222334", "title": "Bartolom\u00e9 Basanta Miranda", "text": "Bartolom\u00e9 Basanta Miranda, nado en Cabarcos (Barreiros) en 1812 e finado en Viveiro o 13 de abril de 1885, foi un pol\u00edtico galego.\nTraxectoria.\nFoi elixido senador pola provincia de Lugo en 1872. Na Restauraci\u00f3n foi o l\u00edder do Partido Conservador en Viveiro. Foi elixido deputado a Cortes polo distrito de Viveiro en 1876, sendo reelixido polo mesmo distrito en 1879. Foi alcalde de Viveiro.\nA s\u00faa filla casou con Ram\u00f3n Rebell\u00f3n Zubiri, que o sucedeu \u00e1 fronte do Partido Conservador de Viveiro."}
{"id": "222336", "revid": "1410", "url": "https://gl.wikipedia.org/wiki?curid=222336", "title": "Himno da Rep\u00fablica Socialista Sovi\u00e9tica de Acerbaix\u00e1n", "text": "O Himno Nacional da Rep\u00fablica Socialista Sovi\u00e9tica de Acerbaix\u00e1n (en azar\u00ed: Az\u0259rbaycan Sovet Sosialist Respublikas\u0131n\u0131n Himni) era o himno nacional da Acerbaix\u00e1n cando esta era unha rep\u00fablica da Uni\u00f3n Sovi\u00e9tica, co\u00f1ecida como Rep\u00fablica Socialista Sovi\u00e9tica de Acerbaix\u00e1n.\nHistoria.\nO himno foi usado de 1944 ata 1992. Foi composto por Uzeyir Hajibeyov. Suleyman Rustam, Samad Vurgun, Huseyn Arif, escribiu a letra. Tras a independencia da Uni\u00f3n Sovi\u00e9tica en 1992, a Acerbaix\u00e1n adoptou o himno \"Az\u0259rbaycan mar\u015f\u0131\" no seu lugar, que tam\u00e9n foi composta por Uzeyir Hajibeyov para a Rep\u00fablica Democr\u00e1tica de Acerbaix\u00e1n como o seu himno nacional durante a s\u00faa existencia a partir de 1919 ata a invasi\u00f3n da Uni\u00f3n Sovi\u00e9tica en 1921."}
{"id": "222337", "revid": "23204", "url": "https://gl.wikipedia.org/wiki?curid=222337", "title": "Campionato do Mundo &quot;A&quot; de h\u00f3ckey a pat\u00edns 1956", "text": "A XII edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na cidade de Porto (Portugal) entre o 26 de maio e o 2 de xu\u00f1o de 1956. Foi a derradeira dunha serie de 10 edici\u00f3ns nas que o torneo se disputou anualmente (1947-1956), pasando despois a disputarse ininterrompidamente cada dous anos entre 1958 e 1988. Nesta edici\u00f3n da competici\u00f3n participaron un total de 11 selecci\u00f3ns e xog\u00e1ronse un total de 55 partidos nos que se anotaron 247 goles, o que sup\u00f3n unha media de 4,49 goles por partido.\nSistema de competici\u00f3n.\nEsta edici\u00f3n do campionato disputouse baixo o formato de ligui\u00f1a, na que t\u00f3dolos equipos xogaron unha vez contra o resto dos equipos. Ao final da ligui\u00f1a, o primeiro clasificado se fixo co t\u00edtulo, sendo este para a selecci\u00f3n local, Portugal, mentres que a prata foi para a selecci\u00f3n de Espa\u00f1a e o bronce para a de Italia.\nEquipos participantes.\nDas 11 selecci\u00f3ns que participaron nesta edici\u00f3n, 10 foron de Europa e 1 de Am\u00e9rica."}
{"id": "222339", "revid": "2626399", "url": "https://gl.wikipedia.org/wiki?curid=222339", "title": "Az\u0259rbaycan Mar\u015f\u0131", "text": ""}
{"id": "222341", "revid": "89787", "url": "https://gl.wikipedia.org/wiki?curid=222341", "title": "Campionato do Mundo &quot;A&quot; de h\u00f3ckey a pat\u00edns 1958", "text": "A XIII edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na cidade de Porto entre o 24 e o 31 de maio de 1958. Deste xeito, por primeira e \u00fanica vez na historia da competici\u00f3n se celebraron d\u00faas edici\u00f3ns consecutivas do torneo na mesma cidade. Esta edici\u00f3n foi a primeira de 16 edici\u00f3ns que se disputaron ininterrompidamente cada dous anos (1958-1988) tras finalizar en 1956 as edici\u00f3ns anuais. Nesta edici\u00f3n participaron un total de 10 selecci\u00f3ns e xog\u00e1ronse 45 partidos nos que se anotaron 347 goles, o que sup\u00f3n unha media de 7,71 goles por partido.\nSistema de competici\u00f3n.\nNo torneo participaron un total de dez selecci\u00f3ns nun grupo \u00fanico, polo que o torneo se disputou a xeito de ligui\u00f1a de todos contra todos a partido \u00fanico onde o equipo que finalizou na primeira posici\u00f3n da t\u00e1boa se fixo co campionato. O ga\u00f1ador do campionato foi a selecci\u00f3n de Portugal, mentres que a de Espa\u00f1a foi prata e a de Italia bronce.\nEquipos participantes.\nAs 10 selecci\u00f3ns que competiron nesta edici\u00f3n do torneo eran de Europa."}
{"id": "222343", "revid": "89787", "url": "https://gl.wikipedia.org/wiki?curid=222343", "title": "Idade dos Metais", "text": "A Idade dos Metais \u00e9 unha das d\u00faas grandes etapas tecnol\u00f3xicas nas que tradicionalmente se subdividiu a Prehistoria euroasi\u00e1tica. Por definici\u00f3n, \u00e9 o per\u00edodo que seguiu \u00e1 Idade de Pedra e durante o cal o home comezou a fabricar obxectos de metal fundido. A existencia de procesos metal\u00farxicos \u00e9 indispensable para establecer a adscrici\u00f3n dunha cultura arqueol\u00f3xica a esta etapa, xa que os metais nativos eran traballados por marteleado dende as fases iniciais do Neol\u00edtico. Seguindo este criterio, a Idade dos Metais comezar\u00eda coas primeiras evidencias de fundici\u00f3n do cobre, que son do VI milenio\u00a0a.\u00a0C. (na Anatolia e os montes Zagros) e acabar\u00eda coa progresiva entrada na Historia de cada rexi\u00f3n (en Europa isto produciuse durante o I milenio\u00a0a.\u00a0C.). En Mesopotamia e Exipto coincide xa co desenvolvemento da escritura e polo tanto a metalurxia al\u00ed \u00e9 plenamente hist\u00f3rica.\nOs primeiros indicios de metalurxia en Europa proceden da \u00e1rea dos Balc\u00e1ns, a mediados do V milenio a.C. e son de orixe aut\u00f3ctona. Para o resto do continente as evidencias aparecen durante a segunda metade do IV milenio a.C., a\u00ednda que a s\u00faa xeneralizaci\u00f3n e o consecuente abandono da pedra como elemento b\u00e1sico para a fabricaci\u00f3n de artefactos s\u00f3 se produciu coa chegada do ferro. A\u00ednda que no Exipto fara\u00f3nico, pola escaseza de materia prima, esta substituci\u00f3n nunca se produciu.\nDado que non existen rupturas no desenvolvemento das tecnolox\u00edas metal\u00farxicas entre a Prehistoria, a Protohistoria e a Historia, neste artigo incl\u00faense procesos que se deron en per\u00edodos claramente hist\u00f3ricos.\"Li\u00f1a do tempo da Idade dos Metais no Vello Mundo\""}
{"id": "222344", "revid": "23204", "url": "https://gl.wikipedia.org/wiki?curid=222344", "title": "Fertilidade", "text": "A fertilidade \u00e9 a capacidade dun animal, planta ou terreo de producir ou sustentar unha proxenie numerosa. Nos animais, inclu\u00eddo o home, \u00e9 o resultado da interacci\u00f3n de numerosos factores, tanto biol\u00f3xicos -a idade, o estado de sa\u00fade, o funcionamento do sistema end\u00f3crino- como culturais -as prescrici\u00f3ns respecto ao sexo e o matrimonio, a divisi\u00f3n sexual do traballo, o tipo e ritmo de ocupaci\u00f3n-, que a fan variar espectacularmente entre situaci\u00f3ns distintas. No \u00e1mbito hort\u00edcola, \u00e9 unha medida da riqueza nutricional do chan.\nA fertilidade humana foi historicamente unha cuesti\u00f3n culturalmente significativa. Ao ser os fillos unha fonte crucial de man de obra en sociedades agrarias ou de econom\u00eda de subsistencia, a capacidade de ofrecer ao n\u00facleo familiar unha prole numerosa era un trazo moi valorado nas mulleres, e en moitas tradici\u00f3ns o marido estaba autorizado a anular o matrimonio cunha esposa est\u00e9ril. A esterilidade masculina, de frecuencia semellante, permaneceu moito tempo desco\u00f1ecida, atribu\u00edndose s\u00f3 \u00e1s mulleres a responsabilidade da reproduci\u00f3n, como parte do r\u00e9xime patriarcal de Occidente.\nNa sociolox\u00eda, a taxa de fertilidade -medida como o n\u00famero de fillos por muller- empregouse como estimador fiable para o crecemento vexetativo da poboaci\u00f3n."}
{"id": "222345", "revid": "35560", "url": "https://gl.wikipedia.org/wiki?curid=222345", "title": ".lv", "text": ".lv \u00e9 o Dominio de Nivel Superior xeogr\u00e1fico (ccTLD) para Letonia."}
{"id": "222347", "revid": "1131", "url": "https://gl.wikipedia.org/wiki?curid=222347", "title": "Tom\u00e9 (nome)", "text": "Tom\u00e9 (pronuncia: [to\u02c8m\u025b]) (Sir\u00edaco:\"Toma\") \u00e9 un nome de p\u00eda com\u00fan nos pa\u00edses de lingua latina, na s\u00faa variante galaicoportuguesa. O seu uso como sobrenome \u00e9 tam\u00e9n moi frecuente en pa\u00edses angl\u00f3fonos ou xerman\u00f3fonos, graf\u00e1ndose Thomas. A graf\u00eda antiga deste nome en galego-portugu\u00e9s era Thom\u00e9 (ex. Pazo de Santhom\u00e9, en Vigo) En portugu\u00e9s tam\u00e9n se grafou coma Tomaz ata o acordo ortogr\u00e1fico de 1943.\nNon se trata dun nome de orixe b\u00edblica, mais si dunha palabra en aramaico para designar xemelgo: \u05ea\u05d5\u05dd, T\u00f4m, T\u00f4m\u00e2 ou Tau'ma, posteriormente traducida a lingua grega como \u0394\u03af\u03b4\u03c5\u03bc\u03bf\u03c2 ou Didymos. Como se utilizaba esa palabra xunto ao nome de Xudas Tom\u00e9 nos escritos b\u00edblicos para distinguilo de Xudas Iscariote e de Xudas Tadeo, acabouse por se consagrar esa palabra como un antop\u00f3nimo, na forma de San Tom\u00e9. Ata hoxe cuesti\u00f3nase de quen era realmente irm\u00e1n xemelgo Xudas Tom\u00e9, talvez de Xudas Tadeo. Do grego, o nome foi traducido ao lat\u00edn Thomas, de a\u00ed as d\u00faas variantes lex\u00edtimas en galego portugu\u00e9s: \"Tom\u00e1s\" e \"Tom\u00e9\", e posteriormente ao xerm\u00e1nico \"Thomas\".\nO nome Tom\u00e9 non era moi popular, ata o s\u00e9culo XII cando ten lugar o martirio de San Tom\u00e9 Becket. Nos s\u00e9culos posteriores o sentido relixioso do nome foi reforzado por outras personalidades cat\u00f3licas, como Tom\u00e9 de Aquino. Hoxe, a\u00ednda, non se asocia tanto este nome \u00e1 relixiosidade coma outros m\u00e1is populares.\nAs versi\u00f3ns femininas do nome tanto en galego coma en portugu\u00e9s son: Tomasina ou Tomasiana. Outras versi\u00f3ns femeininas noutras linguas son \"Tomasa\", \"Tamsin\", \"Tasmina\", ou \"Tammy\".\nO diminutivo en galego ser\u00eda Tomesi\u00f1o. Tom, Thom ou Tommy son abreviaci\u00f3ns de \"Thomas\" (Tom\u00e9) com\u00fans nas linguas aglosaxoas. \"Tommie\" \u00e9 unha variante pouco com\u00fan. En sinaturas, o nome \"Thomas\" acostuma ser abreviado a \"Thos\". \"Tam\" \u00e9 unha abreviaci\u00f3n com\u00fan utilizada en Escocia.\nO nome en Galiza.\nEn setembro de 2015, 55 var\u00f3ns galegos levaban este nome, repartidos todas nas provincias da Coru\u00f1a, Lugo e Pontevedra\nFoi un nome com\u00fan na antiguidade, xa que existen 47 parroquias galegas que te\u00f1en a San Tom\u00e9 como patr\u00f3n (v\u00e9xase: )."}
{"id": "222348", "revid": "98629", "url": "https://gl.wikipedia.org/wiki?curid=222348", "title": "DuPont", "text": "DuPont ou E. I. du Pont de Nemours and Company \u00e9 unha multinacional qu\u00edmica estadounidense. Foi fundada en 1802 por Eleuth\u00e8re Ir\u00e9n\u00e9e du Pont. \u00c9 unha das m\u00e1is grandes empresas do sector qu\u00edmico xunto con Basf ou Dow Chemical Company.\n\u00c9 co\u00f1ecida a nivel mundial polos pol\u00edmeros que inventou como: o Vespel, neopreno, nailon, plexigl\u00e1s, tefl\u00f3n, Kevlar, Nomex, Tyvek, Sorona, lycra ou o Corian.\nDuPont desenvolveu o fre\u00f3n (clorofluorocarbonos) como refrixerante industrial, e posteriormente alternativas m\u00e1is ecol\u00f3xicas.\nHistoria.\nFundaci\u00f3n (1802).\nDuPont foi fundada en 1802 por Eleuth\u00e8re Ir\u00e9n\u00e9e du Pont, con capital obtido en Francia e maquinaria para p\u00f3lvora importada de Francia. A empresa fundouse en Eleutherian Mills, no regato Brandywine, cerca de Wilmington, Delaware, dous anos despois de que el e a s\u00faa familia sa\u00edran de Francia para escapar da Revoluci\u00f3n Francesa. Comezou como fabricante de p\u00f3lvora, mais du Pont deuse conta de que a industria en Am\u00e9rica do Norte non estaba ao nivel de Europa. A empresa medrou rapidamente, e a mediados do s\u00e9culo XIX xa era o maior provedor de p\u00f3lvora do pa\u00eds, chegando a subministrar a metade da p\u00f3lvora usada polo ex\u00e9rcito da Uni\u00f3n durante a Guerra Civil Americana. O Eleutherian Mills foi declarado Monumento Hist\u00f3rico Nacional en 1966 e hoxe \u00e9 un museo.\nExpansi\u00f3n, dende 1902 ata 1912.\nDuPont seguiu medrando, avanzando na produci\u00f3n de dinamita e p\u00f3lvora sen fume. En 1902, o presidente de DuPont, Eugene du Pont morreu e os socios sobreviventes venderon a compa\u00f1\u00eda a tres bisnetos do fundador. Posteriormente, a compa\u00f1\u00eda adquiriu varias pequenas empresas de produtos qu\u00edmicos, e en 1912 estas acci\u00f3ns deron lugar a unha investigaci\u00f3n do goberno baixo a Ley Sherman Antimonopolio. Os tribunais declararon que a posici\u00f3n dominante da compa\u00f1\u00eda no negocio de explosivos constitu\u00eda un monopolio e ordenou a desinversi\u00f3n. A decisi\u00f3n xudicial deu lugar \u00e1 creaci\u00f3n da Sociedade Hercules Powder (agora Hercules Inc.) e a Compa\u00f1\u00eda Atlas Powder (comprada por Imperial Chemical Industries (ICI) e agora parte de AstraZeneca).\nEn 1910, DuPont publicou un folleto titulado \"Farming with Dynamite\" (\"A agricultura con Dinamita\"). O folleto era instrutivo, describindo os beneficios de utilizar os seus produtos de dinamita en toros e noutros obst\u00e1culos que ser\u00eda m\u00e1is f\u00e1cil eliminar con dinamita fronte a outros m\u00e9todos m\u00e1is convencionais, a\u00ednda que ineficaces.\nDuPont tam\u00e9n estableceu un dos primeiros laboratorios industriais dos Estados Unidos, onde comezaron os traballos sobre celulosa qu\u00edmica, lacas e outros produtos non explosivos. DuPont Central Research estableceuse na Estaci\u00f3n Experimental de DuPont, no regato Brandywine.\nInvestimentos, 1914.\nEn 1914, Pierre S. du Pont investiu nos inicios da industria do autom\u00f3bil, coa compra de acci\u00f3ns de General Motors (GM). Ao ano seguinte foi invitado a formar parte do Consello de Administraci\u00f3n de GM, e co tempo ser\u00eda nomeado presidente da compa\u00f1\u00eda. DuPont axudar\u00eda \u00e1 empresa de autom\u00f3biles cunha compra de 25 mill\u00f3ns de d\u00f3lares en acci\u00f3ns de GM. En 1920, Pierre S. du Pont foi elixido presidente de General Motors. Baixo a direcci\u00f3n de du Pont, GM converteuse na primeira compa\u00f1\u00eda de autom\u00f3biles do mundo. En 1957, DuPont foi obrigado a vender as acci\u00f3ns en General Motors.\nPrimeiras invenci\u00f3ns, 1920.\nNa d\u00e9cada de 1920 DuPont continuou coa s\u00faa teima na ciencia dos materiais, a contrataci\u00f3n de Wallace Carothers para traballar con pol\u00edmeros en 1928. Carothers descubriu o neopreno, o primeiro caucho sint\u00e9tico, o primeiro poli\u00e9ster superpol\u00edmero e en 1935, o nailon, e o descubrimento do tefl\u00f3n seguido uns anos m\u00e1is tarde. DuPont introduciu a fenotiazina como insecticida en 1935.\nSegunda guerra mundial, dende 1941 ata 1945.\nNese tempo, a compa\u00f1\u00eda continuou sendo un importante produtor de material de guerra. Como inventor e fabricante de nailon, DuPont axudou a producir a materia prima para os paraca\u00eddas, munici\u00f3n e pneum\u00e1ticos.\nDuPont tam\u00e9n tivo un papel importante no Proxecto Manhattan, en 1943, no dese\u00f1o, construci\u00f3n e operaci\u00f3n da planta de plutonio en Hanford, Washington, e na planta de Savannah River en Carolina do Sur.\nEra espacial, desde 1950 ata 1970.\nDespois da guerra, DuPont continuou na s\u00faa teima en novos materiais, no desenvolvemento do Mylar, Dacron, Orlon e Lycra na d\u00e9cada de 1950, e Tyvek, Nomex, Qiana, Corfam e Corian na d\u00e9cada de 1960. Materiais de DuPont foron fundamentais para o \u00e9xito do proxecto Apollo, o programa espacial dos Estados Unidos.\nNa segunda guerra mundial o nailon bal\u00edstico de DuPont foi utilizado pola Royal Air Force para facer chalecos antibalas. Co desenvolvemento do Kevlar na d\u00e9cada de 1960, DuPont comezou as probas para ver se pod\u00eda resistir unha bala de chumbo.\nS\u00e9culo XXI.\nEn 2004 a empresa vendeu o seu negocio de t\u00e9xtiles, que inclu\u00eda algunhas das s\u00faas marcas m\u00e1is co\u00f1ecidas, tales como Lycra (spandex), dacr\u00f3n poli\u00e9ster, Orlon acr\u00edlico, Antron nailon e Thermolite, a Koch Industries. DuPont tam\u00e9n fabrica Surlyn, que se emprega para as cubertas de pelotas de golf.\nDende 2011, DuPont \u00e9 o maior produtor de di\u00f3xido de titanio no mundo, empregado principalmente como un pigmento branco utilizado na industria do papel.\nProdutos.\nMoitos pl\u00e1sticos son co\u00f1ecidos baixo o nome comercial de DuPont, por exemplo:\nEn revestimentos inclu\u00eddos DuPont Refinish coa marca DuPont, Standox, Spies Hecker e os maiores fabricantes do mundo de pinturas para coches.\nDuPont en Espa\u00f1a.\nDuPont Asturias, S.L. est\u00e1 situada no val de Tam\u00f3n-Nubledo e \u00e9 a instalaci\u00f3n produtiva e de servizos m\u00e1is moderna de DuPont en Europa. A construci\u00f3n da planta iniciouse en 1990. A f\u00e1brica ten tres plantas de produci\u00f3n de Nomex, Sontara e produtos fitosanitarios, pesticidas.\nTam\u00e9n \u00e9 o centro de servizos de finanzas e apoio \u00e1s subsidiarias da compa\u00f1\u00eda en Europa, Oriente Medio e \u00c1frica."}
{"id": "222352", "revid": "23204", "url": "https://gl.wikipedia.org/wiki?curid=222352", "title": "Xemelgo (hom\u00f3nimos)", "text": "O termo xemelgo adoita referirse a cousas que son iguais ou id\u00e9nticas e forman parella:"}
{"id": "222356", "revid": "98629", "url": "https://gl.wikipedia.org/wiki?curid=222356", "title": "Kotkan Titaanit", "text": "O Kotkan Titaanit \u00e9 un equipo de h\u00f3ckey sobre xeo da localidade de Kotka (Finlandia). Actualmente compite na terceira categor\u00eda do h\u00f3ckey sobre xeo fin\u00e9s, a Suomi-sarja. Xoga os seus partidos como local no Ilona Areena, un pavill\u00f3n con capacidade para 1.958 espectadores.\nHistoria.\nO equipo foi fundado o 28 de marzo de 1974. No 2007 conseguiu o ascenso \u00e1 Mestis, segunda categor\u00eda do h\u00f3ckey sobre xeo fin\u00e9s, categor\u00eda na que permaneceu d\u00faas tempadas consecutivas, descendendo posteriormente ata a II-divisioona (cuarta categor\u00eda). Na tempada 2011-12 conseguiu novamente o ascenso \u00e1 terceira categor\u00eda, a Suomi-sarja."}
{"id": "222357", "revid": "98629", "url": "https://gl.wikipedia.org/wiki?curid=222357", "title": "Isabel (serie de televisi\u00f3n)", "text": "Isabel \u00e9 unha serie de televisi\u00f3n espa\u00f1ola de car\u00e1cter hist\u00f3rico estreada o 10 de setembro de 2012, ambientada na vida da ra\u00ed\u00f1a Isabel I de Castela, que abarca desde a s\u00faa infancia ata a s\u00faa coroaci\u00f3n, pasando polas guerras civ\u00eds polo trono de Castela, o seu matrimonio con Fernando de Arag\u00f3n e as intrigas diplom\u00e1ticas na convulsa Europa de finais do s\u00e9culo XV.\nEst\u00e1 producida por Diagonal TV para Televisi\u00f3n Espa\u00f1ola e a s\u00faa primeira e polo momento \u00fanica tempada, de trece episodios, comezou a rodarse no ver\u00e1n de 2011. Varias cadeas de televisi\u00f3n europeas e americanas xa mostraron o seu interese en comprar os seus dereitos.\nA serie deber\u00eda ser estreada o luns 30 de xaneiro de 2012, como anunciou a cadea, tras o final de tempada de \"\u00c1guila Roja\", con todo, debido \u00e1 crise vivida por RTVE tras o recorte de 200 mill\u00f3ns no seu orzamento, segundo anunciou o Goberno en xaneiro, polo que a s\u00faa emisi\u00f3n posp\u00faxose a oito meses logo do esperado.\nO 22 de novembro de 2012, Televisi\u00f3n Espa\u00f1ola e Diagonal TV anunciaron a renovaci\u00f3n da serie para unha segunda tempada que se empezar\u00e1 a rodar en febreiro do 2013 e comezarase a emitir no mes de setembro dese mesmo ano.\nArgumento.\nA serie est\u00e1 baseada na vida da ra\u00ed\u00f1a Isabel a Cat\u00f3lica, abarcando desde 1461 a 1474 e narra parte da s\u00faa nenez, o seu matrimonio con Fernando o Cat\u00f3lico e o seu duro cami\u00f1o cara ao trono de Castela.\nA segunda tempada acoller\u00e1 a guerra civil polo trono entre os partidarios de Isabel e os de Xoana a Beltranexa, as\u00ed como a toma de Granada e as viaxes de Cristovo Col\u00f3n cara \u00e1s Indias.\nEscenarios.\nPara a segunda tempada o equipo tivo facilidades \u00e1 hora de rodar nos lugares hist\u00f3ricos reais onde transcorreron os feitos. O caso m\u00e1is significativo foi o da Alhambra, en cuxos exteriores puideron gravar co obxectivo de dar m\u00e1is realismo aos decorados nos que recrearan os seus interiores. Ademais, nunha segunda visita puideron rodar a entrada dos Reis Cat\u00f3licos no Patio dos Le\u00f3ns e a \u00faltima escena da tempada no Partal. Ademais de na Alhambra, en Granada puideron recrear tam\u00e9n a expulsi\u00f3n dos xudeus na Carreira do Darro e o funeral de Muley Hac\u00e9n en Serra Nevada. As\u00ed mesmo, para a terceira tempada grav\u00e1ronse escenas en Oropesa, El Escorial, La Adrada, Plasencia, M\u00e9ntrida, Montalb\u00e1n e Toledo. A catedral desta \u00faltima cidade foi de nova testemu\u00f1a da proclamaci\u00f3n como herdeiros de Xoana a tola e Filipe o fermoso.\nElenco.\nO elenco da serie est\u00e1 encabezado por Michelle Jenner, que desempe\u00f1a o papel protagonista de Isabel ao longo das tres tempadas. O outro actor principal de toda a serie completa \u00e9 Rodolfo Sancho, que representa ao rei Fernando.\nNa primeira tempada te\u00f1en papeis protagonistas Pablo Derqui, como Henrique IV de Castela; Gin\u00e9s Garc\u00eda Mill\u00e1n, como Juan Pacheco marqu\u00e9s de Villena, e Pedro Casablanc, como o arcebispo Carrillo."}
{"id": "222358", "revid": "98629", "url": "https://gl.wikipedia.org/wiki?curid=222358", "title": "Xemelgo", "text": " \nCh\u00e1manse xemelgos dous ou m\u00e1is irm\u00e1ns que nacen dunha mesma xestaci\u00f3n da nai, podendo ser id\u00e9nticos ou non. Por extensi\u00f3n, os meni\u00f1os nacidos de partos triplos, cu\u00e1druplos ou m\u00e1is tam\u00e9n son chamados xemelgos. Malia non existir unha estat\u00edstica precisa, est\u00edmase que un de cada 85 estados de gravidez vai con xemelgos.\nTipos de xemelgos.\nXemelgos bivitelinos.\nOs xemelgos bivitelinos son dicig\u00f3ticos ou multivitelinos, ou sexa, f\u00f3rmanse a partir de dous \u00f3vulos. Nese caso prod\u00facense dous ovocitos e estes son fecundados por dous espermatozoides, formando as\u00ed, dous embri\u00f3ns. Case sempre son formados en placentas diferentes e non comparten o saco amni\u00f3tico. Os xemelgos fraternos non se asemellan moito entre si, poden ter, ou non, o mesmo grupo sangu\u00edneo e poden ser do mesmo sexo ou non. En verdade son dous irm\u00e1ns com\u00fans que tiveron xestaci\u00f3n coincidente. Representan o 66% de todas as xestaci\u00f3ns de xemelgos, e neste tipo de xestaci\u00f3n, un terzo ten sexos diferentes, mentres dous terzos o mesmo sexo. Un de cada mill\u00f3n de xemelgos deste tipo te\u00f1en cores diferentes, mesmo sendo do mesmo pai. \u00c9 pos\u00edbel que xemelgos fraternos te\u00f1an pais diferentes.\nPode darse o caso de irm\u00e1ns nacidos dun mesmo embarazo desenvolvidos a partir de dous \u00f3vulos que foron liberados do ovario simultaneamente e fertilizados na mesma relaci\u00f3n sexual, por\u00e9n tam\u00e9n poden ser concibidos de c\u00f3pulas distintas pero dunha mesma ovulaci\u00f3n dupla. Poden ter ou non o mesmo sexo, e son diferentes tanto fisicamente como na s\u00faa constituci\u00f3n xen\u00e9tica e pos\u00faen d\u00faas placentas e d\u00faas membranas independentes e ben diferenciadas. A frecuencia dos xemelgos dicig\u00f3ticos var\u00eda de acordo coa orixe \u00e9tnica (m\u00e1xima incidencia nas persoas negras, m\u00ednima nas asi\u00e1ticas e intermedia nas brancas), a idade materna (m\u00e1xima cando a nai ten de 35 a 39 anos) e a xen\u00e9tica, cunha maior incidencia da li\u00f1a xen\u00e9tica materna que da paterna, a\u00ednda que os pais poden transmitir a predisposici\u00f3n \u00e1 dupla ovulaci\u00f3n aos seus fillos. En xeral, a proporci\u00f3n global \u00e9 de dous terzos de xemelgos dicig\u00f3ticos por cada un de monocig\u00f3ticos (ou sexa, os xemelgos id\u00e9nticos).\nXemelgos univitelinos.\nCando un \u00f3vulo \u00e9 producido e fecundado por un s\u00f3 espermatozoide e se divide en d\u00faas li\u00f1as celulares completas, d\u00e1 orixe aos xemelgos id\u00e9nticos, ou monocig\u00f3ticos, ou univitelinos. Sempre pos\u00faen o mesmo sexo. Os xemelgos id\u00e9nticos te\u00f1en o mesmo xenoma, e son clons un do outro. S\u00f3 un terzo das xestaci\u00f3ns xemelares son de xemelgos univitelinos. A pesar de seren considerados clons, os xemelgos id\u00e9nticos non pos\u00faen as mesmas impresi\u00f3ns dixitais. Iso d\u00e9bese ao feito de que, mesmo no pequeno espazo dentro do \u00fatero materno, os fetos te\u00f1en contacto con partes diferentes dese ambiente, o que confire pequenas variaci\u00f3ns nas pegadas dixitais dos mesmos, torn\u00e1ndoos \u00fanicos.\nXemelgos xif\u00f3pagos (siameses).\nOs xemelgos xif\u00f3pagos, ou siameses, son monocig\u00f3ticos, ou sexa, formados a partir do mesmo cigoto. Por\u00e9n, nese caso, o disco embrionario non chega a se dividir por completo, producindo xemelgos que estar\u00e1n ligados por unha parte do corpo, ou te\u00f1en unha parte do corpo com\u00fan aos dous. O embri\u00f3n de xemelgos xif\u00f3pagos esta, logo, constitu\u00eddo de s\u00f3 unha masa celular, sendo desenvolvido na mesma placenta, co mesmo saco amini\u00f3tico.\nEst\u00edmase que de entre 40 xestaci\u00f3ns de xemelgos monocig\u00f3ticas, unha resulta con xemelgos unidos por separaci\u00f3n non completa.\nNoutro tipo de xemelgos xif\u00f3pagos (hoxe s\u00e1bese que m\u00e1is com\u00fan) a uni\u00f3n acontece despois, ou sexa, son xemelgos id\u00e9nticos separados que se unen nalgunha fase da xestaci\u00f3n por partes semellantes: cabeza con cabeza; abdome con abdome; n\u00e1degas con n\u00e1degas etc. Cando vemos algunha nova de xemelgos que foron \"separados\" por cirurx\u00eda, tr\u00e1tase, case sempre, dun caso destes.\nO termo \"siameses\" orixinouse dun famoso caso rexistrado deste fen\u00f3meno: os xemelgos Chang e Eng, que naceron no Siam, actual Tailandia, en 1811, pegados polo ombreiro. Casaron, tiveron 22 fillos e permaneceron unidos at\u00e9 o fin dos seus d\u00edas, falecendo cun intervalo de 3 horas un do outro.\nM\u00faltiples.\nO maior grao de xemelgos no que todos os beb\u00e9s naceron e permaneceron vivos \u00e9 de oito (\u00f3ctuplos). Ata agora , no mundo enteiro, s\u00f3 foron rexistrados dous grupos de \u00f3ctuplos. O primeiro caso ocorreu en decembro de 1998 en Texas e o outro en xaneiro de 2009 en California, Estados Unidos. No primeiro caso, sobreviviron sete meni\u00f1os e no segundo, os oito.\nAs xestaci\u00f3ns de m\u00e1is de dous meni\u00f1os representan o 1% de todas as xestaci\u00f3ns de xemelgos. Poden ser id\u00e9nticos, fraternos ou unha combinaci\u00f3n dos dous tipos, meni\u00f1os ou meni\u00f1as."}
{"id": "222359", "revid": "19415", "url": "https://gl.wikipedia.org/wiki?curid=222359", "title": "Rovaniemen Kiekko", "text": "O Rovaniemen Kiekko ou RoKi \u00e9 un equipo de h\u00f3ckey sobre xeo da cidade de Rovaniemi (Finlandia). Actualmente compite na Suomi-sarja, a terceira categor\u00eda do h\u00f3ckey sobre xeo fin\u00e9s. Xoga os seus partidos como local no Lappi Areena, un pavill\u00f3n con capacidade para 3.500 espectadores.\nHistoria.\nAntecedentes.\nOs inicios do h\u00f3ckey sobre xeo rem\u00f3ntanse ao inicio da d\u00e9cada de 1960, cando na pista de Lapinaukea os equipos RTP, RoPS, Lappi Seura e Lapin Lukko loitaban pola supremac\u00eda do h\u00f3ckey na capital de Laponia, e xa en 1970 xog\u00e1banse xa competici\u00f3ns de mozos e homes na cidade.\nA pesar de que na d\u00e9cada de 1970 o RoPS, o Lapin Lukko e o Rovaniemen Lappi cesaron as s\u00faas operaci\u00f3ns, o equipo m\u00e1is forte da d\u00e9cada anterior, o RTP, continuou a s\u00faa actividade durante alg\u00fan tempo.\nFundaci\u00f3n do RoKi.\nO RoKi fundouse en 1979. \nEn 2003 constru\u00eduse o Lappi-areena, o que mellorou as condici\u00f3ns do club, que elaborou un plano para ascender \u00e1 Mestis nuns anos.\nNa tempada 2008-09 ascendeu \u00e1 segunda categor\u00eda do h\u00f3ckey sobre xeo fin\u00e9s, a Mestis, logo de clasificarse para a cualificaci\u00f3n como segundo da Suomi-sarja. Na ligui\u00f1a o RoKi conseguiu a segunda posici\u00f3n, arrebat\u00e1ndolle a praza na segunda categor\u00eda aos Titaanit\u00a0de Kotka no seu primeiro intento.\nNa tempada 2009-10 o equipo de Rovaniemi xogou na Mestis, mais descendeu ao finalizar a tempada novamente \u00e1 terceira categor\u00eda, a Suomi-sarja, competici\u00f3n que ga\u00f1ou ao ano seguinte, por\u00e9n non foi quen de ascender \u00e1 Mestis no playoff.\nXogadores.\nN\u00fameros retirados.\nRoKi ten retirado os seguintes n\u00fameros ao longo da s\u00faa historia:\nEquipo feminino.\nO RoKi conta cun equipo feminino que compite na Naisten Liiga, a m\u00e1xima categor\u00eda do h\u00f3ckey sobre xeo feminino en Finlandia, categor\u00eda \u00e1 cal ascendeu na primavera de 2020. As mulleres do RoKi xogan tam\u00e9n os seus partidos como locais no Lappi Areena, sendo un dos poucos equipos da Naisten Liiga que comparten estadio coa s\u00faa contraparte masculina.\nO equipo participou por primeira vez nunha competici\u00f3n oficial na tempada 1999-2000, cando xogou no grupo de Laponia na II-divisioona. Na tempada 2014-15 o RoKi ga\u00f1ou o grupo 1 da Mestis, mais non puido conseguir o ascenso \u00e1 m\u00e1xima categor\u00eda ao finalizar na cuarta posici\u00f3n na serie final superior, ascenso que chegar\u00eda cinco anos despois."}
{"id": "222360", "revid": "56817", "url": "https://gl.wikipedia.org/wiki?curid=222360", "title": "Escudo de Kenya", "text": "O escudo de Kenya foi aprobado o 15 de outubro de 1963. \u00c9 un escudo terzado en faixa, de cor sable (negro), a divisi\u00f3n superior; de goles (vermello) con bordos de prata (branco), a divisi\u00f3n central; e de sinople (verde), a inferior.\nA cor negra, o vermello acompa\u00f1ado por dous bordos brancos e o verde son as cores nacionais. O negro representa a xente de Kenya, o verde a agricultura e os recursos naturais, o vermello a loita pola liberdade e o branco representa a unidade e a paz. A franxa vermella do centro leva un galo de prata que sost\u00e9n un machado que, segundo costumes locais, representa unha nova e pr\u00f3spera vida. O escudo e as lanzas simbolizan a unidade e a defensa da liberdade. Os soportes do escudo son dous le\u00f3ns de Kenya, s\u00edmbolo da protecci\u00f3n, ergu\u00e9ndose sobre un fondo que cont\u00e9n os produtos agr\u00edcolas do pa\u00eds, caf\u00e9, peletre, sisal, t\u00e9, millo e pi\u00f1as. \nO pergami\u00f1o que cont\u00e9n o lema nacional \u201cHarambee\u201d (Traballemos Xuntos) sost\u00e9n o escudo"}
{"id": "222361", "revid": "19415", "url": "https://gl.wikipedia.org/wiki?curid=222361", "title": "Kiekko-Laser", "text": "O Kiekko-Laser foi un equipo de h\u00f3ckey sobre xeo da cidade de Oulu (Finlandia). En decembro de 2011 declarouse en quebra econ\u00f3mica e puxo fin a todo tipo de actividade. Xogaba os seus partidos como local no Oulun j\u00e4\u00e4halli, un pavill\u00f3n con capacidade para 6.768 espectadores. Estaba afiliado ao Oulun K\u00e4rp\u00e4t da SM-liiga.\nHistoria.\nO Kiekko-Laser fundouse no ano 2005 pola fusi\u00f3n de dous equipos da cidade de Oulu, o Kiekko-Oulu e o Laser HT. Trala fusi\u00f3n, o equipo comezou a competir na terceira categor\u00eda do h\u00f3ckey sobre xeo fin\u00e9s, a Suomi-sarja. No 2010 o equipo ga\u00f1ou a Suomi-sarja e se clasificou para o playoff de promoci\u00f3n, no que conseguiu o ascenso \u00e1 segunda categor\u00eda, a Mestis, tras derrotar ao RoKi por 4-2. Na segunda categor\u00eda categor\u00eda xogou ata decembro do 2011, cando a entidade declarouse en quebra."}
{"id": "222362", "revid": "89787", "url": "https://gl.wikipedia.org/wiki?curid=222362", "title": "Ee Mungu Nguvu Yetu", "text": "Ee Mungu Nguvu Yetu (Oh Deus, Ti es a nosa forza) \u00e9 o himno nacional de Kenya. Foi creado orixinalmente en suahili, a lingua nacional. O himno foi preparado pola xente local. Na comisi\u00f3n hab\u00eda cinco membros e estaba dirixida por un asesor musical. Est\u00e1 baseado nunha canci\u00f3n tradicional que cantaban as nais do pobo pokomo \u00f3s seus fillos. The anthem is notable for being one of the first national anthems to be specifically commissioned. It was written by the Kenyan Anthem Commission in 1963 to serve as the Kenyan national anthem after independence from Britain."}
{"id": "222363", "revid": "98629", "url": "https://gl.wikipedia.org/wiki?curid=222363", "title": "Caio Mario", "text": "Caio Mario (en lat\u00edn \"Gaius Marius\"), nado en Arpino no ano 157 a.C. e finado en Roma o 13 de xaneiro do ano 86 a.C., foi un pol\u00edtico e militar romano, chamado \"o terceiro fundador de Roma\" polos seus \u00e9xitos militares. Foi elixido c\u00f3nsul sete veces \u00f3 longo da s\u00faa vida, algo sen precedentes na historia de Roma. Tam\u00e9n salientou polas reformas que impulsou nos ex\u00e9rcitos romanos, autorizando o recrutamento de cidad\u00e1ns sen terras e reorganizando a estrutura das lexi\u00f3ns, \u00e1s que dividiu en cohortes.\nInicio da s\u00faa carreira.\nNaceu en Arpino, unha localidade do sur do Lacio, \u00f3 redor do ano 157 a.C., dentro dunha familia acomodada. A cidade fora conquistada por Roma a finais do s\u00e9culo IV a.C., e conced\u00e9ranlle a cidadan\u00eda romana sen dereito a voto. Foi no ano 188 a.C. cando acadou a cidadan\u00eda romana completa.\nMalia que Plutarco afirma que o pai de Mario era un traballador que levaba coas s\u00faas propias mans unha granxa cativa, isto pode ser falso, pois era coti\u00e1 esaxerar a pobreza dos \"homes novos\" (nome que recib\u00edan os cidad\u00e1ns romanos sen ascendencia dentro das principais familias). O feito de que Mario tivese algunha conexi\u00f3n coa nobreza de Roma e que tivese ligaz\u00f3ns matrimoniais coa nobreza local de Arpino indica que ti\u00f1a que pertencer a unha familia cunha certa importancia dentro da clase ecuestre. Os problemas que tivo que afrontar na s\u00faa carreira pol\u00edtica amosan as dificultados coas que se atopaba un \"home novo\".\nExiste unha lenda sobre a infancia de Mario que conta que, cando a\u00ednda era un adolescente, atopou un ni\u00f1o dunha aguia con sete piti\u00f1os no seu interior. Posto que as aguias se consideraban animais sagrados de X\u00fapiter, o deus supremo do romanos, isto foi considerado \"a posteriori\" como un presaxio que predic\u00eda a s\u00faa elecci\u00f3n como c\u00f3nsul sete veces. M\u00e1is tarde, como c\u00f3nsul, decretou que a aguia fose o s\u00edmbolo do senado e o pobo de Roma.\nIniciou a s\u00faa carreira militar na guerra fronte \u00f3s celtiberos, na que botou varios anos antes da chegada de Publio Cornelio Escipi\u00f3n Emiliano. Adaptouse axi\u00f1a \u00e1 disciplina que Escipi\u00f3n Emiliano impuxo nas tropas cando chegou e, de novo segundo Plutarco, Mario causoulle boa impresi\u00f3n \u00f3 xeneral, ga\u00f1ando varias condecoraci\u00f3ns. Foi Escipi\u00f3n quen animou a Mario a emprender a carreira p\u00fablica malia a s\u00faa condici\u00f3n de \"home novo\". Nesta etapa, Mario presentouse \u00e1s elecci\u00f3ns de tribuno militar. Segundo Salustio, malia que Mario era un desco\u00f1ecido para os electores, as tribos elix\u00edrono polos seus m\u00e9ritos militares.\nA familia de Mario era cliente da importante familia dos Cecilios Metelos, e o xove contou co apoio de Quinto Cecilio Metelo o Num\u00eddico para poder ga\u00f1ar as elecci\u00f3ns para Tribuno da plebe no ano 120 a.C. Mario ingresou no senado, pois t\u00f3dalas persoas que tivesen ocupado ese posto, pod\u00edan ocupar un sitio nesa asemblea. O contacto con Cecilio Metelo tam\u00e9n indica que a familia de Mario non eran simples traballadores.\nDurante o tempo que ocupou o posto de tribuno, Mario xa manifestou os trazos contraditorios que \u00edan marcar a s\u00faa futura acci\u00f3n pol\u00edtica. As\u00ed, \u00f3 mesmo tempo que se enfrontaba \u00e1 nobreza e \u00f3 seu propio protector cunha proposta de lei que pretend\u00eda restarlle poder \u00e1 oligarqu\u00eda nas votaci\u00f3ns, tam\u00e9n actuaba contra o pobo opo\u00f1\u00e9ndose a unha lei que pretend\u00eda aumentar a repartici\u00f3n de trigo entre a plebe. Desco\u00f1\u00e9cese se Mario actuou as\u00ed por interese propio ou para beneficiar \u00e1 orde ecuestre.\nDe calquera xeito, a s\u00faa carreira pol\u00edtica sufriu unha par\u00e1lise temporal, present\u00e1ndose e perdendo as elecci\u00f3ns para edil curul e edil plebeo. Esta derrota foi, en parte, debida \u00e1 s\u00faa nova inimizade coa familia Metelo. De boas a primeiras semellaba que a s\u00faa modesta orixe imped\u00eda que Mario puidese chegar \u00e1s altas maxistraturas, pero no ano 116 a.C. foi elixido pretor. As condici\u00f3ns da s\u00faa vitoria foron tan dubidosas que foi xulgado por subornar a alg\u00fans votantes. Mario ga\u00f1ou o xu\u00edzo, e polo tanto acadou o posto de pretor en Roma.\nDespois dun ano de pretor en Roma, Mario foi enviado a gobernar a Hispania Ulterior en calidade de propretor. Al\u00ed tomou parte nalg\u00fan enfrontamento militar de pouca relevancia, sen recibir ning\u00fan triunfo \u00e1 s\u00faa volta. Tampouco tivo a oportunidade de acadar fama nin riquezas no cargo. Dado que nesa \u00e9poca era habitual que o posto de gobernador en Hispania durase dous anos, foi substitu\u00eddo no ano 113 a.C.\nNo ano 110 a.C. Mario casou con Xulia Maior, t\u00eda de Xulio C\u00e9sar, cuxo berce patricio e influencia favoreceron \u00e1 s\u00faa aspiraci\u00f3n \u00f3 posto de c\u00f3nsul. Malia todo, trat\u00e1base dunha familia patricia non moi importante por aquel ent\u00f3n, de xeito que este matrimonio non lle aseguraba un progreso pol\u00edtico salientable.\nA guerra de Iugurta.\nCando semellaba que a carreira pol\u00edtica de Caio Mario xa ti\u00f1a tocado teito, unha nova crise militar para Roma permitiulle a Mario presentarse de novo ante a opini\u00f3n p\u00fablica como un militar capaz. Neste caso, trat\u00e1base dunha crise na rexi\u00f3n de Numidia, no norte de \u00c1frica, nos territorios que actualmente ocupan Alxeria e Tunisia.\nContexto hist\u00f3rico.\nO reino de Numidia sa\u00edra fortalecido da segunda guerra p\u00fanica. O pr\u00edncipe num\u00eddico Masinisa desertara \u00f3 bando romano durante a invasi\u00f3n romana de \u00c1frica dirixida por Escipi\u00f3n o Africano e, como recompensa, foi instalado nun extenso reino que a Roma lle permit\u00eda empregar como control do poder cartaxin\u00e9s. Era o ano 202 a.C. Dende ese intre, Numidia pasaba a ser unha boa fonte de tropas e provisi\u00f3ns para Roma, tanto en \u00c1frica como noutros escenarios (o propio Iugurta dirixiu un continxente num\u00eddico de soldados e elefantes no sitio de Numancia).\nMalia todo, as habituais loitas din\u00e1sticas internas entre os num\u00eddicos enfrontaron varias d\u00e9cadas despois a Iugurta (sobri\u00f1o e fillo adoptivo do rei Micipsa, que era o sucesor de Masinisa no trono) cos seus irm\u00e1ns adoptivos Aderbal e Hiempsal. Tralo asasinato deste \u00faltimo, Aderbal fuxiu a Cirti, onde se atopaban varios comerciantes romanos e italianos. Estes axud\u00e1rono a defende-la cidade polo que, cando esta rematou rendida a Iugurta, os soldados remataron coas s\u00faas vidas. Roma sentiuse aldraxada e mandou a Iugurta que acudise a Roma. Este, pola s\u00faa parte, adicouse a subornar a senadores influentes ata acadar o asasinato doutro familiar refuxiado na cidade. M\u00e1is adiante, no ano 110 a.C o xeneral romano Aulo Postumio Albino tivo unha salientable derrota na fortaleza de Suthul, cando Iugurta fixo unha sa\u00edda sorpresa axudado por continxentes das tropas romanas que foran previamente subornadas.\nCecilio Metelo toma o mando.\nRoma reaccionou no ano 109 a.C. enviando a Quinto Cecilio Metelo para tomar o mando da guerra. Malia que semella que despois de acceder \u00f3 tribunado da plebe existiu unha ruptura entre Mario e Metelo, dita ruptura non foi de todo permanente, posto que nese ano 109 a.C. Metelo tomou como legado a Mario na campa\u00f1a militar contra o rei de Numidia, Iugurta.\nNon se sabe en que circunstancia o clan Metelo se reconciliou con Mario, nin se se tratou dun perd\u00f3n sincero ou obrigado polas circunstancias. Sexa como for, despois dun ano como pretor na Hispania Ulterior, Mario foi incorporado como lugartenente no ex\u00e9rcito africano de Metelo na s\u00faa campa\u00f1a fronte \u00f3 rei Iugurta. Metelo procuraba seguramente a grande experiencia de Mario como militar, no tanto que Mario pretend\u00eda reforzar a s\u00faa carreira pol\u00edtica para acadar o consulado.\nMoitos dos m\u00e9todos que Escipi\u00f3n Emiliano empregara en Numancia pux\u00e9ronse nesta ocasi\u00f3n de novo en marcha para po\u00f1er a punto \u00e1s lexi\u00f3ns de \u00c1frica. Botouse f\u00f3ra a comerciantes, e prohibiuse entre os soldados a merca de alimentos distintos dos fornecidos polo ex\u00e9rcito e tam\u00e9n manter escravos ou animais de carga. Cando Metelo considerou que o seu ex\u00e9rcito xa estaba preparado, foi cando se dirixiu contra Iugurta. Malia obter algunha vitoria, inclu\u00edndo unha nunha confusa batalla preto do r\u00edo Muthul, a loita resultou lenta, freada pola necesidade de emprender asedios complexos, e iso provocou un crecente descontento en Roma ante a incapacidade do seu xeneral para vingar axi\u00f1a as pasadas derrotas.\nAcceso \u00f3 consulado.\nNo ano 108 a.C. Mario pediulle permiso a Metelo (que ocupaba o cargo de c\u00f3nsul por vez primeira) para deixar o seu posto de legado e as\u00ed poder ir a Roma e optar \u00e1s elecci\u00f3ns para o consulado. Metelo non lle deu permiso, e ofreceulle reconsideralo e optar a dito posto co seu fillo, que neses intres ti\u00f1a 20 anos (o cal supo\u00f1\u00eda non poder acceder \u00f3 posto ata despois doutros 20 anos). Dende ese intre Mario comezou a s\u00faa campa\u00f1a para obter o consulado. Salustio afirma que isto foi acelerado, en parte, polo presaxio dunha adivi\u00f1a que \"lle dixo que lle presaxiaba grandes e marabillosas cousas e que por iso poder\u00eda perseguir calquera designio que se lle formase, confiando nos deuses polo \u00e9xito, e que poder\u00eda probar fortuna tantas veces como quixese, posto que t\u00f3dalas s\u00faas campa\u00f1as prosperar\u00edan\". Ante esta situaci\u00f3n (Mario precisaba do permiso de Metelo para deixa-lo seu posto) Mario pasou o ver\u00e1n congraci\u00e1ndose coas tropas, o cal conseguiu grazas \u00e1 s\u00faa conduta con eles, comendo a s\u00faa mesma comida e amosando que non ti\u00f1a medo de realiza-las s\u00faas mesmas tarefas. Tam\u00e9n procurou a aprobaci\u00f3n dos comerciantes italianos, suxerindo que no caso de estar el \u00f3 mando poder\u00eda acadar unha vitoria sinxela e r\u00e1pida en Numidia fronte a Iugurta. \u00c1mbolos dous grupos escribiron a Roma, falando moi ben del e criticando as t\u00e1cticas de Metelo, quen baseaba as s\u00faas estratexias nunha lenta guerra de desgaste. Despois disto, Metelo decidiu ceder e deixalo ir, ante o prexu\u00edzo que lle pod\u00eda causar seguilo tendo como subordinado.\nMario volveu a Roma e presentouse \u00f3 consulado, no que resultou ser unha campa\u00f1a r\u00e1pida e moi exitosa, que rematou coa s\u00faa elecci\u00f3n no ano 107 a.C. Non \u00e9 rara a s\u00faa elecci\u00f3n tendo en conta que en tempos recentes os cidad\u00e1ns ti\u00f1an presenciado varias desfeitas militares provocadas pola incompetencia de certos membros da aristocracia, as\u00ed como varias acusaci\u00f3ns de corrupci\u00f3n. Mario present\u00e1base como unha alternativa, a do virtuoso \"home novo\", que con tanto traballo chegara at\u00e9 onde estaba.\nO senado, pola s\u00faa parte, decidiu que entre as provincias consulares a repartir entre os c\u00f3nsules dese ano non estar\u00eda Numidia e a guerra contra Iugurta, e prorrogou a Metelo no cargo. Mario defendeuse empregando unha t\u00e9cnica para desvia-la decisi\u00f3n \u00e1 Asemblea de Cidad\u00e1ns, en troques do Senado, xa que al\u00f3 contaba con moito m\u00e1is apoio. Mario foi as\u00ed elixido como comandante tras esta elecci\u00f3n especial, mentres que Metelo tivo que volver, e o Senado concedeulle como contraprestaci\u00f3n o t\u00edtulo de \"Num\u00eddico\" (conquistador de Numidia).\nO final da guerra en Numidia.\nA pesar de fachendearse dicindo que pod\u00eda rematar coa guerra axi\u00f1a, esta a\u00ednda hab\u00eda durar tres anos mais, o cal pode indicar que Metelo ti\u00f1a actuado de xeito honesto coa \u00fanica t\u00e1ctica posible, fronte a un inimigo astuto e ben co\u00f1ecedor das guerrillas, nun territorio que favorec\u00eda \u00f3s n\u00famidas. A estratexia de Mario non era diferente da que levara a cabo Metelo, det\u00e9ndose en asedios \u00e1s prazas fortes, coas que Iugurta xa contaba para frear o avance romano. Sometendo \u00e1 pillaxe e \u00e1 destruci\u00f3n o territorio inimigo, Mario avanzou, nunca lenta marcha cara o oeste, at\u00e9 os conf\u00edns do reino n\u00famida coa Mauritania, onde Iugurta \u00eda sendo acurralado. Pero malia os repetidos \u00e9xitos militares de Mario, Iugurta consegu\u00eda sempre fuxir dos romanos e continuar coa loita.\nAo final Mario recorreu \u00e1 traiz\u00f3n para lle poder po\u00f1er fin \u00e1 guerra. O seu cuestor nesas datas era Lucio Cornelio Sila, fillo dunha familia patricia vida a menos. Malia que Mario non estaba contento tendo que aceptar \u00f3 inexperto Sila ocupando un cargo desa responsabilidade, pois non ti\u00f1a experiencia militar previa, este demostrou a s\u00faa competencia como l\u00edder militar. Posto que os combates desta guerra estaban cada vez m\u00e1is preto dos territorios do reino de Mauritania, o seu rei, Bocco, que era sogro de Iugurta, rachou coa s\u00faa neutralidade, que tanto Metelo coma Mario acadaran con penosas negociaci\u00f3ns. Dese xeito, o rei Bocco de Mauritania pasaba a ser un aliado militar do seu xenro Iugurta. As\u00ed, a finais do ano 106 a.C., tralo seu segundo ano de campa\u00f1a en \u00c1frica, Mario retirouse \u00f3s seus cuarteis de inverno no leste, e al\u00ed foi atacado polas forzas conxuntas dos dous monarcas africanos. No ano 105 a.C. volvendo a establecer os contactos con Bocco, que ti\u00f1a preocupaci\u00f3ns por mor dos avances romanos, e Sila acadou a rachadura da coalici\u00f3n entre el e Iugurta, solicitando Bocco a paz entre Mauritania e Roma. As\u00ed foi como Sila convenceu a Bocco para lle tender unha trampa a Iugurta, confiado a\u00ednda na amizade co seu sogro.\nNon se co\u00f1ecen con precisi\u00f3n os termos da negociaci\u00f3n entre Roma e Mauritania. O certo foi que finalmente Iugurta caeu nas mans de Mario, se cadra non polos m\u00e9ritos militares do c\u00f3nsul romano, sen\u00f3n pola astucia e xenio diplom\u00e1tico de Sila, pero tampouco \u00e9 l\u00f3xico pensar que Sila actuase pola s\u00faa conta, sen\u00f3n que aquel foi un plan tecido entre os dous. Malia todo, Mario era o comandante de Sila, de xeito que a honra da derrota final de Iugurta foi para o c\u00f3nsul. Certamente \u00e1mbolos dous personaxes sa\u00edan ga\u00f1ando desta faza\u00f1a.\nDebido a esta vitoria b\u00e9lica, Mario acadou o alcume de \"Raposo de Arpino\". No ano 104 a.C. Caio Mario celebrou un triunfo en Roma pola s\u00faa vitoria sobre Iugurta, quen foi executado na cerimonia. Ese mesmo d\u00eda comezou un novo consulado para o cal fora elixido mesmo estando ausente, feito totalmente irregular."}
{"id": "222364", "revid": "98629", "url": "https://gl.wikipedia.org/wiki?curid=222364", "title": "Suomi-sarja", "text": "A Suomi-sarja \u00e9 a terceira categor\u00eda do h\u00f3ckey sobre xeo en Finlandia. A Suomi-sarja creouse na tempada 1999-2000 e actualmente na categor\u00eda compiten 23 equipos repartidos en tres grupos segundo a localizaci\u00f3n xeogr\u00e1fica. Anteriormente a terceira categor\u00eda era denominada II-divisioona dende 1975, e antes diso eran as series provinciais (dende 1947). Durante os anos '90 a liga inclu\u00edu un equipo de Estonia. A liga repartiuse en dous grupos na tempada 2006-07 e en tres na 2007-08. Os equipos da Suomi-sarja poden descender \u00e1 II-divisioona ou ascender \u00e1 Mestis."}
{"id": "222365", "revid": "5132", "url": "https://gl.wikipedia.org/wiki?curid=222365", "title": "Estadio Reyno de Navarra", "text": ""}
{"id": "222366", "revid": "5132", "url": "https://gl.wikipedia.org/wiki?curid=222366", "title": "El Sadar", "text": ""}
{"id": "222367", "revid": "1888", "url": "https://gl.wikipedia.org/wiki?curid=222367", "title": "El Gallego (Pontevedra)", "text": "El Gallego foi un peri\u00f3dico editado en Pontevedra entre 1862 e 1863.\nHistoria e caracter\u00edsticas.\nSubtitulado \"Agricultura, industria, comercio, ciencias, artes y literatura\", apareceu o 1 de decembro de 1862. En principio aparec\u00eda catro veces ao mes e despois tivo unha periodicidade decenal. Editado por Andr\u00e9s Mart\u00ednez L\u00f3pez, estaba dirixido por Elisardo Ulloa Varela que tam\u00e9n era o principal redactor. Entre os seus colaboradores figuraba Lu\u00eds Rodr\u00edguez Seoane. Imprimiuse nos obradoiros de Jos\u00e9 Vilas. Defendeu o progreso e a instruci\u00f3n, e a modernizaci\u00f3n socioecon\u00f3mica de Galicia, cunha especial \u00e9nfase no ferrocarril. Inclu\u00edu informaci\u00f3n sobre temas culturais e composici\u00f3ns literarias. Cesou a s\u00faa publicaci\u00f3n non antes do 10 de xu\u00f1o de 1863."}
{"id": "222368", "revid": "1822", "url": "https://gl.wikipedia.org/wiki?curid=222368", "title": "Cten\u00f3foro", "text": ""}
{"id": "222370", "revid": "23204", "url": "https://gl.wikipedia.org/wiki?curid=222370", "title": "Alternativa Galega de Esquerda", "text": "Alternativa Galega de Esquerda foi unha coalici\u00f3n pol\u00edtica galega creada para as elecci\u00f3ns ao Parlamento de Galicia de 2012 polo partido nacionalista galego Anova - Irmandade Nacionalista, Esquerda Unida (federaci\u00f3n galega de EU), EQUO Galicia (federaci\u00f3n galega de EQUO) e Espazo Ecosocialista Galego.\nHistoria.\nTras a sa\u00edda en febreiro de 2012 de Encontro Irmandi\u00f1o (EI) e M\u00e1is Galiza (+G) do Bloque Nacionalista Galego, barallouse a converxencia de ambas as forzas para presentarse \u00e1s pr\u00f3ximas elecci\u00f3ns auton\u00f3micas. En marzo o EI lanzou a s\u00faa oferta de crear unha plataforma electoral, que foi secundada por Movemento pola Base e Fronte Popular Galega, e que se materializou en Anova - Irmandade Nacionalista; m\u00e1is tarde uniuse tam\u00e9n un sector de Unidade da Esquerda Galega.\nDoutra banda, +G comezou a s\u00faa propia plataforma xunto a Acci\u00f3n Galega e Espazo Ecosocialista Galego, que se denominou Compromiso por Galicia (CxG); posteriormente tam\u00e9n se uniron a CxG o Partido Nacionalista Galego-Partido Galeguista (PNG-PG), Esquerda Nacionalista, Espazo Socialista Galego (escindidos os tres do BNG tam\u00e9n), un sector de Unidade da Esquerda Galega, o Partido Galeguista Dem\u00f3crata (PGD), Alternativa Popular Galega (APGA) e Terra Galega (TeGa).\nA pesar de barallarse durante meses a posibilidade de que ANOVA e CxG converxesen ou se presentasen xuntos \u00e1s elecci\u00f3ns, aos poucos esta posibilidade foise dilu\u00edndo. ANOVA tomaba un cariz m\u00e1is anticapitalista e soberanista, e CxG un perfil m\u00e1is socialdem\u00f3crata e moderado.\nTras o anunciou do adianto das elecci\u00f3ns auton\u00f3micas, ANOVA manifestou a s\u00faa vontade de conformar unha ampla coalici\u00f3n de esquerdas, que englobar\u00eda ao Bloque Nacionalista Galego, Compromiso por Galicia, ANOVA e Esquerda Unida; EQUO Galicia tam\u00e9n mostrou a s\u00faa predisposici\u00f3n a unirse \u00e1 fronte. Pola s\u00faa banda Compromiso por Galicia tam\u00e9n se ofreceu a ANOVA, pero unicamente a ANOVA, concorrer xuntos en coalici\u00f3n.\nO 4 de setembro o Consello Pol\u00edtico de Esquerda Unida aceptou presentarse con ANOVA nas elecci\u00f3ns; igualmente un\u00edronse \u00e1 coalici\u00f3n EQUO Galicia, tras ser aprobado nunha votaci\u00f3n horizontal polos afiliados e simpatizantes desta federaci\u00f3n,\nO primeiro nome da coalici\u00f3n foi Alternativa Galega, pero debido a que xa estaba rexistrado para outro partido pol\u00edtico tiveron que substitu\u00edlo polo definitivo, Alternativa Galega de Esquerda.\nMalia a anunciarse a incorporaci\u00f3n de Compromiso por Galicia (CxG) \u00e1 coalici\u00f3n, esta finalmente presentarase en solitario. En setembro de 2012 Espazo Ecosocialista Galego decidiu abandonar CxG e incorporarse a Alternativa Galega.\nNas elecci\u00f3ns celebradas o 21 de outubro de 2012 obtivo 200.101 votos (13,99%), o que lle reportou 9 deputados. 4 deputados foron pola Coru\u00f1a, 3 por Pontevedra, 1 por Lugo e outro por Ourense."}
{"id": "222371", "revid": "89787", "url": "https://gl.wikipedia.org/wiki?curid=222371", "title": "El Gallego (Lugo)", "text": "El Gallego foi un peri\u00f3dico editado en Lugo en 1867 de curta vida.\nHistoria e caracter\u00edsticas.\nSubtitulado \"Peri\u00f3dico de intereses generales\", apareceu o 23 de xullo de 1867. Ti\u00f1a como lema o engrandecemento de Galicia en todas as ordes. Creado por Manuel Soto Freire, o secretario de redacci\u00f3n era Lorenzo G\u00f3mez Quintero e entre os seus redactores estaban Carlos Vaamonde, Juan Fern\u00e1ndez de Prado, Miguel Gil Tom\u00e9, Joaqu\u00edn P\u00e9rez, Primo Feliciano Salgado, Primo Castro Pita, Segundo Pl\u00e1 Huidobro, Antonio Gaite.\nDende o n\u00famero 32 deixou de ser impreso por Soto Freire, sendo substitu\u00edda a s\u00faa impresi\u00f3n polos talleres de Jos\u00e9 Pujol y B\u00e1ffer, de orixe mallorquina, e figurando como director Antonio Mag\u00edn Pla. Inclu\u00edu informaci\u00f3n xeral, noticias de Galicia, despachos telegr\u00e1ficos e alg\u00fans textos literarios. Cesou a s\u00faa publicaci\u00f3n co n\u00famero 36, o 10 de decembro de 1867."}
{"id": "222373", "revid": "56817", "url": "https://gl.wikipedia.org/wiki?curid=222373", "title": "Illa de Gran Blasket", "text": "Illa de Gran Blasket (An Blascaod M\u00f3r en lingua irlandesa) \u00e9 unha das illas que forman o arquip\u00e9lago irland\u00e9s das Illas Blasket no condado de Kerry.\nXeograf\u00eda.\nA illa at\u00f3pase a uns 2\u00a0km de Irlanda e est\u00e9ndese \u00f3 longo duns 6 quil\u00f3metros cara o suroeste. O punto m\u00e1is alto \u00e9 An Cr\u00f3 M\u00f3r, que se atopa a 292 msnm. A cidade m\u00e1is pr\u00f3xima no continente \u00e9 D\u00fan Chaoin, que est\u00e1 conectada coa illa mediante un transbordador que opera nun peirao durante os meses de ver\u00e1n.\nHistoria.\nA illa estivo habitada at\u00e9 1953, ano no que o goberno irland\u00e9s decidiu que non pod\u00eda garantir m\u00e1is a seguridade da poboaci\u00f3n restante. A pr\u00e1ctica totalidade da poboaci\u00f3n ti\u00f1a o irland\u00e9s como lingua materna. Os habitantes foron evacuados \u00e1 illa de Irlanda o 17 de novembro de 1953. Alg\u00fans emigraron \u00f3s Estados Unidos e a\u00ednda hoxe se poden atopar os seus descendentes en Springfield, Massachusetts, mentres que outros ficaron na veci\u00f1a Pen\u00ednsula de Dingle, dende a cal poden ver o seu antigo fogar.\nDebido \u00e1 s\u00faa localizaci\u00f3n remota e o seu dif\u00edcil acceso, os insulares foron obxecto de diversos estudos antropol\u00f3xicos e ling\u00fc\u00edsticos en torno \u00e1 fin do s\u00e9culo XIX e comezos do s\u00e9culo XX, particularmente por parte de escritores e ling\u00fcistas como Robin Flower, George Derwent Thomson e Kenneth H. Jackson.\nTam\u00e9n foi o fogar de tres not\u00e1beis escritores irlandeses: Tom\u00e1s \u00d3 Criomhthain, Peig Sayers e Muiris \u00d3 S\u00failleabh\u00e1in. As s\u00faas obras foron todas escritas en irland\u00e9s e posteriormente traducidas \u00f3 ingl\u00e9s e outros idiomas. As casas de Tom\u00e1s \u00d3 Criomhthain e Muiris \u00d3 S\u00failleabh\u00e1in at\u00f3panse en ru\u00ednas, pero a de Peig Sayers foi restaurada para formar parte da pousada que funcionaba anteriormente na illa.\nAta a evacuaci\u00f3n, os habitantes da illa formaban o asentamento m\u00e1is occidental de toda a Irlanda e a s\u00faa forma de vida estaba baseada na pesca. Por\u00e9n, a comunidade nunca foi moi numerosa (mesmo no seu auxe, a poboaci\u00f3n era de pouco m\u00e1is de 150 persoas).\nLiteratura.\nConsiderando o reducido da poboaci\u00f3n, \u00e9 destac\u00e1bel que a illa fose o fogar dun n\u00famero not\u00e1bel de escritores de talento. Destacan por manter viva a tradici\u00f3n cultural da s\u00faa terra, xa que alg\u00fans dos seus libros tratan sobre as tradici\u00f3ns e forma de vida dos antigos poboadores das illa. Entre eles destacan as obras \"An tOile\u00e1nach\" de Tom\u00e1s \u00d3 Criomhthain, \"Peig\" de Peig Sayers e \"Fiche Blian ag F\u00e1s\" de Muiris \u00d3 S\u00failleabh\u00e1in.\nPropiedade e status da illa.\nA pousada e a cafetar\u00eda que antes operaban na illa foron pechadas por mor dunha disputa entre o Estado irland\u00e9s e un individuo que afirma posu\u00edr a meirande parte da illa.\nEstas diferenzas foron resoltas por un acordo feito en agosto de 2007, no que se pretende que m\u00e1is do 95% da superficie da illa sexa mercada polo Estado para crear un parque nacional."}
{"id": "222374", "revid": "23204", "url": "https://gl.wikipedia.org/wiki?curid=222374", "title": "Hiroyuki Sanada", "text": " nado como o 12 de outubro de 1960, \u00e9 un actor xapon\u00e9s."}
{"id": "222376", "revid": "124656", "url": "https://gl.wikipedia.org/wiki?curid=222376", "title": "Anova-Irmandade Nacionalista", "text": "Anova-Irmandade Nacionalista (AINA) \u00e9 unha formaci\u00f3n pol\u00edtica galega, nacionalista e independentista de esquerda, integrada polo Encontro Irmandi\u00f1o e coa participaci\u00f3n da Fronte Popular Galega. Dende 2022 o seu portavoz nacional \u00e9 Marti\u00f1o Noriega. Ata ent\u00f3n vi\u00f1a exercendo como tal dende 2017 Ant\u00f3n S\u00e1nchez, o cal fora precedido polo fundador do partido, Xos\u00e9 Manuel Beiras Torrado. Xorde a partir de Encontro Irmandi\u00f1o, escisi\u00f3n do Bloque Nacionalista Galego (BNG) no 2012.\nHistoria.\nPouco despois da escisi\u00f3n de varios sectores do Bloque Nacionalista Galego (BNG) tras a s\u00faa XIII Asemblea Nacional, entre os que destacaron M\u00e1is Galiza e Encontro Irmandi\u00f1o, comezaron varios procesos de confluencia que, por unha banda, se materializaron na creaci\u00f3n do Novo Proxecto Com\u00fan. Con todo, sectores de M\u00e1is Galiza descolg\u00e1ronse deste proceso, buscando crear un proxecto m\u00e1is conservador e cuestionando o proxecto impulsado polo Encontro Irmandi\u00f1o no chamado Novo Proxecto Com\u00fan. No devandito proxecto participaron militantes de Fronte Popular Galega, Fronte Obreira Galega, Movemento pola Base e Causa Galiza, entre outras organizaci\u00f3ns; con todo Causa Galiza finalmente desmarcouse do proceso.\nFinalmente, o 14 de xullo de 2012 celebrouse en Santiago de Compostela a Asemblea Nacional do Novo Proxecto Com\u00fan, adoptando o nome de Anova-Irmandade Nacionalista, cunha coordinadora nacional de 75 membros entre os que se atopaban Xos\u00e9 Manuel Beiras e Marti\u00f1o Noriega, alcalde de Teo. Como elementos do seu programa, anunciouse que a formaci\u00f3n incorporar\u00eda o ecoloxismo, o republicanismo e o independentismo.\nAs\u00ed mesmo o membro da coordinadora, l\u00edder da Fronte Popular Galega e concelleiro de Alternativa Canguesa de Esquerdas Mariano Abalo anunciou que traballar\u00eda para incorporar a Esquerda Unida ao proxecto.\nMalia anunciarse no seu momento a integraci\u00f3n de Unidade da Esquerda Galega en Compromiso por Galicia, posteriormente anunciouse que o seu l\u00edder \u00d3scar Lomba foi elixido membro da Coordinadora Nacional de Anova e viuse forzado a abandonar o Consello Pol\u00edtico Nacional de Compromiso por Galicia. Actualmente a militancia de Unidade da Esquerda Galega at\u00f3pase repartida entre Compromiso por Galicia e Anova-Irmandade Nacionalista, a\u00ednda que todos manifestaron o seu desexo de contribu\u00edr \u00e1 unidade da esquerda e o nacionalismo galego.\nA pesar de non sumarse ao proceso que orixinou Compromiso por Galicia, ambas as partes mostr\u00e1ronse dispostas a seguir dialogando.\nAnova-Irmandade Nacionalista rexistrouse como partido pol\u00edtico o 11 de febreiro do ano 2013, baixo as siglas AINA.\nNese ano, o sector de Unidade da Esquerda Galega integrado en Anova dende a s\u00faa creaci\u00f3n formou xunto cos militantes de Nova Esquerda Socialista un colectivo organizado dentro de Anova, baixo o nome Nova Esquerda Galega.\nEn setembro de 2014, os integrantes da Fronte Obreira Galega deciden abandonar Anova de xeito progresivo. Ao mes seguinte, tras a segunda Asemblea Nacional de Anova, a corrente Cerna decidiu tam\u00e9n deixar a formaci\u00f3n tras consultalo nun referendo interno.\nTras o fracaso nas auton\u00f3micas de 2020, Marti\u00f1o Noriega abandona a primeira li\u00f1a pol\u00edtica e retoma a s\u00faa profesi\u00f3n de m\u00e9dico de Atenci\u00f3n Primaria no SERGAS. No entanto, o 24 de setembro de 2022 volve a ocupar o cargo de portavoz nacional, constitu\u00edndo a nova Comisi\u00f3n Permanente (equivalente a unha executiva cl\u00e1sica) xunto a Oriana M\u00e9ndez, Miguel Anxo Fern\u00e1n-Vello, Iria Otero, Antonio Negreira, Ant\u00eda Comesa\u00f1a e Iv\u00e1n Rodr\u00edguez. O obxectivo consiste en activar o partido face as municipais de 2023 e as seguintes elecci\u00f3ns ao Parlamento de Galicia.\nElecci\u00f3ns ao Parlamento de Galicia 2012.\nTras o anuncio do adianto das elecci\u00f3ns auton\u00f3micas, Anova manifestou a s\u00faa vontade de conformar unha ampla coalici\u00f3n de esquerdas, que englobar\u00eda o Bloque Nacionalista Galego, Compromiso por Galicia e Esquerda Unida; Equo Galicia tam\u00e9n mostrou a s\u00faa predisposici\u00f3n a unirse \u00e1 fronte. Pola s\u00faa banda Compromiso por Galicia tam\u00e9n ofreceulle s\u00f3 a ANOVA concorrer xuntos en coalici\u00f3n.\nO 4 de setembro o Consello Pol\u00edtico de Esquerda Unida aceptou presentarse con Anova \u00e1s elecci\u00f3ns; igualmente uniranse \u00e1 coalici\u00f3n EQUO. Ser\u00e1 esta unha \"alianza electoral de esquerda anticapitalista\", denominada Alternativa Galega de Esquerda.\nMalia a anunciarse a incorporaci\u00f3n de Compromiso por Galicia (CxG) \u00e1 coalici\u00f3n, esta finalmente presentarase en solitario.\nAlternativa Galega de Esquerda obtivo o 13,99% dos votos nas elecci\u00f3ns de 2012 e 9 deputados, dos cales 4 corresponden a Anova.\nEn outubro dese mesmo ano, o parlamentario de Anova e cabeza de lista de AGE por Ourense, David Fern\u00e1ndez Calvi\u00f1o, deixou o seu escano no Parlamento para marchar a investigar a Dinamarca. O seu posto ocupouno a n\u00famero dous da lista, que era membro de Esquerda Unida, deixando en 3 os representantes de Anova no Parlamento.\nEn novembro de 2014, outra parlamentaria de Anova, Consuelo Mart\u00ednez Garc\u00eda deixa a formaci\u00f3n xunto co resto de membros da corrente Cerna, pasando ao grupo mixto do Parlamento, e deixando a Anova con s\u00f3 2 parlamentarios.\nElecci\u00f3ns ao Parlamento Europeo de 2014.\nNas elecci\u00f3ns ao Parlamento Europeo do ano 2014, Anova participou na coalici\u00f3n La Izquierda Plural xunto con outras forzas pol\u00edticas de esquerda do Estado, como Izquierda Unida, Iniciativa per Catalunya Verds e Espazo Ecosocialista Galego entre outras. Anova acadou un eurodeputado nestas elecci\u00f3ns, xa que dos seis parlamentarios que acadou La Izquierda Plural, a n\u00famero cinco, Lidia Senra representaba a Anova.\nElecci\u00f3ns municipais de 2015 en Galicia.\nNas elecci\u00f3ns municipais do ano 2015, Anova apostou por apoiar candidaturas cidad\u00e1s de confluencia en varios concellos, participando militantes de Anova nas listas de Marea Atl\u00e1ntica na Coru\u00f1a, Compostela Aberta en Santiago de Compostela, Marea de Vigo, Ferrol en Com\u00fan, Marea Pontevedra e Lugonovo nas grandes cidades galegas, as\u00ed como en listas de confluencia noutras vilas pequenas. Na cidade de Ourense, inicialmente apoiaron a lista Ourense en Com\u00fan, pero finalmente present\u00e1ronse \u00e1s elecci\u00f3ns en solitario.\nAs\u00ed mesmo, promoveu xunto con Esquerda Unida o partido pol\u00edtico instrumental SON coa finalidade de poder acadar alg\u00fan deputado provincial. As candidaturas adscritas a esta coalici\u00f3n levaron a palabra SON no seu nome.\nTras as elecci\u00f3ns foron elixidos alcaldes cinco membros de Anova: Marti\u00f1o Noriega en Santiago de Compostela, Rafael Sisto Edreira en Teo, Benito Portela Fern\u00e1ndez en Sada, Antonio Negreira Noya en Val do Dubra e David Rodr\u00edguez Est\u00e9vez en Manzaneda.\nElecci\u00f3ns ao Parlamento de Galicia 2016.\nAnova concorreu \u00e1s elecci\u00f3ns galegas de 2016 na coalici\u00f3n En Marea, obtendo dous deputados no Parlamento de Galicia (David Rodr\u00edguez Est\u00e9vez e Ant\u00f3n S\u00e1nchez Garc\u00eda).\nElecci\u00f3ns xerais de abril de 2019.\nAnova estivo negociando compartir listas con Podemos e Esquerda Unida para as elecci\u00f3ns xerais de abril de 2019. No entanto, non se chegou a un acordo, esas d\u00faas forzas present\u00e1ronse canda Equo baixo a marca En Com\u00fan-Unidas Podemos (Podemos-Esquerda Unida-Mareas en Com\u00fan-Equo) e Anova non participou nos comicios.\nElecci\u00f3ns municipais de 2019 en Galicia.\nIgual que en 2015, nas elecci\u00f3ns municipais do ano 2019, apoiou candidaturas de confluencia en municipios diversos. Dos alcaldes citados en 2015, s\u00f3 conservou os de Teo e Sada. En Val do Dubra logrou sela forza m\u00e1is votada, pero non logrou conervala alcald\u00eda dado o acordo do PP con outras forzas. O alcalde de Sada, Benito Portela, foi destitu\u00eddo o 18 de novembro de 2022 mediante unha moci\u00f3n de censura, encabezada por Mar\u00eda Nogareda (Alternativa dos Veci\u00f1os) e asinada tam\u00e9n polos concelleiros do PP e do PSOE. Todos eles foron expulsados dos seus respectivos partidos.\nElecci\u00f3ns xerais de novembro 2019.\nAnova non participou nas elecci\u00f3ns xerais de novembro de 2019.\nElecci\u00f3ns ao Parlamento de Galicia 2020.\nDespois da dobre ausencia nas xerais, participou nas elecci\u00f3ns galegas de 2020 cos seus exsocios formando a coalici\u00f3n Galicia en Com\u00fan-Anova Mareas (Podemos-Esquerda Unida-Anova). Anova encabezou a lista por Lugo co exdeputado no Congreso por En Marea Miguel Anxo Fern\u00e1n-Vello e colocou o seu l\u00edder, Marti\u00f1o Noriega, no terceiro posto pola Coru\u00f1a. A coalici\u00f3n fracasou rotundamente cun 3,94 %, pouco m\u00e1is da quinta parte do apoio de En Marea catro anos antes, e quedou f\u00f3ra da C\u00e1mara ao non acadar o m\u00ednimo do 5 % en provincia ningunha.\nElecci\u00f3ns municipais de 2023 en Galicia.\nNas elecci\u00f3ns municipais do ano 2023, presentouse unicamente como tal en Val do Dubra e obtivo 596 sufraxios (0,04 % do total galego), que renderon tres escanos. A\u00ednda que foi o mesmo n\u00famero que na convocatoria anterior, na que se presentou baixo a marca Son de Val do Dubra-Anova-Son en Com\u00fan, pasou do primeiro ao terceiro posto, a\u00ednda que nesta ocasi\u00f3n volveu acceder ao goberno como socio minoritario dos socialistas. O citado Benito Portela recuperou a alcald\u00eda de Sada a trav\u00e9s de Sadamaior\u00eda sete meses despois de ser censurado e en Teo perdeuse a alcald\u00eda baixo a nova marca de Proxecto Com\u00fan de Teo.\nElecci\u00f3ns xerais de Espa\u00f1a de 2023.\nPara as elecci\u00f3ns xerais de 2023 Anova rexeitou presentarse e pediu \"concentrar o voto en defensa da democracia e da soberan\u00eda nacional de Galicia\"."}
{"id": "222379", "revid": "23204", "url": "https://gl.wikipedia.org/wiki?curid=222379", "title": "Benedict Wong", "text": "Benedict Wong, nado en 1970 en Manchester, \u00e9 un actor ingl\u00e9s de orixe chinesa."}
{"id": "222380", "revid": "47401", "url": "https://gl.wikipedia.org/wiki?curid=222380", "title": "Arte fenicia", "text": "Arte fenicia \u00e9 a denominaci\u00f3n historiogr\u00e1fica da arte da civilizaci\u00f3n fenicia, tanto o das metr\u00f3poles fenicias do Mediterr\u00e1neo oriental como o das colonias fenicias. Para a produci\u00f3n art\u00edstica da principal colonia fenicia, Cartago, adoita empregarse o termo arte cartaxin\u00e9s ou arte p\u00fanica (a\u00ednda que o termo p\u00fanico empr\u00e9gase tam\u00e9n para referirse \u00e1 totalidade do fenicio).\nAs produci\u00f3ns art\u00edsticas fenicias te\u00f1en un forte compo\u00f1ente artesanal. Nas s\u00faas esculturas, cer\u00e1micas, xoias e obxectos de metal, predominaban a [influencias exipcias, con elementos asirios, nun primeiro per\u00edodo (dende o s\u00e9culo X a. C. -data m\u00e1is antiga que se adoita asignar \u00e1 arte fenicia- at\u00e9 o s\u00e9culo VII a. C.). Nun segundo per\u00edodo pasou a predominar a influencia grega, chegando \u00e1s veces a confundirse as s\u00faas produci\u00f3ns coas gregas, a\u00ednda que, polo xeral, det\u00e9ctase unha maior tosquedade e eclecticismo do artista fenicio nas obras dos seus obradoiros.\nA arte fenicia influ\u00edu en gran medida na dos pobos ind\u00edxenas da Pen\u00ednsula Ib\u00e9rica (Tartessos e arte ib\u00e9rica).\nAs formas de arquitectura fenicia inf\u00e9rense m\u00e1is polos debuxos dos selos e outros relevos que polas ru\u00ednas dos seus edificios; a\u00ednda que non faltan alg\u00fans restos de pezas arquitect\u00f3nicas achados en Chipre e -Fenicia. Entre estes, figura o capitel con volutas, inspirado na arte oriental e que ben puido ser o antecesor do orde x\u00f3nica. Os templos fenicios (como o de Biblos) distingu\u00edanse por ter o santuario sen cuberta. Nel d\u00e1base culto a unha pedra ou \"betilo\" que xeralmente consist\u00eda nun aer\u00f3lito de forma c\u00f3nica (como pedra ca\u00edda do ceo) situado no medio da estancia \u00e1 cal preced\u00eda un adro rodeado interiormente de columnas. Era tam\u00e9n caracter\u00edstica a forma que os sidonios daban aos seus suntuosos sartegos de pedra, e que reproduc\u00eda o contorno da figura humana, como os sartegos antropoides de madeira exipcios.\nBaixo o nome de esculturas fenicias comprend\u00e9ronse numerosas e variad\u00edsimas estatuas dos pobos fenicios, libios, sardos, tirrenos, pelasgos, hititas e chipriotas que se presentan con certa rixidez arcaica e falta de naturalidade e que ofrecen visibles reminiscencias asirias, exipcias e mesmo gregas segundo as \u00e9pocas e os pa\u00edses. Consid\u00e9ranse como lexitimamente fenicias en pedra e bronce as esculturas chipriotas (da illa de Chipre) tendo en conta que os fenicios apoder\u00e1ronse da illa cara ao ano 1000 a. C. e fundaron al\u00ed cidades importantes subxugando aos hititas que eran os seus antigos poboadores. As\u00ed mesmo, pode estudarse a arte fenicia nas illas de Sarde\u00f1a e Eivissa das cales se apoderaron as colonias tirias no s\u00e9culo VIII a. C.\nDespois de repetidas investigaci\u00f3ns realizadas sobre a arte fenicia, p\u00f3dese afirmar que non existe con anterioridade ao s\u00e9culo X a. C. pois a\u00ednda que moito antes fabricaban e vend\u00edan produtos os industriais e mercadores fenicios a s\u00faa arte non pasaba de ser unha mera imitaci\u00f3n do exipcio ou asirio e parece que mesmo ent\u00f3n se consideraban os seus artigos como orixinarios dos artistas que lles serv\u00edan de modelo. Desde o devandito s\u00e9culo desc\u00f3brese nas obras fenicias de estatuaria, gl\u00edptica, ourivar\u00eda etc. a tendencia a combinar os estilos orientais nunha mesma peza, sobresa\u00edndo o exipcio."}
{"id": "222381", "revid": "43749", "url": "https://gl.wikipedia.org/wiki?curid=222381", "title": "Na Blascaoda\u00ed", "text": ""}
{"id": "222383", "revid": "43749", "url": "https://gl.wikipedia.org/wiki?curid=222383", "title": "An Blascaod M\u00f3r", "text": ""}
{"id": "222384", "revid": "89787", "url": "https://gl.wikipedia.org/wiki?curid=222384", "title": "Chipo Chung", "text": "Chipo Chung, nada en 1977, \u00e9 unha actriz e activista nada en Tanzania e radicada en Cimbabue. Vive en Londres."}
{"id": "222386", "revid": "5863", "url": "https://gl.wikipedia.org/wiki?curid=222386", "title": "IES de Ribadeo", "text": ""}
{"id": "222387", "revid": "23204", "url": "https://gl.wikipedia.org/wiki?curid=222387", "title": "CIFP Porta da Auga", "text": "O Centro Integrado de Formaci\u00f3n Profesional Porta da Auga \u00e9 un centro de ensino de formaci\u00f3n profesional de Ribadeo segregado do IES Porta da Auga no ano 2005 a ra\u00edz dun cambio normativo que esix\u00eda que os CIFP tiveran s\u00f3 ensinanzas de FP. Neste centro impartense clases de Administraci\u00f3n e Xesti\u00f3n, Servizos Socioculturais e \u00e1 Comunidade, Electricidade e Electr\u00f3nica, Edificaci\u00f3n e Obra Civil e Transporte e Mantemento dos Veh\u00edculos.\nOferta educativa.\nA oferta educativa comprende os seguintes ciclos formativos:"}
{"id": "222389", "revid": "85894", "url": "https://gl.wikipedia.org/wiki?curid=222389", "title": "Jos\u00e9 Guiti\u00e1n Garc\u00eda", "text": "Jos\u00e9 Guiti\u00e1n Garc\u00eda, nado en Monforte de Lemos e finado na mesma cidade en 1884, foi un pol\u00edtico galego.\nTraxectoria.\nNo Sexenio Democr\u00e1tico foi elixido deputado a Cortes polo distrito de Monforte en 1872. Foi condecorado coa Gran Cruz de Isabel a Cat\u00f3lica.\nEra irm\u00e1n do tam\u00e9n deputado Antonio Guiti\u00e1n Garc\u00eda e t\u00edo do que foi alcalde de Monforte de Lemos (1887-1890), Luis P\u00e9rez Guiti\u00e1n."}
{"id": "222391", "revid": "85894", "url": "https://gl.wikipedia.org/wiki?curid=222391", "title": "Luis P\u00e9rez Guiti\u00e1n", "text": "Luis P\u00e9rez Guiti\u00e1n, nado en Monforte de Lemos e finado na mesma vila en decembro de 1901, foi un avogado e pol\u00edtico galego.\nTraxectoria.\nSobri\u00f1o de Jos\u00e9 e Antonio Guiti\u00e1n Garc\u00eda. Estudou Dereito na Universidade de Santiago de Compostela, licenci\u00e1ndose en 1872. Afiliado ao Partido Liberal, foi Xu\u00edz municipal e alcalde de Monforte de Lemos entre 1887 e 1890. Foi pai do tam\u00e9n alcalde Julio P\u00e9rez Orozco."}
{"id": "222394", "revid": "4817", "url": "https://gl.wikipedia.org/wiki?curid=222394", "title": "DS-U2-IP", "text": ""}
{"id": "222396", "revid": "4817", "url": "https://gl.wikipedia.org/wiki?curid=222396", "title": "Kosmos 426", "text": "Kosmos 426 (\u041a\u043e\u0441\u043c\u043e\u0441 426 en ruso), tam\u00e9n denominado DS-U2-K, foi un sat\u00e9lite artificial sovi\u00e9tico lanzado o 4 de xu\u00f1o de 1971 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 426 foi o primeiro e \u00fanico membro do modelo de sat\u00e9lites DS-U2-K. Estaba adicado a facer observaci\u00f3ns dos fluxos de part\u00edculas cargadas e da radiaci\u00f3n c\u00f3smica. Foi inxectado nunha \u00f3rbita inicial de 2012\u00a0km de apoxeo e 394\u00a0km de perixeo, cunha inclinaci\u00f3n orbital de 74 graos e un per\u00edodo de 99,4 minutos. Reentrou na atmosfera o 11 de maio de 2002."}
{"id": "222397", "revid": "72012", "url": "https://gl.wikipedia.org/wiki?curid=222397", "title": "Cosmos 426", "text": ""}
{"id": "222398", "revid": "89787", "url": "https://gl.wikipedia.org/wiki?curid=222398", "title": "Take That", "text": "Take That \u00e9 un grupo vocal brit\u00e1nico de pop fundado no ano 1990. Os seus membros son Gary Barlow, Howard Donald e Mark Owen. Na formaci\u00f3n orixinal estaban tam\u00e9n Jason Orange e Robbie Williams. Barlow \u00e9 o cantante principal e o principal compositor."}
{"id": "222399", "revid": "1822", "url": "https://gl.wikipedia.org/wiki?curid=222399", "title": "Metazoos", "text": ""}
{"id": "222400", "revid": "12452", "url": "https://gl.wikipedia.org/wiki?curid=222400", "title": "Reino animal", "text": ""}
{"id": "222401", "revid": "98629", "url": "https://gl.wikipedia.org/wiki?curid=222401", "title": "Roca (empresa)", "text": "Roca \u00e9 unha multinacional de orixe catal\u00e1 que opera en m\u00e1is de 135 pa\u00edses. \u00c9 l\u00edder mundial en porcelana sanitaria e ten 72 f\u00e1bricas e filiais por todo o mundo.\nHistoria.\nA empresa fundouse en Barcelona como \"Compa\u00f1\u00eda Roca Radiadores S.A.\" adicada \u00e1 fabricaci\u00f3n de radiadores de ferro fundido para vivendas. En 1925 fabricaron as primeiras caldeiras de fundici\u00f3n e en 1929 iniciouse a produci\u00f3n de ba\u00f1eiras de ferro fundido. En 1936 introduc\u00eduse no sector da porcelana sanitaria e en 1954 empezou a fabricar tam\u00e9n billas. Unha segunda f\u00e1brica de porcelana inaugurouse en Madrid en 1962.\nEn 1963, constr\u00fae unha f\u00e1brica en Barcelona adicada \u00e1 produci\u00f3n de aparatos de aire acondicionado, cando pasou a ser unha das primeiras empresas espa\u00f1olas en entrar no mercado da climatizaci\u00f3n. En 1968, p\u00faxose en marcha a terceira f\u00e1brica de porcelana, en Sevilla, e en 1974 inaugurouse a f\u00e1brica de ba\u00f1eiras de aceiro.\nA entrada da empresa no sector da cer\u00e1mica para a construci\u00f3n f\u00edxose nos oitenta. Cer\u00e1micas do Foix, pasou a ser unha sociedade filial. En 1989 mercou en Portugal unha f\u00e1brica de material sanitario.\nNo ano 2002, Compa\u00f1\u00eda Roca Radiadores S.A. iniciou un proceso de reestruturaci\u00f3n societaria co obxectivo de ordenar as diferentes \u00e1reas de negocio en sociedades independentes. O proceso de reestruturaci\u00f3n da sociedade culmina en 2005 coa venda dos negocios de calefacci\u00f3n e aire acondicionado co obxectivo de concentrar os esforzos da corporaci\u00f3n no negocio do ba\u00f1o. En 2006 Roca pasou a ser l\u00edder mundial no sector."}
{"id": "222402", "revid": "5132", "url": "https://gl.wikipedia.org/wiki?curid=222402", "title": "Adri\u00e1n Chapela Lage", "text": ""}
{"id": "222403", "revid": "18868", "url": "https://gl.wikipedia.org/wiki?curid=222403", "title": "Ailanto", "text": ""}
{"id": "222404", "revid": "1888", "url": "https://gl.wikipedia.org/wiki?curid=222404", "title": "Jos\u00e9 Mosquera P\u00e9rez", "text": ""}
{"id": "222406", "revid": "85894", "url": "https://gl.wikipedia.org/wiki?curid=222406", "title": "Jos\u00e9 Casal Rodr\u00edguez", "text": "Jos\u00e9 Casal Rodr\u00edguez, nado en Monforte de Lemos o 22 de setembro de 1816, foi un avogado e pol\u00edtico galego.\nTraxectoria.\nFoi deputado provincial polo partido de Quiroga (1842 e 1854) e polo de Monforte (1868 e 1871). Foi elixido deputado a Cortes polo distrito de Lugo en 1854 e senador pola provincia de Lugo (1871-1872). Foi gobernador civil de Ourense (1870) e alcalde de Monforte de Lemos (1883)."}
{"id": "222408", "revid": "57670", "url": "https://gl.wikipedia.org/wiki?curid=222408", "title": "Eucarist\u00eda", "text": "A Eucarist\u00eda (do grego \u03b5\u03c5\u03c7\u03b1\u03c1\u03b9\u03c3\u03c4\u03c9, \"eucharisto\", \"acci\u00f3n de grazas\") \u00e9, segundo a tradici\u00f3n das igrexas Cat\u00f3lica, Ortodoxa, Copta, Anglicana e algunhas denominaci\u00f3ns Luteranas, o sacramento do Corpo e do Sangue de Xesucristo baixo as especies de pan e vi\u00f1o, que por medio da consagraci\u00f3n conv\u00e9rtense no seu corpo e sangue.\nNa Igrexa Cat\u00f3lica, a Igrexa Ortodoxa e na Igrexa Copta, a eucarist\u00eda consid\u00e9rase a fonte e culmen da vida de todo cristi\u00e1n. De acordo ao catecismo da Igrexa cat\u00f3lica a eucarist\u00eda representar\u00eda un \"signo de unidade, v\u00ednculo de caridade e banquete pascual no que se recibe a Cristo, a alma \u00e9nchese de graza e d\u00e1senos peza da vida eterna\" (Cfr. Compendio do Catecismo de Doutrina Cat\u00f3lica n. 271)."}
{"id": "222409", "revid": "4748851", "url": "https://gl.wikipedia.org/wiki?curid=222409", "title": "Beirarr\u00faa", "text": "A beirarr\u00faa \u00e9 o espazo destinado \u00e1 circulaci\u00f3n dos pe\u00f3ns, situado nas marxes dunha r\u00faa ou calzada, normalmente cunha certa elevaci\u00f3n sobre o nivel desta.\nEn canto elemento do espazo p\u00fablico, en moitos pa\u00edses existen leis que fomentan a supresi\u00f3n das chamadas barreiras de infraestrutura das beirarr\u00faas para as\u00ed reducir as dificultades dos discapacitados. Requ\u00edrese que as beirarr\u00faas te\u00f1an ramplas nas esquinas para permitir o tr\u00e1nsito flu\u00eddo de persoas en cadeira de rodas. As s\u00faas dimensi\u00f3ns dependen do tr\u00e1nsito que deban soportar."}
{"id": "222410", "revid": "18868", "url": "https://gl.wikipedia.org/wiki?curid=222410", "title": "Rhus", "text": ""}
{"id": "222411", "revid": "22570", "url": "https://gl.wikipedia.org/wiki?curid=222411", "title": "Calzada", "text": "A calzada \u00e9 a parte da estrada destinada \u00e1 circulaci\u00f3n dos veh\u00edculos. Componse dun certo n\u00famero de carr\u00eds e a s\u00faa zona exterior (onde non se debe circular excepto en circunstancias especiais) son as beirav\u00edas, que non pertencen \u00e1 calzada.\nNas autoestradas e autov\u00edas, hai unha ou m\u00e1is calzadas por cada sentido de circulaci\u00f3n, separadas por medianas ou outros medios.\nNo caso das r\u00faas, a calzada def\u00ednese por oposici\u00f3n \u00e1 beirarr\u00faa (destinada \u00e1 circulaci\u00f3n dos pe\u00f3ns)."}
{"id": "222412", "revid": "88628", "url": "https://gl.wikipedia.org/wiki?curid=222412", "title": "Beirav\u00eda", "text": "A beirav\u00eda \u00e9 unha franxa lonxitudinal pavimentada ou non, contigua \u00e1 calzada (non inclu\u00edda nesta), non destinada ao uso de veh\u00edculos autom\u00f3biles m\u00e1is que en circunstancias excepcionais. O conxunto da calzada e as beirav\u00edas conforma unha plataforma.\nNas estradas, a seguir da beirav\u00eda acostuma ir a gabia para a conduci\u00f3n das augas pluviais. A faixa estreita de terra entre o bordo da gabia ou canle e o p\u00e9 dun noiro feita coas terras provenientes da s\u00faa escavaci\u00f3n, recibe o nome de berma. A berma serve de protecci\u00f3n contra os desprendementos de terras. T\u00e9\u00f1ase en conta que en lingua portuguesa \"berma\" \u00e9 o termo co que se designa a beirav\u00eda.\nEn Galicia, e normalmente en toda Europa, a raia que a separa da calzada adoita ser continua e de cor branca e s\u00f3 poden transitar por ela os pe\u00f3ns e os ciclomotores. Excepcionalmente poder\u00e1n circular por ela a velocidade anormalmente reducida, en caso de urxencia, os veh\u00edculos motorizados de ata 3500 quilogramos de masa m\u00e1xima autorizada.\nNalgunhas autov\u00edas e autoestradas a li\u00f1a branca ten relevo descontinuo, o que provoca que ao ser cruzada a gran velocidade se oia un ru\u00eddo que serve de aviso ante un posible descoido do condutor. Nas autov\u00edas estadounidenses, en especial nas denominadas \"freeway\", na beirav\u00eda hai unha superficie rugosa con ese obxectivo."}
{"id": "222413", "revid": "56817", "url": "https://gl.wikipedia.org/wiki?curid=222413", "title": "Carril", "text": "En estradas, o carril \u00e9 a franxa lonxitudinal en que pode estar dividida a calzada, delimitada ou non por marcas viarias lonxitudinais, e con anchura suficiente para a circulaci\u00f3n dunha fila de autom\u00f3biles que non sexan motocicletas.\nO conxunto dos carr\u00eds dunha estrada forman a calzada."}
{"id": "222414", "revid": "89787", "url": "https://gl.wikipedia.org/wiki?curid=222414", "title": "Sumagre", "text": "Os sumagres (x\u00e9nero bot\u00e1nico: Rhus ) son \u00e1rbores pertencentes \u00e1 familia Anacardiaceae.\nO x\u00e9nero conta con aproximadamente 250 especies de plantas faner\u00f3gamas. Algunhas especies antes emprazadas neste x\u00e9nero, incl\u00faense agora no x\u00e9nero \"Toxicodendron\", coma \"T. radicans\", \"T. diversilobum\" e \"T. vernix\", e se diferencian pola s\u00faa follaxe altamente al\u00e9rxica e polo seu froito branco cinsento.\nOs sumagres at\u00f3panse nas rexi\u00f3ns temperadas e subtropicais de todo o mundo, cunha gran diversidade no sur de \u00c1frica.\nSon arbustos e arbori\u00f1as que acadan 1-10 m de altura. As follas dispostas en espiral, son usualmente pinnadas compostas, a\u00ednda que algunhas especies son trifoliadas ou simples. As flores agr\u00fapanse en mestas pan\u00edculas de 5-30 cm de lonxitude, son moi mi\u00fadas da cor do leite, verdosas ou avermelladas, con cinco p\u00e9talos. O froito forma mesos acios de drupas encarnadas.\nProp\u00e1gase por sementes espalladas polos paxaros e outros animais grazas \u00e1s feces, e por rizomas, formando grandes colonias."}
{"id": "222420", "revid": "98629", "url": "https://gl.wikipedia.org/wiki?curid=222420", "title": "Katmand\u00fa, un espejo en el cielo", "text": "Katmand\u00fa, un espejo en el cielo \u00e9 un filme espa\u00f1ol dirixido por Ic\u00edar Bolla\u00edn que se estreou no 2012. Est\u00e1 baseada na historia real de Victoria Subirana que \u00e9 interpretada por Ver\u00f3nica Echegui. O filme trata sobre unha mestra que viaxa a unha escola de Katmand\u00fa sumida na pobreza. Foi estreada en febreiro de 2012.\nSinopse.\nLaia \u00e9 unha mestra que viaxa a Katmand\u00fa para traballar nunha escola dos barrios m\u00e1is pobres. Al\u00ed decatarase de toda a miseria que a rodea, polo que o seu principal obxectivo ser\u00e1 levar a cabo un proxecto educativo no que os nenos m\u00e1is pobres reciban unha formaci\u00f3n de calidade que lles axude a sa\u00edr desa situaci\u00f3n. Para poder realizalo e ficar traballando al\u00ed, verase obrigada a contraer un matrimonio de conveniencia cun cidad\u00e1n de Katmand\u00fa, do cal acabarase namorando. Por outra banda, unha mestra nativa, Sharmila, axudaralle a pesar das fortes presi\u00f3ns que recibe por parte da s\u00faa familia, que consideran que est\u00e1 a traer a deshonra \u00e1 s\u00faa familia \u00f3 relacionarse cos \"intoc\u00e1beis\"."}
{"id": "222422", "revid": "54336", "url": "https://gl.wikipedia.org/wiki?curid=222422", "title": "Xudas Tadeu", "text": "San Xudas Tadeu \u00e9 un santo cristi\u00e1n e un dos doce ap\u00f3stolos de Xes\u00fas de Nazaret. Os seus outros nomes son Tadeu, Xudas Lebeo e Xudas, irm\u00e1n de Santiago o Menor. Tam\u00e9n co\u00f1ecido como San Tadeu (\u0398\u03b1\u03b4\u03b4\u03b1\u1fd6\u03bf\u03c2, transl. \"Thadd\u00e6us\" ou \"Thaddaeus\" en diferentes versi\u00f3ns da Biblia), e como San Matfiy (\u0424\u0430\u0434\u0434\u0435\u0439, \u043e\u043d \u0436\u0435 \u0418\u0443\u0434\u0430 \u0418\u0430\u043a\u043e\u0432\u043b\u0435\u0432 \u0438\u043b\u0438 \u041b\u0435\u0432\u0432\u0435\u0439, en ruso) na tradici\u00f3n ortodoxa rusa (xunto con San Xudas). \u00c1s veces identif\u00edcase como Xudas, \"irm\u00e1n de Xes\u00fas\", mais c\u00f3mpre non confundilo con Xudas Iscariote, o outro ap\u00f3stolo, que traizoou a Xes\u00fas Cristo.\nA Igrexa Apost\u00f3lica Armenia honra a Tadeu xuntamente con San Bartolomeu como santo padroeiro e respons\u00e1bel por ter levado o Cristianismo \u00e1 Armenia. \u00c9 o santo patr\u00f3n das causas desesperadas e das causas perdidas na Igrexa Cat\u00f3lica.\nO atributo de San Xudas \u00e9 a maza ou mallo. Tam\u00e9n acostuma aparecer nas iconas cunha lapa \u00e1 volta da cabeza, que representa a s\u00faa presenza durante a Pentecoste, cando recibiu o Esp\u00edrito Santo xuntamente cos outros doce ap\u00f3stolos. Outro atributo com\u00fan \u00e9 ver a Xudas Tadeu cunha imaxe de Xes\u00fas Cristo, a imaxe de Edesa. Nalgunhas ocasi\u00f3ns leva un rolo ou un libro (presuntamente a Ep\u00edstola de Xudas) ou unha regra de carpinteiro.\nIdentidade.\nPos\u00edbel identificaci\u00f3n con Xudas, irm\u00e1n de Xes\u00fas.\nXudas \u00e9 claramente distinto de Xudas Iscariote, outro disc\u00edpulo que ser\u00eda o traidor de Xes\u00fas. Xudas \u00e9 unha traduci\u00f3n do nome \"\u0399\u03bf\u03cd\u03b4\u03b1\u03c2\" do orixinal grego do Novo Testamento, o que \u00e1 s\u00faa vez \u00e9 unha variante de Xud\u00e1, un nome moi com\u00fan entre os xudeus da \u00e9poca.\n\"Xudas, fillo de Santiago\" ou \"Xudas de Santiago\" (na \"Vulgata\", 'Iudam Iacobi et Iudam Scarioth qui fuit proditor') \u00e9 mencionado s\u00f3 d\u00faas veces no Novo Testamento: nas listas apost\u00f3licas de Lucas, no Evanxeo e nos Feitos dos Ap\u00f3stolos. O Evanxeo de Xo\u00e1n tam\u00e9n menciona unha vez - (Xo\u00e1n, cap\u00edtulo = 14, verso = 22) un disc\u00edpulo chamado \"Xudas (non o Iscariote)\", o que xeralmente \u00e9 identificado coma Xudas Tadeu, a\u00ednda que alg\u00fans estudosos vexan esta identificaci\u00f3n incerta. A frase \"Xudas de Santiago\" pode igualmente ser entendida como unha relaci\u00f3n entre irm\u00e1ns ou de pai e fillo e, por iso, as opini\u00f3ns se dividen sobre que Xudas, o ap\u00f3stolo, poder\u00eda ser a mesma persoa que Xudas, irm\u00e1n de Xes\u00fas, que \u00e9 mencionado en Marcos 6:3 e Mateu 13:55-57 (xuntamente con outros irm\u00e1ns, inclusive Santiago, o Xusto), considerado pola tradici\u00f3n como o autor da Ep\u00edstola de Xudas. Alg\u00fans cat\u00f3licos cren que os dous Xudas son a mesma persoa , mentres que os protestantes non.\nPos\u00edbel identificaci\u00f3n con Tadeu.\nNas listas apost\u00f3licas de Mateu e Marcos, non se fala de Xudas, mais de Tadeu (ou, nalg\u00fans manuscritos de Mateu 10:3, \"Lebeus, de apelidos Tadeu\"). Isto levou a moitos cristi\u00e1ns desde os primeiros anos a harmonizar as listas propondo un \"Xudas Tadeu\", co\u00f1ecido por ambos os nomes. Esta proposta se torna a\u00ednda m\u00e1is plaus\u00edbel polo feito de que \"Thaddeus\" parece ter sido un apelido.\nUnha complicaci\u00f3n adicional est\u00e1 no feito de que o nome \"Xudas\" foi manchado por Xudas Iscariote. Xa se argumentou que por iso non \u00e9 sorprendente que Marcos e Mateu se refiran a el con outro nome.\nAlg\u00fans estudosos b\u00edblicos rexeitan esta teor\u00eda, por\u00e9n, defendendo que Xudas e Tadeu non son a mesma persoa. Outros ent\u00f3n propuxeron teor\u00edas alternativas para explicar a discrepancia: unha substituci\u00f3n dun polo outro incluso durante o ministerio de Xesus por mor dunha suposta morte; a possibilidade que \"doze\" seria um n\u00famero simb\u00f3lico ou uma estimativa ou simplemente que os nomes non foron preservados de forma exacta pola igrexa antiga.\nTadeu, o ap\u00f3stolo, xeralmente crese distinto de Tadeu de Edesa, un dos Setenta Disc\u00edpulos.\nTradici\u00f3n e lenda.\nA tradici\u00f3n conta que San Xudas predicou o Evanxeo na Xudea, Samaria, Idumeia, Siria, Mesopotamia e Libia antiga. Crese tam\u00e9n que visitou Beirut e Edesa na Mesopotamia, malia que o emisario desta \u00faltima misi\u00f3n sexa tam\u00e9n identificado por outras fontes como Tadeu de Edesa, un dos Setenta. A s\u00faa morte ocorrer\u00eda xunto coa de Sim\u00f3n, o zelote na Persia, onde ter\u00edan sido martirizados.\nA lenda d\u00e1 ademais datos de que San Xudas ter\u00eda nacido dunha familia xudaica en Paneas, unha cidade na Galilea que, cando foi posteriormente reconstru\u00edda polos romanos, foi renomeada como Cesareia de Filipe. \u00c9 prob\u00e1bel que falase tanto grego coma aramaico, e, ao igual que os seus contempor\u00e1neos naquela rexi\u00f3n, que era labrego de profesi\u00f3n. Ademais, segundo a lenda, San Xudas era fillo de Cleofas e a s\u00faa esposa, Mar\u00eda, unha irm\u00e1 da Virxe Mar\u00eda. Esta mesma tradici\u00f3n afirma que seu pai fora asasinado pola s\u00faa devoci\u00f3n aberta e sen restrici\u00f3ns a Cristo resucitado.\nA\u00ednda que San Gregorio, o Iluminador \u00e9 considerado o \"Ap\u00f3stolo dos Armenios\", cando Xudas Tadeu bautizou o rei Tiridates III da Armenia en 301 d.C., converteu os armenios e os ap\u00f3stolos Xudas e Bartolomeu, consid\u00e9rase que foi el quen levou o cristianismo a Armenia e, por iso, todos eles son venerados como santos padroeiros pola Igrexa Apost\u00f3lica Armenia. Ligada a esta tradici\u00f3n est\u00e1n os mosteiros de San Tadeu (hoxe no norte do Ir\u00e1n) e o San Bartolomeu (hoxe no sueste de Turqu\u00eda), ambos os dous constru\u00eddos no que ent\u00f3n era parte da Armenia (provincia romana).\nAs s\u00faas reliquias at\u00f3panse presuntamente na Bas\u00edlica de San Pedro, en Roma, a onde foron trasladadas e onde son veneradas at\u00e9 hoxe."}
{"id": "222424", "revid": "89787", "url": "https://gl.wikipedia.org/wiki?curid=222424", "title": "Lev Poprad", "text": "O Hockey Club Lev Poprad, m\u00e1is co\u00f1ecido como Lev Poprad, foi un equipo profesional de h\u00f3ckey sobre xeo da cidade de Poprad (Eslovaquia) que competiu na Divisi\u00f3n Bobrov da Kontinental Hockey League (KHL) durante a tempada 2011-12, para posteriormente disolverse e refundarse en Praga (Rep\u00fablica Checa) como HC Lev Praha no 2012. O Lev Poprad xogaba os seus partidos como local no Zimn\u00fd \u0161tadi\u00f3n mesta Poprad, un pavill\u00f3n con capacidade para 4\u00a0500 persoas. Na \u00fanica tempada que o equipo eslovaco xogou na KHL non conseguiu a clasificaci\u00f3n para os \"play-offs\", finalizando na \u00faltima posici\u00f3n da s\u00faa divisi\u00f3n e 21\u00ba clasificado ao final da liga cun total de 54 puntos noutros tantos partidos.\nO eslovaco \u013dubo\u0161 Barte\u010dko foi o capit\u00e1n do equipo e o m\u00e1ximo puntuador do equipo, mentres que o checo Tom\u00e1\u0161 Net\u00edk foi o m\u00e1ximo goleador e o tam\u00e9n eslovaco Juraj Mik\u00fa\u0161 foi o m\u00e1ximo asistente. O equipo estivo dirixido polo adestrador checo Radim Rul\u00edk. O Lev Poprad estaba integrado principalmente por xogadores checos e eslovacos.\nHistoria.\nFundaci\u00f3n e admisi\u00f3n na KHL.\nO equipo era chamado orixinalmente Lev Hradec Kr\u00e1lov\u00e9 e encontr\u00e1base na localidade de Hradec Kr\u00e1lov\u00e9, Rep\u00fablica Checa. Estivera interesado en participar na KHL na tempada 2010\u201311, para o que cumpriu t\u00f3dalas condici\u00f3ns necesarias, se ben a Federaci\u00f3n Checa de H\u00f3ckey sobre Xeo se negou a darlle permiso ao club. Debido a isto, a directiva do Lev decidiu trasladar o equipo a Eslovaquia, co cal foi aceptado na liga na tempada 2010\u201311. Por\u00e9n, posteriormente a KHL exclu\u00edu o club para a tempada 2010\u201311 porque non formaba parte de ningunha federaci\u00f3n nacional de h\u00f3ckey sobre xeo.\nDespois de moitos esforzos, inclu\u00edda a adhesi\u00f3n a Federaci\u00f3n Eslovaca de H\u00f3ckey sobre Xeo (SZ\u013dH), o HC Lev foi admitido oficialmente na KHL en maio do 2011. Durante a tempada 2011\u201312, o equipo xogou na Divisi\u00f3n Bobrov da KHL, mentres que o HK Poprad continuou competindo na Extraliga Eslovaca no mesmo estadio.\nTempada 2011\u201312.\nTan s\u00f3 dous meses despois de ser oficialmente admitido na KHL, o Lev anunciou a fichaxe dos seus cinco primeiros xogadores o 30 de xu\u00f1o de 2011. No equipo definitivo, a meirande parte dos xogadores eran eslovacos e checos. O adestrador xefe foi Radim Rul\u00edk e o capit\u00e1n do equipo \u013dubo\u0161 Barte\u010dko. Estaba previsto que o Lev comezase a liga regular o 10 de setembro de 2011 cun partido na casa fronte ao Avangard Omsk, pero debido ao accidente a\u00e9reo do Lokomotiv Yaroslavl, o inicio da liga atrasouse e o Lev xogou o seu primeiro partido o 12 de setembro fronte ao Metallurg Magnitogorsk, que finalizou coa derrota do equipo eslovaco 2-4, e no que \u013dubo\u0161 Barte\u010dko anotou o primeiro gol na historia do equipo no Zimn\u00fd \u0161tadi\u00f3n\u00a0de Poprad.\nLogo dun mal inicio no que o equipo eslovaco caeu no seu segundo partido na casa fronte ao Yugra Khanty-Mansiysk (1-3), e na s\u00faa visita ao SKA San Petersburgo (4-1), o Lev conseguiu o seu primeiro punto logo de perder nos \"shootouts\" na s\u00faa visita ao Atlant Moscow Oblast (4-3) o 21 de setembro logo de igualar o partido a tres goles no derradeiro terzo do encontro.\nO Lev tivo que agardar ata o seu sexto partido de liga para conseguir a s\u00faa primeira vitoria, cando logo dunha nova derrota en Moscova\u00a0ante o CSKA Moscova (3-2), 26 de setembro no Arena Riga da capital letoa conseguiu bater o Dinamo Riga (0-2), anotados por Rastislav \u0160pirko e V\u00e1clav Nedorost, no partido no que o equipo eslovaco pechou a s\u00faa primeira xira fora da casa, na que xogou catro partidos consecutivos como visitante. A esta primeira vitoria como visitante seguiulle a s\u00faa primeira vitoria como local no partido seguinte disputado catro d\u00edas despois fronte o Dynamo Moscova (4-1).\nCon todo, o equipo non conseguiu completar unha boa tempada e ao final da liga regular, o Lev non logrou clasificarse para os \"playoffs\", finalizando na sexta e \u00faltima posici\u00f3n da Divisi\u00f3n Bobrov e na 21\u00ba na clasificaci\u00f3n xeral da liga, con 54 puntos en 54 partidos. Ao longo da liga regular o Lev Poprad encadeou varias rachas negativas, sendo a m\u00e1is longa a de sete derrotas consecutivas entre o 3 e o 17 de xaneiro de 2012, \u00e1 que lle seguiu o mellor rexistro de vitorias consecutivas cun total de catro fronte a Neftekhimik Nizhnekamsk (3-1), CSKA Moscova (3-2), Dinamo Minsk (4-3), Vityaz Chekhov (3-0). O Lev finalizou a s\u00faa primeira e \u00faltima participaci\u00f3n na KHL o 26 de febreiro de 2012 en Moscova, onde caeu na s\u00faa visita o Dynamo Moscova (5-3), pechando unha nova racha de sete derrotas consecutivas.\nO m\u00e1ximo anotador do equipo foi \u013dubo\u0161 Barte\u010dko, con 30 puntos (16 goles e 14 asistencias).\nNovo equipo en Praga.\nA finais da tempada 2011\u201312, un troco de propietarios provocou a especulaci\u00f3n sobre o traslado do equipo a Praga, Rep\u00fablica Checa. En marzo de 2012, Federaci\u00f3n Checa de H\u00f3ckey sobre Xeo (\u010cSLH) deu o permiso para que un equipo da KHL xogase na Rep\u00fablica Checa, e a finais de abril, creouse un novo equipo co mesmo nome, HC Lev, mais cunha organizaci\u00f3n diferente, solicitou oficialmente o seu ingreso na KHL xogando en Praga. O HC Lev de Poprad non regresou \u00e1 KHL despois da tempada do seu debut na que, a pesar do seu limitado \u00e9xito, demostrou contar cunha s\u00f3lida base social. Na seguinte tempada o Slovan Bratislava da capital eslovaca substitu\u00edu o equipo de Poprad como representante eslovaco na KHL.\nPavill\u00f3n.\nO Lev Poprad xogaba os seus partidos como local no Zimn\u00fd \u0161tadi\u00f3n mesta Poprad, un pavill\u00f3n con capacidade para 4\u00a0500 persoas. O estadio comezou a constru\u00edrse en 1970 e foi inaugurado en 1973. Remodelado entre 2006 e 2008, o tama\u00f1o da s\u00faa pista reduciuse a 56 x 26 metros. Amais de acoller os partidos como local do Lev Poprad na s\u00faa \u00fanica tempada, tam\u00e9n \u00e9 o fogar do HK Poprad, e nel disp\u00fatase anualmente o prestixioso torneo amigable da Tatransk\u00fd poh\u00e1r.\nO equipo eslovaco rexistrou un bo rexistro de asistencia na tempada que disputou na Continental Hockey League, cunha media de 4\u00a0314 persoas, unha cifra moi pr\u00f3xima \u00e1 s\u00faa capacidade m\u00e1xima.\nEquipos afiliados.\nO Lev Poprad contou cun equipo afiliado na s\u00faa curta historia, o Tatranski Vlici, con sede na cidade de Spi\u0161sk\u00e1 Nov\u00e1 Ves. O Tatranski Vlci foi fundado ao mesmo tempo que o equipo de Poprad e competiu unha tempada na Molodezhnaya Hokkeinaya Liga (MHL), unha liga j\u00fanior integrada por equipos afiliados a equipos da KHL e da Vysshaya Hokkeinaya Liga (VHL), as\u00ed como na Junior Club World Cup. Na s\u00faa \u00fanica participaci\u00f3n na liga j\u00fanior rusa finalizou na 16\u00aa \u00faltima posici\u00f3n da conferencia oeste cun total de 56 puntos en 60 partidos disputados, e finalizando na 30\u00aa e antepen\u00faltima posici\u00f3n de entre todos os equipos da competici\u00f3n.\nPersonalidades.\nXogadores.\nCadro 2011-12.\nNa \u00fanica tempada do Lev Poprad xogaron co equipo eslovaco un total de 33 xogadores adestrados por Radim Rulik. Con todo, o \u00e1 eslovaco Ladislav Nagy foi traspasado ao Dinamo Minsk logo de xogar 30 partidos co equipo de Poprad. A continuaci\u00f3n m\u00f3stranse os datos de todos os xogadores que formaron parte do equipo durante a tempada 2011-12:&lt;/small&gt;\nCapit\u00e1ns.\nDebido \u00e1 s\u00faa curta traxectoria, o equipo s\u00f3 tivo un capit\u00e1n, o eslovaco \u013dubo\u0161 Barte\u010dko, mentres que o seu compatriota Martin \u0160trb\u00e1k e o checo Karel Pila\u0159 foron os capit\u00e1ns alternos do equipo durante a s\u00faa \u00fanica tempada.\nL\u00edderes hist\u00f3ricos.\nEsta secci\u00f3n presenta as estat\u00edsticas dos xogadores do Lev Poprad que lideraron ao equipo na s\u00faa \u00fanica tempada de existencia. O xogador que m\u00e1is partidos disputou co equipo de Poprad foi o sueco\u00a0Emil Lundberg, con 54 partidos, mentres que o xogador con m\u00e1is puntos foi o capit\u00e1n do equipo, \u013dubo\u0161 Barte\u010dko, con 30 puntos. O m\u00e1ximo goleador foi o checo Tom\u00e1\u0161 Net\u00edk con 17 goles, e os xogadores con m\u00e1is asistencias foron o eslovaco Juraj Mik\u00fa\u0161 e o checo Karel Pila\u0159, ambos con 16 asistencias.\nLenda: Pos = Posici\u00f3n; PX = Partidos xogados; G = Goles; A = Asistencias; Pts = Puntos; P/G = Puntos por partido\nAdestradores.\nNa s\u00faa curta historia o Lev Poprad foi adestrado polo checo Radim Rul\u00edk, mentres que o ruso Vladimir Kapulovsky e o eslovaco Robert Pukalovic foron os seus asistentes no banco de Poprad. Logo da desaparici\u00f3n do equipo eslovaco pasou a adestrar na seguinte tempada o HC Ko\u0161ice da Extraliga Eslovaca, mais acabar\u00eda sendo substitu\u00eddo por Milan Stas.\nEstat\u00edstica do equipo.\nEstat\u00edsticas da tempada.\n\"Lenda: PX = Partidos xogados, V = Vitorias, VTE = Vitorias no Tempo Extra , SOW = Vitorias Penalty Shootout, SOL = Derrotas Penalty Shootout, D = Derrotas, GF = Goles a favor, GC = Goles en contra, Pts = Puntos\""}
{"id": "222426", "revid": "85894", "url": "https://gl.wikipedia.org/wiki?curid=222426", "title": "Claudio Guiti\u00e1n Fari\u00f1a", "text": "Claudio Guiti\u00e1n Fari\u00f1a, nado en Monforte de Lemos e finado en Madrid en novembro de 1921, foi un enxe\u00f1eiro e pol\u00edtico galego.\nTraxectoria.\nFillo de Manuel Guiti\u00e1n Garc\u00eda. Enxe\u00f1eiro de Minas, foi profesor da Escola Especial de Minas de Madrid. Na Restauraci\u00f3n foi elixido deputado a Cortes polo distrito de Monforte en 1886.\nA s\u00faa filla Engracia Guiti\u00e1n Garc\u00eda-Barros casou con Lu\u00eds Blanco Rivero."}
{"id": "222427", "revid": "23204", "url": "https://gl.wikipedia.org/wiki?curid=222427", "title": "Matmatah", "text": "Matmatah foi un grupo bret\u00f3n de m\u00fasica rock e celta fundado en Brest no ano 1995. Posteriormente chegou a disolverse no 2008.\nO grupo chegou a ser moi popular non s\u00f3 no seu pa\u00eds, sen\u00f3n tam\u00e9n na India, onde chegou a dar varios concertos."}
{"id": "222428", "revid": "59507", "url": "https://gl.wikipedia.org/wiki?curid=222428", "title": "Cefal\u00f3podos", "text": "A dos cefal\u00f3podos (\"Cephalopoda\") \u00e9 unha clase de invertebrados bilaterais, mari\u00f1os, do filo dos moluscos.\nA s\u00faa caracter\u00edstica m\u00e1is rechamante \u00e9 que o seu corpo est\u00e1 constitu\u00eddo por unha cabeza prominente e un conxunto de brazos ou tent\u00e1culos, que son modificaci\u00f3ns do p\u00e9 de moluscos primitivos.\nActualmente existen entre 700 e 800 especies de cefal\u00f3podos, todas elas pertencentes \u00e1 subclase dos coleoideos, a excepci\u00f3n dos n\u00e1utilos, que pertencen \u00e1 subclase dos nautiloideos, e que reciben os nomes com\u00fans de polbos, luras, potas, xibas (chamadas tam\u00e9n chocos nalgunhas zonas de Galicia) e n\u00e1utilos, a\u00ednda que o seu n\u00famero se incrementa cada ano, quedando seguramente algunhas especies vivas por descubrir. Est\u00edmase que o n\u00famero de especies extintas rolda as 11 000.\nO estudo dos cefal\u00f3podos \u00e9 unha rama da malacolox\u00eda co\u00f1ecida como teutolox\u00eda.\nCaracter\u00edsticas.\nP\u00e9.\nNos cefal\u00f3podos o p\u00e9 caracter\u00edstico dos moluscos aparece xunto \u00e1 cabeza (de a\u00ed o nome), e est\u00e1 diversificado en varios tent\u00e1culos provistos de ventosas, en n\u00famero que var\u00eda desde 8 nos polbos at\u00e9 os 90 que poden ter os n\u00e1utilos (nestes, no existen ventosas nos tent\u00e1culos).\nAlg\u00fans dos tent\u00e1culos (nos coleoideos) modific\u00e1ronse para formaren estruturas reprodutivas chamadas esp\u00e1dices, que cumpren o rol de introducir espermat\u00f3foros (sacos cheos de esperma) na cavidade paleal da femia. Estes tent\u00e1culos denom\u00ednanse hectoc\u00f3tilos.\nManto.\nO manto ou palio dos cefal\u00f3podos \u00e9 un \u00f3rgano que recobre o corpo enteiro e forma unha prega que limita a cavidade branquial e presenta varios modelos: pode ter forma de fuso (luras), de bolsa (oct\u00f3podos) ou de espiral (n\u00e1utilos). Abarca unha gran cavidade (a cavidade paleal) que alberga as complexas branquias e na que se abren os \u00f3rganos reprodutores, os urinarios e o ano. A masa visceral est\u00e1 acaroada a el.\nA superficie do manto est\u00e1 enteiramente cuberta de org\u00e1nulos coloreados, os cromat\u00f3foros, que, estimulados polo cerebro, permiten a estes animais cambiar moi rapidamente de cor. Debaixo das c\u00e9lulas pigmentadas existen c\u00e9lulas irisadas que reflicten a luz.\nO manto \u00e9 un \u00f3rgano moi musculado. A s\u00faa contracci\u00f3n brusca forza \u00e1 auga a sa\u00edr da cavidade paleal a trav\u00e9s do sif\u00f3n, o que impulsa ao animal cara a atr\u00e1s (nataci\u00f3n por retropopulsi\u00f3n), que se despraza as\u00ed con gran rapidez.\nCuncha.\nA cuncha tende a reducirse, facerse interna ou desaparecer, segundo a especie. Cando te\u00f1en unha cuncha ben desenvolvida, est\u00e1 dividida en c\u00e1maras separadas por septos, e o animal habita na \u00faltima c\u00e1mara (a m\u00e1is recente). Nos coleoideos, cando existe, \u00e9 interna e se divide en 3 zonas denominadas, desde a rexi\u00f3n caudal \u00e1 cef\u00e1lica, \"rostro\", \"fragmocono\" (tabicado) e \"pro\u00f3straco\", cada un con desenvolvemento vari\u00e1bel en cada grupo. Nos nautiloideos \u00e9 externa, planoespiral e tabicada na s\u00faa totalidade.\nLocomoci\u00f3n.\nOs xibas ou sepias, canda os n\u00e1utilos, seguen o mesmo sistema natatorio que os seus antepasados f\u00f3siles, enchendo de gas certas partes da s\u00faa cuncha para flotar. As luras nadan por medio da chamada flotaci\u00f3n din\u00e1mica, similar \u00e1 dos tibur\u00f3ns, cunha propulsi\u00f3n a reacci\u00f3n en chorro de auga. O resto dos cefal\u00f3podos que viven afastados da superficie desenvolveron un sistema qu\u00edmico de flotaci\u00f3n, enchendo de compostos amoniacais ou aceites os espazos do seu corpo; ao seren estas substancias menos densas que a auga, flotan.\nOs cefal\u00f3podos te\u00f1en un corpo musculoso e flex\u00edbel, propiedade que se intensifica nos polbos, os cales son capaces de esconderse en espazos 10 veces m\u00e1is pequenos que o seu corpo.\nMoitos cefal\u00f3podos te\u00f1en comportamentos de fuxida r\u00e1pidos que dependen dun sistema de fibras nerviosas motoras xigantes que controlan as contracci\u00f3ns potentes e sincr\u00f3nicas dos m\u00fasculos do manto, o que permite a sa\u00edda a presi\u00f3n da auga da cavidade paleal. O centro de coordinaci\u00f3n deste sistema \u00e9 un par de neuronas xigantes de primeira orde (formadas pola fusi\u00f3n de ganglios viscerais) que conectan con neuronas xigantes de segunda orde, estend\u00e9ndose estas at\u00e9 un par de grandes ganglios estrelados. Destes ganglios estrelados unhas neuronas xigantes de terceira orde innervan as fibras musculares circulares do manto.\nNeur\u00f3logos de todo o mundo experimentaron con polbos ao longo do s\u00e9culo XX e detectaron neles unha intelixencia superior \u00e1 de calquera outro invertebrado; son capaces de encontrar a sa\u00edda dun labirinto, abrir botes e mesmo aprender comportamentos dos seus conx\u00e9neres.\nSegregan un l\u00edquido escuro, a tinta ou borra, coa que enturban a auga con obxecto de ocultarse. A tinta \u00e9 un pigmento que se almacena na \"bolsa da tinta\", situada enriba do recto e que pode expulsarse a trav\u00e9s do sif\u00f3n.\nPigmentaci\u00f3n.\nOs cefal\u00f3podos te\u00f1en c\u00e9lulas pigmentarias no manto chamadas cromat\u00f3foros. Ditas c\u00e9lulas pos\u00faen pigmentos que se expanden ou condensan a vontade do animal por medio dunha contracci\u00f3n muscular controlada polo sistema nervioso. Desta maneira poden cambiar de cor en cuesti\u00f3n de segundos para mimetizarse co medio circundante e pasaren desapercibidos. Tam\u00e9n usan esta capacidade para comunicarse entre eles por medio da coloraci\u00f3n, grazas a s\u00faa aguda visi\u00f3n.\nSistema nervioso e \u00f3rganos dos sentidos.\nOs cefal\u00f3podos pos\u00faen un complexo sistema nervioso formado por ganglios ao redor do es\u00f3fago (ganglios periesof\u00e1xicos) que funcionan como un aut\u00e9ntico cerebro.\nEste \"cerebro\" est\u00e1 dividido en d\u00faas porci\u00f3ns, chamadas \"masa supraesof\u00e1xica\" e \"masa subesof\u00e1xica\" segundo a s\u00faa posici\u00f3n respecto ao es\u00f3fago, a\u00ednda que ambas as partes est\u00e1n unidas por conectivos.\nUn trazo particular e exclusivo dos cefal\u00f3podos \u00e9 que o cerebro est\u00e1 rodeado por unha masa ou caixa cartilaxinosa, que se interpreta como un \"intento\" evolutivo de formar un cranio.\nO ollo dos cefal\u00f3podos \u00e9 un \u00f3rgano an\u00e1logo ao dos vertebrados, de distinta orixe evolutiva e embrionaria, pero por converxencia evolutiva ambos son moi parecidos. Os cefal\u00f3podos dispo\u00f1en do ollo m\u00e1is desenvolvido de todos os invertebrados e mesmo rivalizan co dos vertebrados.\nPos\u00faen o\u00eddo a baixas frecuencias, como os mam\u00edferos mari\u00f1os, o que lles permite localizar aos seus depredadores m\u00e1is al\u00e1 do seu campo visual.\nMetabolismo.\nNo metabolismo deste grupo \u00e9 destac\u00e1bel a importancia da obtenci\u00f3n de enerx\u00eda a partir da metabolizaci\u00f3n de prote\u00ednas, o que non \u00e9 unha gran vantaxe evolutiva frote a outros grupos do seu contorno, como os peixes, que oxidan as graxas do seu tecido adiposo. A\u00ednda as\u00ed, isto parece ser que \u00e9 unha das caracter\u00edsticas que lles permitiron conquistar h\u00e1bitats tan exclusivos como son as grandes profundidades, onde exemplares de gran tama\u00f1o son depredados por caldeir\u00f3ns, zifios e cachalotes.\nTam\u00e9n esta caracter\u00edstica metab\u00f3lica est\u00e1 relacionada coas propiedades nutritivas cando individuos deste grupo se utilizan na alimentaci\u00f3n humana: baixo contido graxo, alto contido proteico (e, en ocasi\u00f3ns, sabor amoniacal pola presenza de bases nitroxenadas, restos da mencionada metabolizaci\u00f3n proteica).\nTaxonom\u00eda.\nDescrici\u00f3n.\nA clase dos cefal\u00f3podos foi descrita por primeira en vez en 1797 polo naturalista franc\u00e9s Georges Cuvier, no seu traballo \"Second M\u00e9moire sur l'organisation et les rapports des animaux \u00e0 sang blanc, dans lequel on traite de la structure des Mollusques et de leur division en ordre, lu \u00e0 la soci\u00e9t\u00e9 d'Histoire Naturelle de Paris, le 11 prairial an troisi\u00e8me\", publicado no \"Magazin Encyclop\u00e9dique\", ou \"Journal des Sciences, des Lettres et des Arts\", 1795 [1. ann\u00e9e] 2: 433-449. (Ler en li\u00f1a).\nEtimolox\u00eda.\no nome do lat\u00edn cient\u00edfico \"Cephalopoda\" deriva do neoloxismo grego \u03ba\u03b5\u03c6\u03b1\u03bb\u03cc\u03c0\u03bf\u03b4\u03b1 \"kephal\u00f3poda\" (substantivo plural), tirado dos termos do grego antigo \u03ba\u03b5\u03c6\u03b1\u03bb\u03ae \"kephal\u00e9\", 'cabeza' e \u03c0\u03bf\u03b4\u03cc\u03c2 \"pod\u00f3s\", 'p\u00e9'; literalmente, 'os que te\u00f1en os p\u00e9s na cabeza').\nClasificaci\u00f3n.\nOs cefal\u00f3podos subdiv\u00eddense en tres subclases:\nSubclase \"Nautiloidea\"\nSubclase \"Ammonoidea\" \u2020 - amonitas\nSubclase \"Coleoidea\"\nEvoluci\u00f3n.\nOs cefal\u00f3podos separ\u00e1ronse do resto dos moluscos hai ao redor de 500 mill\u00f3ns de anos (no c\u00e1mbrico medio), coa aparici\u00f3n dos primeiros moluscos capaces de encher de gas certas partes da s\u00faa cuncha para poderen flotar. Esta nova capacidade natatoria, que a\u00ednda hoxe conservan algunhas especies, permitiulles abandonar o fondo mari\u00f1o ao que estaban ligados os moluscos e acceder a novas rotas tr\u00f3ficas m\u00e1is superficiais.\nOs \u00faltimos descubrimentos indican que os cefal\u00f3podos se orixinaron bastante antes do que se pensaba at\u00e9 agora.\nPero estes primeiros cefal\u00f3podos, de h\u00e1bitat a\u00ednda pr\u00f3ximo \u00e1 costa, foron desprazados ao interior do mar por organismos m\u00e1is avanzados, tales como peixes e r\u00e9ptiles mari\u00f1os. Outro problema que se suscitaba, a s\u00faa vida superficial lles imped\u00eda baixar demasiado ao fondo mari\u00f1o, xa que a s\u00faa cuncha non soportaba a presi\u00f3n da auga.\nOs descendentes con cunchas m\u00e1is pequenas pod\u00edan baixar m\u00e1is e ter m\u00e1is posibilidades de alimentarse, polo que a selecci\u00f3n natural fixo que quedaran aqueles con cuncha pequena, chegando esta a facerse interna ou desaparecer. Aproximadamente hai 470 mill\u00f3ns de anos ordov\u00edcico medio) xa hab\u00eda coleoideos, xunto a unha gran gama de cefal\u00f3podos extinguidos na actualidade.\nSegundo a teor\u00eda do meteorito ca\u00eddo na pen\u00ednsula do Iucat\u00e1n hai 65 mill\u00f3ns de anos (cret\u00e1ceo superior), nese tempo a Terra sufriu graves cambios clim\u00e1ticos que ocasionaron extinci\u00f3ns masivas, como a dos dinosauros.\nDito meteorito tam\u00e9n puido ser o causante da extinci\u00f3n da maior parte dos cefal\u00f3podos, como as amonitas. Tan s\u00f3 sobreviviron os coleoideos e alg\u00fans nautiloideos. Por iso se di que os cefal\u00f3podos actuais prove\u00f1en dunha aut\u00e9ntica li\u00f1axe de superviventes. A\u00ednda que agora sexan alimento b\u00e1sico de miles de especies, no seu momento estiveron no m\u00e1is alto das cadeas tr\u00f3ficas mari\u00f1as.\nEn Galicia.\nNas augas galegas est\u00e1n descritas 18 especies de ceal\u00f3podos. \nGastronom\u00eda.\nOs cefal\u00f3podos son un dos mariscos m\u00e1is prezados. C\u00f3mense sos (luras \u00e1 romana \u2014fritas\u2014, xiba \u00e1 prancha, polbo \u00e1 feira etc.) ou como ingredientes doutros pratos (paella, fideu\u00e1 etc.)."}
{"id": "222429", "revid": "5863", "url": "https://gl.wikipedia.org/wiki?curid=222429", "title": "Manuel Baamonde Guiti\u00e1n", "text": "Manuel Baamonde Guiti\u00e1n, nado en Monforte de Lemos e finado na mesma cidade o 1 de decembro de 1927, foi un pol\u00edtico galego.\nTraxectoria.\nNa Restauraci\u00f3n foi alcalde de Monforte (1884-1885), deputado provincial de Lugo por Monforte, vicepresidente da Deputaci\u00f3n de Lugo e presidente en 1885; foi elixido deputado a Cortes polo distrito de Ribadeo en 1896. Foi gobernador civil de Le\u00f3n e Valencia e oficial maior do Ministerio da Gobernaci\u00f3n. Adscrito ao Partido Liberal, presentouse \u00e1s elecci\u00f3ns a deputados a Cortes polo distrito de Monforte fronte a Guillermo de Osma Scull, pero foi derrotado. Finou en Monforte de Lemos o 1 de decembro de 1927.\nVida persoal.\nFoi pai de Roberto e Camilo Baamonde Robles."}
{"id": "222431", "revid": "1131", "url": "https://gl.wikipedia.org/wiki?curid=222431", "title": "Benito Guiti\u00e1n Garc\u00eda", "text": "Benito Guiti\u00e1n Garc\u00eda, nado en Monforte de Lemos, foi un avogado e pol\u00edtico galego.\nTraxectoria.\nEstudou Dereito na Universidade Central de Madrid (1845-1852). Dono dunha pequena f\u00e1brica de chocolates en Monforte de Lemos. Foi alcalde de Monforte de Lemos entre 1885 e maio de 1886. Era alcalde cando en 1885 Afonso XII outorgou a Monforte o t\u00edtulo de cidade. Volveu ser alcalde de xaneiro a marzo de 1887.\nVida persoal.\nCasou con Avelina Fari\u00f1a Taboada."}
{"id": "222433", "revid": "23204", "url": "https://gl.wikipedia.org/wiki?curid=222433", "title": "Mark Strong", "text": "Mark Strong, nado como Marco Giuseppe Salussolia o 30 de agosto de 1963 en Londres, \u00e9 un actor ingl\u00e9s."}
{"id": "222437", "revid": "89787", "url": "https://gl.wikipedia.org/wiki?curid=222437", "title": "Tinta (cefal\u00f3podos)", "text": "A tinta dos cefal\u00f3podos ou borra \u00e9 unha especie de pigmento escuro que desprenden moitos cefal\u00f3podos por regra xeral como unha estratexia de evasi\u00f3n.\nTodos os cefal\u00f3podos, coa excepci\u00f3n dos naut\u00edlidos e as especies que pertecen \u00e1 suborde dos cirrinos son capaces de emitiren este pigmento, que popularmente se denomina tinta ou borra.\nEsta tinta empr\u00e9gase nalg\u00fans pa\u00edses da \u00e1rea mediterr\u00e1nea na elaboraci\u00f3n dalg\u00fans pratos de coci\u00f1a.\nCaracter\u00edsticas.\nA tinta sa dunhas gl\u00e1ndulas de tinta situadas entre as branquias dos cefal\u00f3podos, expuls\u00e1ndose polas aberturas laterais do sif\u00f3n cando o cefal\u00f3podo se encontra en perigo, deixando un rastro escuro que permite desorientar ao atacante. A cor escura do pigmento d\u00e9bese ao seu contido en melanina. As\u00ed mesmo, a tinta ten dopamina, tirosinase e levodopa.\nA cor da tinta de cada cefal\u00f3podo non \u00e9 igual. A denominaci\u00f3n da cor sepia ref\u00edrese \u00e1 cor da tinta da xiba ou sepia.\nUsos.\nAdoita empregarse principalmente na coci\u00f1a dos pa\u00edses mediterr\u00e1neos. Na coci\u00f1a espa\u00f1ola, para realizar diversas preparaci\u00f3ns de luras ou patra outros pratos, aos que lle confiren unha cor negra caracter\u00edstica.\nUnha das preparaci\u00f3ns espa\u00f1olas m\u00e1is t\u00edpicas \u00e9 das luras na s\u00faa tinta. O \"arroz negro\", t\u00edpico da coci\u00f1a valenciana \u00e9 un prato de arroz preparado coa tinta de lura. Unha variante son os \"fideos negros\" (\"fideu\u00e1 negra\").\nNa coci\u00f1a italiana empr\u00e9gase na elaboraci\u00f3n dos \"spaghetti al nero di seppia\" (espaguetis ao negro de sepia), sendo esta tam\u00e9n a causante da cor na \"pasta negra\"."}
{"id": "222438", "revid": "98629", "url": "https://gl.wikipedia.org/wiki?curid=222438", "title": "Troy Garity", "text": "Troy O'Donovan Hayden, nado nos \u00c1nxeles (California) o 7 de xullo de 1973, \u00e9 un actor estadounidense, m\u00e1is co\u00f1ecido como Troy Garity."}
{"id": "222439", "revid": "88215", "url": "https://gl.wikipedia.org/wiki?curid=222439", "title": "Tristan Nihouarn", "text": "Tristan Nihouarn, nado en Brest o 22 de setembro de 1973, \u00e9 un cantante e guitarrista bret\u00f3n, principalmente co\u00f1ecido por formar parte do xa disolto grupo Matmatah."}
{"id": "222440", "revid": "1822", "url": "https://gl.wikipedia.org/wiki?curid=222440", "title": "Animalia", "text": ""}
{"id": "222442", "revid": "88215", "url": "https://gl.wikipedia.org/wiki?curid=222442", "title": "C\u00e9dric Floc'h", "text": "C\u00e9dric Floc'h, nado o 5 de xaneiro de 1973, \u00e9 un cantante e guitarrista bret\u00f3n, principalmente co\u00f1ecido por formar parte do xa disolto grupo Matmatah."}
{"id": "222443", "revid": "22570", "url": "https://gl.wikipedia.org/wiki?curid=222443", "title": "Caldea", "text": "Caldea \u00e9 o nome co que se co\u00f1eceu na Antig\u00fcidade \u00e1 rexi\u00f3n situada na baixa Mesopotamia, ao establecerse nela os caldeos. Posteriormente esta denominaci\u00f3n espallouse a toda a rexi\u00f3n de Babilonia, a\u00ednda que correctamente d\u00e9bese chamar Caldea \u00e1 zona extrema sudoriental da parte meridional da cunca do \u00c9ufrates e o Tigris, pr\u00f3ximo aos desertos de Arabia.\nO termo 'caldea' prov\u00e9n do lat\u00edn \"Chaldaeus\", e este \u00e1 s\u00faa vez do grego antigo \"\u03a7\u03b1\u03bb\u03b4\u03b1\u1fd6\u03bf\u03c2\", e este, finalmente, do acadio \"kald\u00fb\"."}
{"id": "222444", "revid": "56817", "url": "https://gl.wikipedia.org/wiki?curid=222444", "title": "Steven Kanumba", "text": "Steven Charles Kanumba, nado o 8 de xaneiro de 1984 en Shinyanga e finado o 7 de abril de 2012 en Dar es Salaam, foi un actor, cantante, guionista, director, produtor e c\u00f3mico tanzano."}
{"id": "222445", "revid": "5132", "url": "https://gl.wikipedia.org/wiki?curid=222445", "title": "Traktor Cheliabinsk", "text": "O Traktor Cheliabinsk (en ruso \u0422\u0440\u0430\u043a\u0442\u043e\u0440 \u0427\u0435\u043b\u044f\u0431\u0438\u043d\u0441\u043a) \u00e9 un equipo profesional de h\u00f3ckey sobre xeo da cidade de Cheliabinsk (Rusia). Actualmente, e dende o 2008, compite na Kontinental Hockey League, onde est\u00e1 encadrado na Divisi\u00f3n Kharlamov.\nHistoria.\nO club foi fundado en 1947 co nome Dzerjinets Tcheliabinsk, en 1954 cambiou o seu nome polo de Avangard Tcheliabinsk antes de adoptar a s\u00faa denominaci\u00f3n actual en 1958. Entre 1999 e 2006, o equipo xogou na Vyscha\u00efa Hokke\u00efna\u00efa Liga, segunda categor\u00eda do h\u00f3ckey sobre xeo ruso, logo de ter xogado na Superliga (primeira categor\u00eda) durante 51 tempadas. No 2008 pasou a formar parte da nova competici\u00f3n euroasi\u00e1tica, a Kontinental Hockey League, ga\u00f1ando a Kontinental Cup (campi\u00f3n da liga regular) na tempada 2011-12.\nEstat\u00edsticas do equipo.\nKHL.\n\"Note: PX : Partidos Xogados, V : Vitorias, VTE: Vitorias no Tempo Extra, SOW: Vitorias Penalty Shootout, D : Derrotas, E : Empates, DTE : Derrotas no Tempo Extra, SOL : Derrotas Penalty Shootout, Pts : Puntos, GF : Goles a favor, GC : Goles en contra."}
{"id": "222446", "revid": "56817", "url": "https://gl.wikipedia.org/wiki?curid=222446", "title": "Andrew Huxley", "text": "Andrew Fielding Huxley, nado en Hampstead, Londres, Reino Unido, o 22 de novembro de 1917 e finado en Grantchester, Cambridgeshire, o 30 de maio de 2012, foi un fisioloxista e biof\u00edsico brit\u00e1nico, Orde de M\u00e9rito do Reino Unido e Membro da Royal Society.\nRecibiu o Premio Nobel de Fisiolox\u00eda ou Medicina en 1963 polo seu traballo xunto con Alan Lloyd Hodgkin sobre a base dos potenciais de acci\u00f3n dos nervios, os impulsos el\u00e9ctricos que habilitan a actividade dun organismo de ser coordinada por un sistema nervioso central. Hodgkin e Huxley compartiron o premio ese ano xunto a John Carew Eccles, quen \u00e9 lembrado pola s\u00faa investigaci\u00f3n sobre a sinapse. Os descubrimentos de Hodgkin e Huxley lev\u00e1ronos a hipotetizar a existencia dos canles de iones, que s\u00f3 foron achados d\u00e9cadas m\u00e1is tarde."}
{"id": "222447", "revid": "22795", "url": "https://gl.wikipedia.org/wiki?curid=222447", "title": "Borrachas", "text": "A dos aplis\u00edidos (\"Aplysiidae\"), ou apl\u00edsidos, co\u00f1ecidos popularmente como borrachas, \u00e9 unha familia de moluscos gaster\u00f3podos da orde dos aplis\u00edidos (\"Aplysiida\"), a \u00fanica da superfamilia dos aplisoideos.\nO seu x\u00e9nero tipo \u00e9 \"Aplysia\" .\nTaxonom\u00eda.\nDescrici\u00f3n.\nTanto a superfamilia como a familia foron descritas polo naturalista franc\u00e9s Jean-Baptiste Lamarck, na s\u00faa obra \"Philosophie zoologique\".\nEtimolox\u00edas.\nOs nomes cient\u00edficos da subfamilia e da familia, \"Aplysioidea\" e \"Aplysiidae\", est\u00e1n formados, como \u00e9 a norma, pola ra\u00edz \"Aplysi\"- do nome do seu x\u00e9nero tipo, \"Aplysia\", coa adici\u00f3n dos sufixos do lat\u00edn cient\u00edfico \"-oidea\" e \"-\u012ddae\", propios dos nomes das superfamilias e familias de animais, respectivamente. \nSin\u00f3nimos.\nAdemais de polo nome actualmente v\u00e1lido, a familia co\u00f1eceuse tam\u00e9 polos sin\u00f3nimos:\nX\u00e9neros.\nO WoRMS condidera os seguintes x\u00e9neros, dous deles extintos:\nNotas taxon\u00f3micas.\nUn estudo de 2004 demostrou que \"Aplysiidae\" \u00e9 un taxon monofil\u00e9tico con dous clados distintos: \"Aplysiinae\" e \"Dolabellinae\" + \"Dolabriferinae\" + \"Notarchinae\".\nA autoridade desta familia a\u00ednda est\u00e1 algo disputada. Foi descrita orixinalmente en 1809, de forma incorrrecta, como \"Laplysiana\" (forma latinizada do nome orixinal com\u00fan \"Les Laplysiens\", por Lamarck, en \"Philosophie zoologique\", 1:320. Tradicionalmente asignada a Rafinesque, en 2001 Bouchet &amp; Rocroi avogaron pola atribuci\u00f3n do nome \"Aplysiidae\" a Lamarck.\nCaracter\u00edsticas.\nDe corpo grande (at\u00e9 20\u00a0cm) e repoludo, te\u00f1en unha cuncha dorsal pequena (duns 2\u00a0cm), oval, transparente, cuberta polo manto, e provisto de catro tent\u00e1culos cef\u00e1licos longos e carnosos e de dous pares de par\u00e1podos de funci\u00f3n estabilizadora.\nTe\u00f1en unha cuncha reducida a unha diminuta l\u00e1mina dorsal interna. Alim\u00e9ntanse de algas e son hermafroditas.\nA s\u00faa coloraci\u00f3n \u00e9 vari\u00e1bel, en xeral escura.\nPos\u00faen unha gl\u00e1ndula que segrega un l\u00edquido de cor violeta (a tinta ou borra, de a\u00ed o nome vulgar galego de borrachas) que expelen cando son importunados.\nViven entre algas desde a zona intermareal at\u00e9 augas m\u00e1is profundas.\nEn Galicia.\nEn Galicia viven tres especies da familia dos aplis\u00edidos:\nNomes populares.\n\"Aplysia punctata\" \u00e9 un dos poucos moluscos inconfund\u00edbeis, recibindo numerosos nomes populares en Galicia, entre eles borracha, tinteiro, tinteira e limacha, e os menos respect\u00e1beis de cona de vella, pixa porca, teta do mar etc.\nM\u00edguez \"et al\"., danlle o nome de \"tinteira\". Pola s\u00faa parte, Rol\u00e1n, di que esta especie \u00e9 chamada vulgarmente \"lebre de mar\", denominaci\u00f3n, a\u00ednda que concordante coa castel\u00e1 \"liebre de mar\", a portuguesa \"lebre-do-mar\" (pero tam\u00e9n \"apl\u00edsia\"), a catal\u00e1 \"llebre de mar\", a francesa \"li\u00e8vre-de-mer\", a inglesa \"sea-here\" e a alem\u00e1 \"Seehase\", non \u00e9 m\u00e1is que un calco innecesario, xa que, entre os trinta e seis nomes recollidos para ela por R\u00edos Panisse, non figura este (si, en cambio, \"conexo de mar\", que Ant\u00f3n Santamarina, en nota etimol\u00f3xica na obra citada, sup\u00f3n que poida ser un diminutivo de \"cona\", pero ben puidera ser tam\u00e9n a forma \"acastrapada\" de \"coello\").\nMoitos profesores prefiren o nome de borracha, que alude \u00e1 borra de funci\u00f3n defensiva que expele, porque est\u00e1 m\u00e1is estendido que \"tinteiro\" e a s\u00faa variante \"tinteira\", ademais de ser euf\u00f3nico, e evitando tam\u00e9n os outros sin\u00f3nimos de car\u00e1cter humor\u00edstico que, \u00e1 parte de seren tam\u00e9n minoritarios, poder\u00edan chocar en zonas onde non se usen (e en todo o interior de Galicia). No caso de termos necesidade de diferenciar entre \"Aplysia punctata\" e as outras especies do x\u00e9nero, podemos chamar \u00e1 primeira borracha com\u00fan."}
{"id": "222448", "revid": "98629", "url": "https://gl.wikipedia.org/wiki?curid=222448", "title": "Corina, Corina", "text": "Corina, Corina (en ) \u00e9 un filme estadounidense escrito e dirixido por Jessie Nelson que se estreou en 1994. A historia est\u00e1 ambientada nos Estados Unidos de 1959 e trata sobre un home vi\u00favo (Ray Liotta) que contrata unha neneira (Whoopi Goldberg) para que coide da s\u00faa filla (Tina Majorino). Foi o derradeiro filme no que actuou Don Ameche, que morreu logo de rematar a rodaxe. Estreouse en galego na TVG o 14 de abril de 2001.\nSinopse.\nHistoria dun publicista que perde a s\u00faa muller e queda s\u00f3 con Molly, a s\u00faa filla de 8 anos. Como a nena perdeu a fala e pechouse en si mesma, Manny decide contratar unha neneira para que o axude."}
{"id": "222449", "revid": "22795", "url": "https://gl.wikipedia.org/wiki?curid=222449", "title": "Aplis\u00edidos", "text": ""}
{"id": "222450", "revid": "12452", "url": "https://gl.wikipedia.org/wiki?curid=222450", "title": "Aplysiidae", "text": ""}
{"id": "222451", "revid": "98629", "url": "https://gl.wikipedia.org/wiki?curid=222451", "title": "Andre (filme)", "text": "Andre \u00e9 un filme estadounidense dirixido por George T. Miller que se estreou en 1994. Protagonizada por Tina Majorino, a historia trata sobre a amizade dunha nena e unha foca. O filme \u00e9 unha adaptaci\u00f3n do libro \"A Seal Called Andre\", que se basea nunha historia real.\nSinopse.\nAndre \u00e9 unha pequena foca orfa, recollida na primavera de 1962 polo capit\u00e1n do porto, Harry, un gran amante dos animais. A chegada de Andre alterar\u00e1 non s\u00f3 a vida familiar de Harry, sen\u00f3n tam\u00e9n a da pequena vila pesqueira de Rockport."}
{"id": "222452", "revid": "22795", "url": "https://gl.wikipedia.org/wiki?curid=222452", "title": "Aplysia", "text": "Aplysia \u00e9 un x\u00e9nero de moluscos gaster\u00f3podos da subclase dos heterobranquios, infraclase dos eutineuros, orde dos aplis\u00edidos, que \u00e9 o tipo da familia dos aplis\u00edidos, que agrupa \u00e1s chamadas borrachas (un tipo de lesmas de mar), que habitan en todos os mares do globo.\nTaxonom\u00eda.\nDescrici\u00f3n.\nO x\u00e9nero foi descrito en 1767 por Linneo, na 12\u00aa edici\u00f3n do seu \"Systema naturae\". \nSin\u00f3nimos.\nAdemais de polo seu nome actualmente v\u00e1lido, o x\u00e9nero co\u00f1eceuse polos sin\u00f3nimos:\nEspecies.\nNa actualidade reco\u00f1\u00e9cense no x\u00e9nero as seguintes especies:\nCaracter\u00edsticas.\nDe corpo espido, estes animais respiran a trav\u00e9s dunha respiraci\u00f3n branquial que se manifesta polas branquias vis\u00edbeis dorsalmente, onde forman unha estrutura que recorda unha matogueira. Estas branquias son operculadas.\nO tama\u00f1o destes fit\u00f3fagos bent\u00f3nicos \u00e9 bastante grande en comparaci\u00f3n coa maior\u00eda dos moluscos. \nPastan en zonas mareais e submareais de augas tropicais e subtopicais, principalmente na rexi\u00f3n Indo-pac\u00edfica (23 especies), pero tam\u00e9n se encontran no oc\u00e9ano Atl\u00e1ntico (12 especies, cunhas poucas no Mediterr\u00e1neo).\nSon hermafroditas e fan c\u00f3pulas cruzadas de dous individuos, nas que cada un deles emprega sucesivamente un ou o outro dos seus sexos.\nCando son ameazados, liberan nubes de tinta ou borra para dificultar a visi\u00f3n do atacante. \nBaixo a direcci\u00f3n de Eric R. Kandel, este x\u00e9nero foi estudado como organismo modelo en neurobiolox\u00eda, porque a liberaci\u00f3n de tinta \u00e9 unha resposta mediada por sinapses el\u00e9ctricas, que permiten que varias neuronas disparen de maneira sincronizada. \nEsta r\u00e1pida resposta neural \u00e9 importante para que o animal reaccione fuxindo.\nEn Galicia.\nEn Galicia viven tres especies deste x\u00e9nero:"}
{"id": "222453", "revid": "89787", "url": "https://gl.wikipedia.org/wiki?curid=222453", "title": "Aplysia punctata", "text": "Aplysia punctata \u00e9 unha especie de molusco gaster\u00f3podo. Foi descrita por primeira vez por Cuvier en 1803."}
{"id": "222454", "revid": "89787", "url": "https://gl.wikipedia.org/wiki?curid=222454", "title": "Aplysia fasciata", "text": "Aplysia fasciata \u00e9 unha especie de molusco gaster\u00f3podo. Foi descrita por primeira vez por Jean Louis Marie Poiret en 1789."}
{"id": "222455", "revid": "89787", "url": "https://gl.wikipedia.org/wiki?curid=222455", "title": "Aplysia depilans", "text": "Aplysia depilans \u00e9 unha especie de molusco gaster\u00f3podo. Foi descrita por primeira vez por Gmelin en 1791."}
{"id": "222456", "revid": "5863", "url": "https://gl.wikipedia.org/wiki?curid=222456", "title": "Antonia Rodr\u00edguez L\u00f3pez", "text": "Antonia Rodr\u00edguez L\u00f3pez, nada en Soulec\u00edn (Santigoso, O Barco de Valdeorras) o 6 de xaneiro de 1925 e finada en Par\u00eds o 7 de setembro de 2012, foi unha guerrilleira antifranquista galega.\nTraxectoria.\nFilla de Domingo Rodr\u00edguez Fern\u00e1ndez e Amalia L\u00f3pez, un dos seus irm\u00e1ns, Rogelio, pasouse ao Ex\u00e9rcito republicano. Isto trouxo consigo o encarceramento do pai e doutro irm\u00e1n, que pasaron seis meses na prisi\u00f3n do Barco. O 18 de outubro de 1939 os seus pais foron fusilados en Soulec\u00edn, e os seus catro irm\u00e1ns fuxiron ao monte, onde caeron en combate coas forzas franquistas entre 1941 e 1949. Coa s\u00faa irm\u00e1 Consuelo Rodr\u00edguez L\u00f3pez (Chelo) actuaron como axentes do Servizo de Informaci\u00f3n Republicana (SIR), como enlaces coa guerrilla,\nAntonia e Chelo estiveron encarceradas no Barco, Ponferrada e Le\u00f3n. E ao comprobar que perigaba a s\u00faa vida, escaparon para o monte, \u00e1 denominada Cidade da Selva, situada nos montes da Serra do Eixo (Carballeda de Valdeorras), onde se encontraba o campamento base dos guerrilleiros. Al\u00ed continuaron a s\u00faa relaci\u00f3n cos guerrilleiros asturianos C\u00e9sar e Arcadio R\u00edos Rodr\u00edguez.\nTiveron que fuxir en xullo de 1946, cando as forzas franquistas descubriron o campamento. Antonia e Chelo Rodr\u00edguez ocult\u00e1ronse en casas de apoio de Ourense e O Bierzo, ata que se tiveron que separar en Berlanga del Bierzo (Le\u00f3n), en 1947, despois de chegar \u00e1 conclusi\u00f3n de que xa houbera \"demasiadas mortes na familia\".\nAntonia marchou co guerrilleiro C\u00e9sar R\u00edos. Conseguiron embarcar para Francia en outubro de 1948, en Luanco (Asturias), e dous d\u00edas despois atracaron no porto de Saint-Jean-de-Luz (Francia). Primeiro residiron no sur do pa\u00eds como exiliados, e m\u00e1is tarde instal\u00e1ronse en Par\u00eds, onde C\u00e9sar R\u00edos traballou como practicante. Tiveron unha filla, Irma R\u00edos, que \u00e9 profesora de espa\u00f1ol. C\u00e9sar R\u00edos faleceu en 1997.\nReco\u00f1ecementos.\nO Concello do Barco rendeu homenaxe en xullo de 2004 aos pais de Antonia, Domingo Rodr\u00edguez e Amalia L\u00f3pez, colocando un mon\u00f3lito no cami\u00f1o denominado lugar de Sampaio (Soulec\u00edn), onde fora fusilado o matrimonio."}
{"id": "222457", "revid": "89787", "url": "https://gl.wikipedia.org/wiki?curid=222457", "title": "Mimese", "text": "Mimese, M\u00edmesis ou m\u00edmese a partir de Arist\u00f3teles, denom\u00ednase \u00e1 imitaci\u00f3n da natureza como fin esencial da arte. \u00c9 un voc\u00e1bulo latino (mim\u0113sis) que deriva do grego antigo (\u03bc\u03af\u03bc\u03b7\u03c3\u03b9\u03c2, \"m\u00edmesis\") e se traduce como \"imitaci\u00f3n\"."}
{"id": "222458", "revid": "5863", "url": "https://gl.wikipedia.org/wiki?curid=222458", "title": "Carlos Albert Despujol", "text": "Carlos de Albert Despujol, finado en Madrid en xaneiro de 1962, foi un comerciante, xornalista, escritor e pol\u00edtico espa\u00f1ol.\nTraxectoria.\nFoi cron\u00edsta de sociedade de \"La Vanguardia\", asinando co pseud\u00f3nimo Boy. Casou en 1920 con Mar\u00eda Victoria Garc\u00eda-Prieto Montero, filla de Manuel Garc\u00eda Prieto. Foi elixido deputado a Cortes polo distrito de Ortigueira nas elecci\u00f3ns de 1920. Volveu ser elixido deputado polo mesmo distrito en 1923. En 1924 dirixiu en Madrid a \"Revista de Cr\u00e9dito\".\nVida persoal.\nFoi pai de Carlos Albert Garc\u00eda-Prieto."}
{"id": "222459", "revid": "23204", "url": "https://gl.wikipedia.org/wiki?curid=222459", "title": "Borracha com\u00fan", "text": ""}
{"id": "222461", "revid": "5863", "url": "https://gl.wikipedia.org/wiki?curid=222461", "title": "\u00c1lvaro L\u00f3pez de Carrizosa", "text": "\u00c1lvaro L\u00f3pez de Carrizosa y Giles, nado en Xerez da Fronteira o 10 de abril de 1861 e finado en 1933, foi un avogado e pol\u00edtico espa\u00f1ol.\nTraxectoria.\nFillo de Francisco Javier L\u00f3pez de Carrizosa Pav\u00f3n, I marqu\u00e9s de Mochales. Foi elixido deputado a Cortes polo distrito de Priego (C\u00f3rdoba) en 1891. En 1896 foi elixido deputado polo distrito da Pobra de Trives, sendo reelixido polo mesmo distrito en 1898, 1899, 1903, 1095, 1907, 1910, 1914, 1916 e 1918. Foi elixido senador pola provincia de Ourense na lexislatura 1901-1902 e en 1919 foi nomeado senador vitalicio.\nO 25 de xu\u00f1o de 1894 Afonso XIII concedeulle o t\u00edtulo de Conde de Moral de Calatrava."}
{"id": "222463", "revid": "89787", "url": "https://gl.wikipedia.org/wiki?curid=222463", "title": "Ma Qinghua", "text": "Ma Qing Hua (Chin\u00e9s simple: \u9a6c\u9752\u9a85; Chin\u00e9s tradicional: \u99ac\u9752\u9a4a), nado en Xangai o 25 de decembro de 1987, \u00e9 un piloto chin\u00e9s que actualmente corre para ao equipo HRT F1 Team como compo\u00f1ente do programa de novos pilotos xunto ao espa\u00f1ol Dani Clos. No seu palmar\u00e9s destaca o China Touring Car Championship, conseguido no ano 2011.\nDebuta ao volante dun F\u00f3rmula 1 nos tests para novos pilotos de Silverstone , sendo o primeiro chin\u00e9s que pilota un monopraza da m\u00e1xima categor\u00eda. Posteriormente participou nos primeiros libres do GP de Italia."}
{"id": "222464", "revid": "12452", "url": "https://gl.wikipedia.org/wiki?curid=222464", "title": "Cosme Eladio Pombo Rodr\u00edguez", "text": ""}
{"id": "222465", "revid": "98629", "url": "https://gl.wikipedia.org/wiki?curid=222465", "title": "Gran Premio de Singapur de 2012", "text": "O Gran Premio de Singapur de 2012, formalmente 2012 Formula 1 SingTel Singapore Grand Prix, foi unha carreira de F\u00f3rmula Un, que se celebrou o 23 de setembro de 2012 no Circu\u00edto urbano de Marina Bay de Singapur. Foi a d\u00e9cima cuarta carreira da tempada de F\u00f3rmula Un de .\nInforme.\nDatos.\nLogo de non poder competir en Italia d\u00faas semanas antes, debido a unha prohibici\u00f3n dunha carreira que recibiu por causar unha colisi\u00f3n grave en B\u00e9lxica, Romain Grosjean volveu ao asento do piloto, de novo no Lotus F1 para a carreira en Singapur.\nNo circu\u00edto de Mari\u00f1a Bay en Singapur, Ma Qinghua unha vez m\u00e1is pilotou o coche de Narain Karthikeyan na primeira sesi\u00f3n libre, como o fixo durante os adestramentos libres do Gran Premio de Italia en Monza.\nCarreira.\nHamilton liderou desde a 1\u00aa volta Maldonado caeu a 4\u00ba, Vettel e Button adiantaron as posici\u00f3ns 2\u00aa e 3\u00aa, respectivamente.\nNa volta 23, a caixa de cambios de Hamilton fallou o que lle obrigou a retirarse permitindo a Vettel a tomar o 1\u00ba posto que mantivo ata o final da carreira. Foi a segunda retirada por causas mec\u00e1nicas para o brit\u00e1nico.\nNa volta 30, Karthikeyan estrelouse na curva 16 facendo ondear as bandeiras amarelas e que sa\u00edra o coche de seguridade. Maldonado retirouse con problemas hidr\u00e1ulicos antes de que entrara o coche de seguridade. 2 voltas m\u00e1is tarde, Schumacher chocou con Vergne, Schumacher non freou correctamente, e en consecuencia estrelouse contra a parte traseira do Toro Rosso de Vergne, provocando a s\u00faa retirada. Despois do accidente, Michael Schumacher sa\u00edu do seu coche e achegouse a pedir desculpas a Vergne.\nPaul di Resta logrou manter piloto de Mercedes Nico Rosberg baixo control a lograr a s\u00faa mellor carreira acabando 4\u00ba, ga\u00f1ando dous lugares no campionato de pilotos subindo a 11\u00ba posici\u00f3n.\nA carreira terminou d\u00faas voltas antes das previstas porque alcanzouse o l\u00edmite m\u00e1ximo de d\u00faas horas, a primeira vez que pasa desde que o Gran Premio de M\u00f3naco de 2008\nPost carreira.\nLogo da carreira, os comisarios sancionaron a Michael Schumacher cunha penalizaci\u00f3n de dez posici\u00f3ns na seguinte carreira en Suzuka, despois de que se estrelara contra Jean-Eric Vergne e f\u00edxolles retirarse. Esta sanci\u00f3n aplicarase de conformidade co artigo 16.1 dos Regulamentos Deportivos da F\u00f3rmula Un da FIA. Mark Webber tam\u00e9n foi degradado un lugar, perdendo a 10\u00aa posici\u00f3n e o punto, debido a un movemento que, a xu\u00edzo da FIA foi vantaxoso, xa que deu lugar a unha vantaxe inxusta.\nClasificaci\u00f3n.\nCualificaci\u00f3n.\nNotas:"}
{"id": "222466", "revid": "23562", "url": "https://gl.wikipedia.org/wiki?curid=222466", "title": "Liga Espa\u00f1ola de rugby 2012-2013", "text": ""}
{"id": "222467", "revid": "23562", "url": "https://gl.wikipedia.org/wiki?curid=222467", "title": "Liga Espa\u00f1ola de rugby 2011-2012", "text": ""}
{"id": "222468", "revid": "23562", "url": "https://gl.wikipedia.org/wiki?curid=222468", "title": "Liga Espa\u00f1ola de rugby 2010-2011", "text": ""}
{"id": "222469", "revid": "23562", "url": "https://gl.wikipedia.org/wiki?curid=222469", "title": "Liga Espa\u00f1ola de rugby 2009-2010", "text": ""}
{"id": "222470", "revid": "23562", "url": "https://gl.wikipedia.org/wiki?curid=222470", "title": "Liga Espa\u00f1ola de rugby 2008-2009", "text": ""}
{"id": "222471", "revid": "23562", "url": "https://gl.wikipedia.org/wiki?curid=222471", "title": "Liga Espa\u00f1ola de rugby 2007-2008", "text": ""}
{"id": "222472", "revid": "23562", "url": "https://gl.wikipedia.org/wiki?curid=222472", "title": "Liga Espa\u00f1ola de rugby 2006-2007", "text": ""}
{"id": "222473", "revid": "23562", "url": "https://gl.wikipedia.org/wiki?curid=222473", "title": "Liga Espa\u00f1ola de rugby 2005-2006", "text": ""}
{"id": "222474", "revid": "23562", "url": "https://gl.wikipedia.org/wiki?curid=222474", "title": "Liga Espa\u00f1ola de rugby 2004-2005", "text": ""}
{"id": "222475", "revid": "23562", "url": "https://gl.wikipedia.org/wiki?curid=222475", "title": "Liga Espa\u00f1ola de rugby 2003-2004", "text": ""}
{"id": "222476", "revid": "23562", "url": "https://gl.wikipedia.org/wiki?curid=222476", "title": "Liga Espa\u00f1ola de rugby 2002-2003", "text": ""}
{"id": "222477", "revid": "23562", "url": "https://gl.wikipedia.org/wiki?curid=222477", "title": "Liga Espa\u00f1ola de rugby 2000-2001", "text": ""}
{"id": "222478", "revid": "23562", "url": "https://gl.wikipedia.org/wiki?curid=222478", "title": "Liga Espa\u00f1ola de rugby 1999-2000", "text": ""}
{"id": "222479", "revid": "23562", "url": "https://gl.wikipedia.org/wiki?curid=222479", "title": "Liga Espa\u00f1ola de rugby 1998-1999", "text": ""}
{"id": "222480", "revid": "23562", "url": "https://gl.wikipedia.org/wiki?curid=222480", "title": "Liga Espa\u00f1ola de rugby 1997-1998", "text": ""}
{"id": "222481", "revid": "23204", "url": "https://gl.wikipedia.org/wiki?curid=222481", "title": "Emilio Rol\u00e1n", "text": "Emilio Rol\u00e1n Mosquera, nado na Guarda en 1935 \u00e9 un m\u00e9dico e bi\u00f3logo galego especializado en malacolox\u00eda.\nTraxectoria.\nM\u00e9dico pediatra.\nLicenciado en Medicina e Cirurx\u00eda en 1960 pola universiadade de Santiago de Compostela, foi m\u00e9dico interno da c\u00e1tedra de pediatr\u00eda e puericultura da Facultade de Medicina de Santiago en 1962, desempe\u00f1ando o cargo de m\u00e9dico axudante de clases pr\u00e1cticas de pediatr\u00eda durante o curso 1961-62 en dita facultade.\nEn 1963 obt\u00e9n en Madrid o t\u00edtulo de \"M\u00e9dico puericultor do Estado\" e, en 1964, o de \"Especialista en pediatr\u00eda e puericultura\".\nEntre outros cargos, foi m\u00e9dico pediatra do antigo Seguro Obrigatorio de Enfermidade, desde 1966, exercendo, entre outros lugares, no concello da Pobra do Carami\u00f1al, despois foi xefe do Servizo de Pediatr\u00eda do Instituto Social da Mari\u00f1a, en Vigo, desde 1974 a 1985, e xefe do Servizo de pediatr\u00eda do Hospital Povisa, de Vigo, desde 1978 at\u00e9 1999.\nComo docente, foi profesor asociado de Ciencias da Sa\u00fade (PACS) da Facultade de Medicina de Santiago desde 1989 a 1996, profesor titular da Escola Universitaria de Enfermar\u00eda de Vigo da materia \"Metodolox\u00eda da investigaci\u00f3n\", no curso 1992-93, e de \"Enfermar\u00eda infantil\", desde 1993 at\u00e9 2003.\nDe pediatra a doutor en biolox\u00eda experto en malacolox\u00eda.\nExercendo como pediatra, e por casualidade, empezou a interesarse polos moluscos.\nA partir de a\u00ed comprou un libro e comezou a ordenar as cunchas. Ao volver a Vigo, en 1965, naceu unha colecci\u00f3n que foi medrando at\u00e9 converterse nunha das m\u00e1is importantes do mundo (na actualidade cont\u00e9n m\u00e1is de 25 000 lotes catalogados, ademais dunha gran cantidade de lotes e material pendente de estudo, cun total aproximado superior probabelmente a dous mill\u00f3ns de cunchas e exemplares, a maior parte obtidas mediante propia recolecci\u00f3n en numerosos pa\u00edses do mundo). Contra 1978, e tras unha viaxe a Cabo Verde, arrincou a s\u00faa dedicaci\u00f3n como investigador malacol\u00f3xico.\nEn 1980 fixo a s\u00faa primeira publicaci\u00f3n (leva m\u00e1is de trescentas), centr\u00e1ndose neste aspecto m\u00e1is que na recompilaci\u00f3n de cunchas de moluscos en mares e r\u00edos. Doutor en Biolox\u00eda pola universidade de Santiago en 1992, a s\u00faa tese de doutoramento tit\u00falase \"La familia \"Conidae\" en el Archipi\u00e9lago de Cabo Verde\". A maior\u00eda dos fondos da s\u00faa colecci\u00f3n proceden das m\u00e1is de 60 viaxes que realizou a 35 pa\u00edses de todo o mundo, participando en m\u00e1is dunha vintena de expedici\u00f3ns, sobre todo en Cuba e Cabo Verde.\nNo seu haber cient\u00edfico e investigador ten publicados preto dun millar de nomes de especies descubertas e descritas por el mesmo, entre elas unha espec\u00edfica de Vigo, a \"Onoba vigoensis\", outra dedicada a Galicia, \"Onoba galaica\", e outra, a \"Onoba bregoani\", dedicada a Breog\u00e1n.\n\u00c9 autor de numerosos libros e publicaci\u00f3ns cient\u00edficas, especialmente no campo da malacolox\u00eda, pero tam\u00e9n no da pediatr\u00eda.\nEn 2003 asinou un convenio coa universidade compostel\u00e1 cedendo os seus fondos a dita instituci\u00f3n, para que formen parte do Museo de Historia Natural da Universidade de Santiago de Compostela.\nAbreviatura.\nA abreviatura Rol\u00e1n empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "222482", "revid": "23562", "url": "https://gl.wikipedia.org/wiki?curid=222482", "title": "Liga Espa\u00f1ola de rugby 1996-1997", "text": ""}
{"id": "222484", "revid": "1410", "url": "https://gl.wikipedia.org/wiki?curid=222484", "title": "Ben Tre", "text": "B\u1ebfn Tre \u00e9 unha cidade situada en Delta do Mekong, capital da provincia de Ben Tre, en Vietnam.\nEst\u00e1 atravesada polo r\u00edo B\u1ebfn Tre, que contin\u00faa cara o r\u00edo Ham Luong, mar da China Meridional). O n\u00facleo urbano ten arredor de 261.000 habitantes."}
{"id": "222485", "revid": "89787", "url": "https://gl.wikipedia.org/wiki?curid=222485", "title": "Canon Inc.", "text": "Canon Inc. (\u30ad\u30e4\u30ce\u30f3\u682a\u5f0f\u4f1a\u793e Kyanon Kabushiki-kaisha) \u00e9 unha multinacional xaponesa da electr\u00f3nica l\u00edder mundial en imaxe, fotograf\u00eda, v\u00eddeo, electr\u00f3nica profesional e de consumo no fogar.\nHistoria.\nA compa\u00f1\u00eda cham\u00e1base ata 1947 Seikik\u014dgaku Kenkyusho (en xapon\u00e9s \u7cbe\u673a\u5149\u5b66\u7814\u7a76\u6240, Precision Optical Industry Co. Ltd.), fundada por Goro Yoshida. En 1934 produciu un prototipo por primeira vez no Xap\u00f3n dunha c\u00e1mara de 35\u00a0mm cun obturador focal plano. Era unha copia de Leica e o dese\u00f1o foi chamado Kwanon. Durante estes primeiros anos a empresa non contaba con instalaci\u00f3ns para producir o seu propio cristal \u00f3ptico, polo que as primeiras c\u00e1maras vi\u00f1an con obxectivos Nikkon de Nippon Kogaku KK (m\u00e1is tarde chamada Corporaci\u00f3n Nikon).\nEn 1947, o nome da compa\u00f1\u00eda cambiouse por Canon e fabricou as s\u00faas propias lentes.\nFitos da marca.\nPrecision Optical Instruments Laboratory foi o primeiro nome de Canon Inc. fundada en Toquio en 1937 por Takeshi Mitarai, Goro Yoshida, Saburo Uchida e Maeda Takeo.\nCanon en Espa\u00f1a.\nCanon chegou ao mercado espa\u00f1ol en 1963 cun representante que ti\u00f1a rexistrado o seu nome en Espa\u00f1a. En 2005 a marca Canon en Espa\u00f1a foi mercada por Canon Europa pasando a formar parte do grupo. Canon ten a s\u00faa sede en La Moraleja (Madrid) nun edificio de 5.600 metros cadrados. Canon ti\u00f1a en 2011 957 empregados en Espa\u00f1a; case 277 profesionais traballan na sede de Madrid."}
{"id": "222486", "revid": "56817", "url": "https://gl.wikipedia.org/wiki?curid=222486", "title": "Stellar", "text": "\"Stellar\" \u00e9 unha canci\u00f3n da banda estadounidense de rock alternativo Incubus, editada o 8 de agosto do 2000 como segundo sinxelo do seu terceiro \u00e1lbum \"Make Yourself\". O tema \u00e9 un dos m\u00e1is exitosos do grupo, acadando o n\u00famero 2 na lista \"Modern Rock Tracks\"."}
{"id": "222487", "revid": "1093", "url": "https://gl.wikipedia.org/wiki?curid=222487", "title": "Hands All Over", "text": "\"Hands All Over\" \u00e9 unha canci\u00f3n da banda estadounidense de grunge Soundgarden, edirada en 1990 como segundo sinxelo do seu \u00e1lbum \"Louder Than Love\". A letra foi escrita polo l\u00edder e vocalista Chris Cornell, e a m\u00fasica foi composta polo guitarrista Kim Thayil. O tema tam\u00e9n aparece no EP \"Loudest Love\", publicado en 1990, e foi inclu\u00eddo nos recompilarorios \"A-Sides\" e \"Telephantasm\"."}
{"id": "222488", "revid": "25871", "url": "https://gl.wikipedia.org/wiki?curid=222488", "title": "No Surprises", "text": "\"No Surprises\" \u00e9 unha canci\u00f3n da banda inglesa de rock alternativo Radiohead. Foi publicada o 12 de xaneiro de 1998 como terceiro e \u00faltimo sinxelo do seu \u00e1lbum \"OK Computer\". Estivo acompa\u00f1ada por un v\u00eddeo musical realizado nunha \u00fanica toma, onde pode verse \u00e1 cabeza do vocalista Thom Yorke nunha burbulla de pl\u00e1stico enh\u00e9ndose de auga. O sinxelo chegou ao n\u00famero 4 no Reino Unido, e en outubro do ano 2011 a revista \"NME\" situouna no posto 107 da lista das \"150 mellores canci\u00f3ns dos \u00faltimos 15 anos\".\nAparece no episodio \"Broken\" da serie de televisi\u00f3n \"House\", cando o doutor House estaba en rehabilitaci\u00f3n, e tam\u00e9n nun cap\u00edtulo da serie \"The Royle Family\".\nListaxe de canci\u00f3ns.\nTodos os temas compostos por Thom Yorke, Jonny Greenwood, Ed O'Brien, Colin Greenwood e Phil Selway."}
{"id": "222489", "revid": "56817", "url": "https://gl.wikipedia.org/wiki?curid=222489", "title": "Pretty Penny", "text": "\"Pretty Penny\" \u00e9 unha canci\u00f3n da banda estadounidense de rock alternativo Stone Temple Pilots, editada en 1995 como sinxelo promocional do seu \u00e1lbum \"Purple\".\nSegundo o vocalista Scott Weiland, esta canci\u00f3n foi un \u00faltimo intento desesperado de probarse a si mesmo que non era adicto \u00e1s drogas; a s\u00faa adicci\u00f3n \u00e1 hero\u00edna foi posteriormente un gran problema para a banda que fixo que tivese dous par\u00f3ns na s\u00faa carreira."}
{"id": "222490", "revid": "25871", "url": "https://gl.wikipedia.org/wiki?curid=222490", "title": "My Recovery Injection", "text": "\"My Recovery Injection\" \u00e9 unha canci\u00f3n da banda escocesa de rock alternativo Biffy Clyro, editada no ano 2004 como segundo seinxelo do seu \u00e1lbum \"Infinity Land\".\nListaxe de canci\u00f3ns.\nLetra por Simon Neil. M\u00fasica por Biffy Clyro."}
{"id": "222492", "revid": "75439", "url": "https://gl.wikipedia.org/wiki?curid=222492", "title": "Vix\u00eda de Herbeira", "text": "Vix\u00eda Herbeira \u00e9 un punto da costa galega, o punto m\u00e1is alto da serra da Capelada, onde se achan os cant\u00eds cunha maior cota sobre o nivel do mar da Europa continental, con 613 metros sobre o mesmo, e o cuarto de maior altura de Europa (inclu\u00edndo as illas), tralos de Hornelen (860 m), Cabo Enniberg (754 m) e Croaghaun (668 m). Outros de altura semellante son Preikestolen (604 m), Slieve League (601 m) e Cabo Gir\u00e3o (580 m). Os cant\u00eds de Herbeira te\u00f1en un 80% de pendente.\nSituaci\u00f3n.\nAt\u00f3panse no concello de Cedeira (provincia da Coru\u00f1a), na estrada que une a vila de Cari\u00f1o coa de Santo Andr\u00e9 de Teixido e Cedeira. Moi preto de Herbeira est\u00e1 o cabo Ortegal onde fican as rochas m\u00e1is antigas da Pen\u00ednsula Ib\u00e9rica e as cuartas do mundo.\nNo alto do beiril hai un v\u00e9rtice xeod\u00e9sico e unha garita de vixilancia, a garita de Herbeira, edificada no s\u00e9culo XVIII xunto con outras que existen na costa cant\u00e1brica galega ata Ribadeo e que vixiaban a costa da chegada de ingleses e de piratas normandos. A paisaxe est\u00e1 ateigada de rochas que sobresaen entre unha mesta matogueira de uces e toxos na que pace gando vac\u00fan e cabalar.\nDende o alto do cantil div\u00edsase unha panor\u00e1mica do oc\u00e9ano, da costa, e das puntas Tarroiba e Robaliceira, polo que se est\u00e1 a converter nun dos lugares m\u00e1is tur\u00edsticos do pa\u00eds. Na parte posterior instalouse unha central e\u00f3lica para aproveitar a forza do vento na zona.\nGarita de Herbeira.\nA garita de Herbeira \u00e9 unha vella caseta no mesmo beiril do cantil, tipo alpendre, constru\u00edda orixinariamente no s\u00e9culo XVIII. O caseto actual data de 1805, e foi dese\u00f1ado polos enxe\u00f1eiros da coroa de ent\u00f3n e constru\u00eddo polos veci\u00f1os da comarca. Formaba parte dunha serie de construci\u00f3ns dedicadas \u00e1 vixilancia costeira e mar\u00edtima ao longo da costa, e que acoller\u00edan un pequeno destacamento militar.\nA garita arrod\u00e9ase dun pequeno valado de pedra. Os muros son de cachotar\u00eda de pedra de gra, cunha planta \u00e9 rectangular duns 15 m\u00b2. Conta con catro ocos, a porta e tres xaneli\u00f1as. Ten tam\u00e9n unha cheminea. A cuberta soluci\u00f3nase coa mesma pedra formando unha b\u00f3veda. No ano 2003 a garita e a s\u00faa contorna foron restauradas."}
{"id": "222493", "revid": "18868", "url": "https://gl.wikipedia.org/wiki?curid=222493", "title": "Herbeira", "text": ""}
{"id": "222494", "revid": "18868", "url": "https://gl.wikipedia.org/wiki?curid=222494", "title": "Vix\u00eda Herbeira", "text": ""}
{"id": "222495", "revid": "18868", "url": "https://gl.wikipedia.org/wiki?curid=222495", "title": "Cant\u00eds de Herbeira", "text": ""}
{"id": "222496", "revid": "18868", "url": "https://gl.wikipedia.org/wiki?curid=222496", "title": "Acantilados de Herbeira", "text": ""}
{"id": "222497", "revid": "18868", "url": "https://gl.wikipedia.org/wiki?curid=222497", "title": "Garita de Herbeira", "text": ""}
{"id": "222498", "revid": "18868", "url": "https://gl.wikipedia.org/wiki?curid=222498", "title": "Monte Herbeira", "text": ""}
{"id": "222499", "revid": "89787", "url": "https://gl.wikipedia.org/wiki?curid=222499", "title": "Tempada 2010-11 da KHL", "text": "A tempada 2010-2011 da Kontinental Hockey League foi a terceira tempada da competici\u00f3n euroasi\u00e1tica de h\u00f3ckey sobre xeo. A liga estivo formada por un total de 23 equipos (un menos que na tempada precedente) repartidos en d\u00faas conferencias (leste e oeste) de d\u00faas divisi\u00f3ns dada unha. Cada equipo xogou un total de 54 partidos. Ao final da liga regular, o Avangard Omsk ga\u00f1ou a Continental Cup ao finalizar na primeira posici\u00f3n, pero tralos \"playoffs\" polo t\u00edtulo foi o Salavat Yulaev Ufa quen se alzou co t\u00edtulo da liga.\nA liga comezou o 8 de setembro de 2010 coa disputa da Opening Cup, e finalizou o d\u00eda 6 de abril de 2011 coa disputa do quinto e definitivo partido da final da Copa Gagarin.\nTrocos na liga.\nTrocos nos equipos.\nSa\u00edda da competici\u00f3n do Lada Togliatti\nO Lada Togliatti abandonou a KHL para pasar a competir na Vysshaya hokkeinaya liga logo de non poder cumprin os requisitos financeiros da KHL.\nFusi\u00f3n do HC MVD e o Dynamo Moscova\nO 30 de abril do 2010, anunciouse que o HC MVD (finalista na tempada anterior) se fusionar\u00eda co Dynamo Moscova para formar o OHK Dynamo, pasando a xogar a meirande parte dos seus partidos no Megasport Arena de Moscova, xogando tam\u00e9n alg\u00fans partidos en Balashikha. O plan \u00e9 contar cun novo espazo moderno e m\u00e1is grande en Balashikha no 2012.\nEquipos de expansi\u00f3n\nNa data l\u00edmite de admisi\u00f3n do 1 de abril de 2010, seis novos equipo de catro pa\u00edses diferentes solicitaran ingresar na KHL nese ano: o Yugra de Khanty-Mansiysk, Krylya Sovetov de Moscova e o Gazovik de Tyumen por parte de Rusia; o HC Budivelnyk de K\u00ediv por parte de Ucra\u00edna; o HC Lev de Hradec Kr\u00e1lov\u00e9 por parte da Rep\u00fablica Checa; e o V\u0117tra Vilnius de Vilnius por parte de Lituania. Destes equipos, o Budivelnyk e o Yugra foron aceptados na KHL inicialmente, mais o 24 de xu\u00f1o de 2010, o equipo ucra\u00edno anunciou que non xogar\u00eda na KHL durante a tempada 2010-11 porque o seu estadio a\u00ednda non estaba listo. O 16 de xullo de 2010, o HC Lev, que durante a liga se trasladara a Poprad (Eslovaquia, foi aceptado na KHL, mais logo de que a federaci\u00f3n eslovaca se atrasara en autorizar a participaci\u00f3n do equipo, a KHL exclu\u00eduno para a tempada 2010\u201311.\nReestruturaci\u00f3n das divisi\u00f3ns\nA sa\u00edda da competici\u00f3n do Lada, a fusi\u00f3n entre o HC MVD e o Dynamo de Moscova, e a chegada \u00e1 competici\u00f3n do Yugra obrigou a facer reaxustes na configuraci\u00f3n dalgunhas disivi\u00f3ns: na Divisi\u00f3n Tarasov, o HC MVD foi substitu\u00eddo polo Dynamo Minsk, que abandonou a Divisi\u00f3n Bobrov, quedando esta divisi\u00f3n con tan s\u00f3 5 equipos (a m\u00e1is pequena da competici\u00f3n); na Divisi\u00f3n Kharlamov, o Yugra substitu\u00edu ao Lada.\nOutros trocos.\nFormato dos Play-offs\nAo contrario que nas edici\u00f3ns anteriores da liga, t\u00f3dalas series do \"play-off\" foron xogadas ao mellor de sete partidos.\nProhibici\u00f3n de Vuvuzelas\nA administraci\u00f3n da KHL prohibiu explicitamente a venda e uso de vuvuzelas nos estadios de h\u00f3ckey sobre xeo.\nXogadores.\nNa terceira edici\u00f3n da KHL tomaron parte un toyal de 670 xogadores procedentes de 14 pa\u00edses distintos:\nLiga regular.\nA liga regular comezou o 8 de setembro de 2010 coa disputa da Opening Cup entre o Ak Bars Kazan (campi\u00f3n da tempada anterior) e o Dynamo Moscova (o finalista da tempada anterior fora o HC MVD, mais os problemas financeiros do club fixeron que se fusionase co HC Dynamo). Houbo pequenos par\u00f3ns en novembo, decembro e febreiro por mor dos partidos internacionais e o partido das estrelas. Cada equipo xogou un total de 54 partidos durante esta fase.\nEventos salientables.\nDraft de 2010\nO 4 de xu\u00f1o de 2010 tivo lugar en Moscova o segundo \"draft\" da KHL, no que xogadores de todo o mundo entre os 17 e os 21 anos puideron ser elixidos para competir na tempada 2010-11 na KHL, MHL ou VHL. Dos 690 xogadores participantes, 490 xogaban en Rusia, 100 en Europa e 100 en Am\u00e9rica. A primeira elecci\u00f3n do \"draft foi o checo Dmitrij Ja\u0161kin (xogador do VHK Vset\u00edn), seleccionado polo Sibir de Novosibirsk\nOpening Cup\nO primeiro partido da liga \u00e9 tradicionalmente a \"Opening Cup\", que \u00e9 xogado polos finalistas da Copa Gagarin da tempada anterior. Debido a que o finalista da tempada anterior, o HC MVD, se fusionou co Dynamo Moscova por problemas financeiros formando o OHK Dynamo, o campi\u00f3n de liga da tempada anterior e defensor do t\u00edtulo, o Ak Bars Kazan e o novo OHK Dynamo disput\u00e1ronse este t\u00edtulo. O partido tivo lugar o 8 de setembro de 2010 no TatNeft Arena de Kaz\u00e1n, e o equipo moscovita derrotou por 3-1 ao equipo local, ga\u00f1ando o trofeo por primeira vez na s\u00faa historia.\nPartidos de exhibici\u00f3n entre equipo da KHL e a NHL\nOs Carolina Hurricanes xogaron fronte ao SKA San Petersburgo no Ice Palace de San Petersburgo (Rusia) ante 12.000 espectadores o 4 de outubro de 2010, ga\u00f1ando os rusos por 5 goles a 3. Por outra banda, os Phoenix Coyotes xogaron fronte ao Dinamo Riga no Arena Riga de Riga (Letonia) ante 10.520 espectadores o 6 de outubro dese mesmo ano, ga\u00f1ando os estadounidenses por 1 gol a 3.\nPartido en Su\u00edza\nO 23 de decembro de 2010, antes do inicio da Spengler Cup, os dous participantes da KHL (SKA San Petersburgo e Spartak Moscova, xogaron un partido oficial da liga regular no Vaillant Arena de Davos (Su\u00edza). Foi o primeiro partido da KHL xogado en Europa Central.\nPartido das Estrelas\nO Fin de semanda das Estrelas tivo lugar os d\u00edas 5 e 6 de febreiro de 2011 no Ice Palace de San Petersburgo ante 10.127 espectadores.\nLenda.\nOs puntos rep\u00e1rtense do seguinte xeito:\nClasificaci\u00f3n das divisi\u00f3ns.\nConferencia Oeste\nConferencia Leste\nClasificaci\u00f3n das conferencias.\nAs clasificaci\u00f3ns das conferencias determinar\u00e1n os enfrontamentos do play-off. As d\u00faas primeiras prazas de cada conferencia est\u00e1n reservadas para os campi\u00f3ns de divisi\u00f3n.\nL\u00edderes da liga.\nM\u00e1ximos anotadores.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; GC = Goles en contra; SO = Shutouts; SV% = Porcentaxe de paradas; GAA = Medias de goles en contra\"\nPlay-offs.\nOs play-offs comezaron o 23 de febreiro de 2011. O quinto e \u00faltimo partido das series finais da Copa Gagarin xogouse o 16 de abril de 2011.\nO campi\u00f3n da edici\u00f3n 2009-2010 da KHL foi o Salavat Yulaev Ufa.\nL\u00edderes do play-off.\nM\u00e1ximos anotadores.\n \n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; GC = Goles en contra; SO = Shutouts; SV% = Porcentaxe de paradas; GAA = Media de goles en contra\"\nPalmar\u00e9s da tempada.\nKHL\nPremios.\nXogadores do mes.\nMellores xogadores da KHL por mes.\nReco\u00f1ecementos da KHL.\nO 20 de maio de 2011, a KHL celebrou a s\u00faa cerimonia anual de premios. Nesta cerimonia entreg\u00e1ronse un total de 20 galard\u00f3ns diferentes aos equipos, xogadores, \u00e1rbitros e medios de comunicaci\u00f3n. A continuaci\u00f3n os premios m\u00e1is importantes e os seus ga\u00f1adores.\nA liga concedeu tam\u00e9n seis \"Cascos de Ouro\" aos compo\u00f1entes do sexteto ideal:"}
{"id": "222500", "revid": "5863", "url": "https://gl.wikipedia.org/wiki?curid=222500", "title": "David Fern\u00e1ndez Calvi\u00f1o", "text": "David Fern\u00e1ndez Calvi\u00f1o, nado en Puga (To\u00e9n) en 1979, \u00e9 un cient\u00edfico e pol\u00edtico galego.\nTraxectoria.\nVeci\u00f1o de Puga, \u00e9 Enxe\u00f1eiro T\u00e9cnico Agr\u00edcola pola Universidade de Vigo e Enxe\u00f1eiro de Montes pola Universidade de Santiago de Compostela, doutor\u00e1ndose pola Universidade de Vigo e obtendo a cualificaci\u00f3n de sobresa\u00ednte \"Cum Laude\". Traballou como investigador e profesor na Universidade de Vigo, colaborando como investigador convidado no Instituto de Investigaci\u00f3ns Agrobiol\u00f3xicas de Galicia en Compostela, no Instituto de Ciencias Agrarias do CSIC en Madrid e na Universidade de Lund (Suecia). Actualmente traballa na Universidade de Copenhaguen en Dinamarca.\nFoi presidente da Comunidade de Montes A Fenteira, pertencente \u00f3s veci\u00f1os da parroquia de Puga dende novembro de 2000 a xaneiro do 2013.\nFoi membro das candidaturas do BNG no concello de To\u00e9n nos anos 2003, 2007 e 2011, sendo concelleiro en distintos per\u00edodos. Abandonou o BNG en febreiro de 2012 xunto con outros compa\u00f1eiros. Foi militante de Anova - Irmandade Nacionalista dende a s\u00faa asemblea constitu\u00ednte.\nEn 2012 foi candidato de Alternativa Galega de Esquerda \u00e1s elecci\u00f3ns ao Parlamento de Galicia pola provincia de Ourense e foi elixido deputado. En novembro de 2013 dimitiu por ir a traballar como investigador a Dinamarca. O seu escano foi ocupado por Carmen Iglesias Sueiro que foi suspendida de militancia de Esquerda Unida por non ceder a favor dun compa\u00f1eiro de ANOVA."}
{"id": "222501", "revid": "1888", "url": "https://gl.wikipedia.org/wiki?curid=222501", "title": "Juan Manuel Fajardo", "text": "Juan Manuel Fajardo Recouso, nado en Vilagarc\u00eda de Arousa en 1973, \u00e9 un pol\u00edtico galego.\nTraxectoria.\nInform\u00e1tico. Militante de Esquerda Unida, foi candidato \u00e1 alcald\u00eda de Vilagarc\u00eda de Arousa nas municipais de 2003, sendo elixido concelleiro. Volveu encabezar a candidatura nas municipais de 2007, nas que obtivo tres concelleiros, e nas municipais de 2011, nas que logrou dous concelleiros.\nNas elecci\u00f3ns ao Parlamento de Galicia de 2012 encabezou a candidatura de Alternativa Galega de Esquerda pola provincia de Pontevedra, resultando elixido deputado."}
{"id": "222502", "revid": "1888", "url": "https://gl.wikipedia.org/wiki?curid=222502", "title": "Juan Manuel Fajardo Recouso", "text": ""}
{"id": "222503", "revid": "72012", "url": "https://gl.wikipedia.org/wiki?curid=222503", "title": "Confrar\u00eda relixiosa", "text": "Unha confrar\u00eda ou irmandade \u00e9 unha asociaci\u00f3n de fieis cat\u00f3licos, p\u00fablica ou privada, establecida conforme aos canons do T\u00edtulo V do C\u00f3digo de Dereito Can\u00f3nico.\nAs confrar\u00edas re\u00fanen aos crentes ao redor dunha advocaci\u00f3n de Cristo, da Virxe ou dun santo, un momento da Paix\u00f3n ou unha reliquia, con fins piadosos, relixiosos ou asistenciais. De tal modo poder\u00edase falar de irmandades sacramentais, cristol\u00f3xicas, marianas, sant\u00edsticas, de \u00e1nimas, mixtas, paixonarias etc. Pero de forma xeral, e \u00e1 marxe do establecido polo Dereito, adm\u00edtense, tradicionalmente, tres tipos de confrar\u00edas:\nMoitas confrar\u00edas adoitan organizar unha procesi\u00f3n, polo menos unha vez ao ano, ben soas ou reunidas a outras confrar\u00edas."}
{"id": "222504", "revid": "387", "url": "https://gl.wikipedia.org/wiki?curid=222504", "title": "Heinrich Wilhelm Matth\u00e4us Olbers", "text": ""}
{"id": "222506", "revid": "22570", "url": "https://gl.wikipedia.org/wiki?curid=222506", "title": "Procesi\u00f3n", "text": "Unha procesi\u00f3n \u00e9 un desfile relixioso organizado de persoas que realizan un percorrido, dun lugar a outro, ou ben partindo dun lugar e volvendo a el mentres levan e adoran un \u00eddolo.\nAs procesi\u00f3ns existen na maior\u00eda das grandes relixi\u00f3ns: hindu\u00edsmo, xinto\u00edsmo, xuda\u00edsmo, islam, catolicismo. Doutra banda, existen tam\u00e9n confesi\u00f3ns cristi\u00e1s (protestantes, ev\u00e1nxelicos e testemu\u00f1as de Xehov\u00e1, entre outros), que excl\u00faen esta pr\u00e1ctica por considerala unha forma de idolatr\u00eda, segundo o seu entendemento da Biblia.\nActualmente perviviron con diferente fortuna en diversos lugares do mundo. Se algunhas son especialmente co\u00f1ecidas, son as procesi\u00f3ns relixiosas en Espa\u00f1a, Per\u00fa e Guatemala, moi habituais en Semana Santa, a\u00ednda que tam\u00e9n f\u00f3ra dela."}
{"id": "222507", "revid": "23204", "url": "https://gl.wikipedia.org/wiki?curid=222507", "title": "Vixilia Pascual", "text": "A Vixilia Pascual \u00e9 unha celebraci\u00f3n lit\u00farxica que conmemora a Resurrecci\u00f3n de Xes\u00fas e ten lugar na madrugada do S\u00e1bado Santo ao Domingo de Pascua. \u00c9 a celebraci\u00f3n m\u00e1is importante do ano na maior\u00eda das confesi\u00f3ns cristi\u00e1s, e en todas elas ten un ritual moi semellante que incl\u00fae os s\u00edmbolos da luz e a auga, dado que na antig\u00fcidade os ne\u00f3fitos recib\u00edan o bautismo neste acto.\nLiturxia cat\u00f3lica.\nNa Vixilia Pascual, a Igrexa cat\u00f3lica celebra unha liturxia especial, na que os sacerdotes e di\u00e1conos est\u00e1n revestidos de ornamentos brancos, sinal de ledicia pola resurrecci\u00f3n de Xesucristo, a\u00ednda que normalmente, o sacerdote celebrante adoita vestir unha casula dourada por mor da gran solemnidade da celebraci\u00f3n que \u00e9 o centro do ano lit\u00farxico.\nComeza a vixilia co templo completamente a escuras, acendendo e bendicindo un lume no atrio, nun lugar f\u00f3ra do templo. Dese lume ac\u00e9ndese o \"Cirio Pascual\", unha gran candea que simboliza a Xesucristo Resucitado. Acto seguido, comeza a procesi\u00f3n do sacerdote e os ministros, e os fieis que agardan dentro do Templo acenden as s\u00faas candeas propias da chama do Cirio a medida que o di\u00e1cono avanza co cirio en alto pola nave central do Templo. O di\u00e1cono detense en tres ocasi\u00f3ns para cantar: \"Luz de Cristo\", \u00f3 cal os fieis responden: \"Demos grazas a Deus\". Cada vez o canto faise nun ton m\u00e1is alto.\nChegados \u00f3 presbiterio, col\u00f3case no centro do mesmo, a car\u00f3n do altar ou do amb\u00f3n, e o sacerdote inc\u00e9nsao tres veces. Ac\u00e9ndense algunhas luces do Templo (quedando a media luz), e acto seguido, o di\u00e1cono, o sacerdote ou un cantor entoa o \"Preg\u00f3n pascual\", antigo himno alusivo \u00e1 noite de Pascua que proclama a gloria da Resurrecci\u00f3n de Cristo.\nDespois contin\u00faa coa Liturxia da Palabra, na que seminaristas ou fieis Laicos, proclaman sete relatos do Antigo Testamento alusivos o plan de salvaci\u00f3n de Deus, intercalados con salmos ou c\u00e1nticos do Antigo Testamento."}
{"id": "222509", "revid": "89787", "url": "https://gl.wikipedia.org/wiki?curid=222509", "title": "Concepci\u00f3n Burgo", "text": "Mar\u00eda Concepci\u00f3n Burgo L\u00f3pez, nada en Monforte de Lemos o 9 de xu\u00f1o de 1958, \u00e9 unha historiadora, profesora universitaria, e pol\u00edtica galega do PSdeG-PSOE.\nTraxectoria.\nLicenciouse en Xeograf\u00eda e Historia na Universidade de Santiago de Compostela en 1980 e doutorouse en Historia na mesma Universidade en 1986, lendo a tese \"Un dominio mon\u00e1stico femenino en la Edad Moderna: el monasterio benedictino de San Payo de Antealtares\", dirixida polo doutor Antonio Eiras Roel.\nDesde 1991 a 1993 foi a directora do Colexio Universitario de Lugo da [[USC|Universidade de Santiago]]. \nDespois da transformaci\u00f3n de dito Colexio Universitario no [[USC|Campus de Lugo]] da [[USC]], foi nomeada, en 1989, Profesora Titular de [[Historia Moderna]], do Departamento de Historia Medieval, Moderna e Contempor\u00e1nea, na [[Facultade de Humanidades de Lugo]]. At\u00e9 o ano 2003 foi decana de dita Facultade. \nNese mesmo ano formou parte da candidatura do [[PSOE]] ao [[Concello de Lugo]], no que foi tenente de alcalde, encargada da \u00e1rea de Cultura, Turismo e Educaci\u00f3n at\u00e9 o ano 2010. Nese per\u00edodo puxo en marcha o Centro de Interpretaci\u00f3n da Muralla.\nDesde o 2005 at\u00e9 2020 foi [[deputada]] polo PSOE do [[Parlamento de Galicia]], da que foi vicesecretaria.\n\u00c9 autora de estudos sobre Galicia na [[Idade Moderna]], alg\u00fans deles referidos \u00e1 historia da cidade de Lugo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Historiadores de Galicia]]\n[[Categor\u00eda:Pol\u00edticos de Espa\u00f1a]]\n[[Categor\u00eda:Historiadores de Espa\u00f1a]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Profesores da Universidade de Santiago de Compostela]]\n[[Categor\u00eda:Deputados do Parlamento de Galicia polo PSdeG-PSOE]]\n[[Categor\u00eda:Deputados da VII Lexislatura do Parlamento de Galicia]]\n[[Categor\u00eda:Deputados da X Lexislatura do Parlamento de Galicia]]\n[[Categor\u00eda:Nados en Monforte de Lemos]]\n[[Categor\u00eda:Nados en 1958]]\n[[Categor\u00eda:Personalidades de Galicia sen imaxes]]"}
{"id": "222510", "revid": "1888", "url": "https://gl.wikipedia.org/wiki?curid=222510", "title": "Concepci\u00f3n Burgo L\u00f3pez", "text": ""}
{"id": "222511", "revid": "5863", "url": "https://gl.wikipedia.org/wiki?curid=222511", "title": "Abel Losada", "text": "Abel Ferm\u00edn Losada \u00c1lvarez, nado en Ourense o 2 de xu\u00f1o de 1964, \u00e9 un economista e pol\u00edtico galego do PSdeG-PSOE.\nTraxectoria.\n\u00c9 doutor en Ciencias Econ\u00f3micas pola Universidade de Santiago de Compostela e profesor de Historia e Instituci\u00f3ns Econ\u00f3micas na Facultade de Ciencias Econ\u00f3micas e Empresariais da Universidade de Vigo. Membro da Comisi\u00f3n Executiva Nacional do PSdeG-PSOE dende outubro de 2000. Foi deputado no Parlamento de Galicia (2005-2008), concelleiro no Concello de Vigo (novembro de 2006 a maio de 2007) e director xeral do Gabinete da Presidencia da Xunta de Galicia (abril de 2008 a xaneiro de 2009).\n\u00c9 concelleiro de Cultura e Emprego do Concello de Vigo."}
{"id": "222512", "revid": "1888", "url": "https://gl.wikipedia.org/wiki?curid=222512", "title": "Abel Losada \u00c1lvarez", "text": ""}
{"id": "222513", "revid": "22570", "url": "https://gl.wikipedia.org/wiki?curid=222513", "title": "Escarpa", "text": "Unha escarpa, en xeomorfolox\u00eda, \u00e9 un declive moi pronunciado do terreo. Por extensi\u00f3n tam\u00e9n se denomina escarpa a superficie inclinada ou ribazo dun foso xunto a unha muralla.\nNormalmente acostuma a ser unha \u00e1rea de transici\u00f3n entre diferentes provincias fisioxeogr\u00e1ficas que envolve unha elevaci\u00f3n aguda (superior a 45\u00ba), caracterizada pola formaci\u00f3n dun can\u00f3n ou unha costa pronunciada. O termo v\u00e9n do italiano \"scarpa\".\nAs escarpas xeralmente f\u00f3rmanse pola erosi\u00f3n diferencial de rochas cristalinas ou polo movemento vertical da codia terrestre ao longo dunha falla xeol\u00f3xica. Noutras palabras ramplas que xorden nos bordos dos altiplanos."}
{"id": "222515", "revid": "85894", "url": "https://gl.wikipedia.org/wiki?curid=222515", "title": "Foso", "text": "Un foso (do lat\u00edn \"fossa\"), en arquitectura militar, \u00e9 unha escavaci\u00f3n profunda e regular, destinada a impedir ou dificultar o acceso do agresor \u00e1 li\u00f1a de defensa dunha fortaleza. A terra, retirada durante a s\u00faa escavaci\u00f3n, pode ser utilizada para erguer muros de defensa.\nO tipo de enchedura pode ser \"seco\" ou \"mollado\". Unha caracter\u00edstica moi importante \u00e9 que dificulta moito os intentos de minar os alicerces dos muros mediante t\u00faneles con vista a colapsalos, por unha banda obrigando a afondar m\u00e1is na escavaci\u00f3n e por outra, no caso de haber auga, esta asolagar\u00eda eses t\u00faneles ou causar\u00eda que se tiveran que reforzar moito.\nHistoria.\nEuropa.\nXa aparecen fosos nos castros galegos. O seu uso xeneral\u00edzase no s\u00e9culo XIV e s\u00e9culo XV en Inglaterra, comezando a arrodear pazos para disuadir incluso aos intrusos m\u00e1is resoltos.\nConstru\u00edronse cales para desviar a auga de regueiros e r\u00edos co fin de encher a gabia. Os fosos requir\u00edan mantemento. Cumpr\u00eda dragalos para evitar que se puidera acabar formando un vao cos sedimentos, obxectos ca\u00eddos accidentalmente ou guindados polos inimigos.\nAs pontes desmont\u00e1beis permit\u00edan atravesar o foso. No comezo eran soamente simples pontes de madeira, facilmente desmont\u00e1beis se o inimigo intentaba asaltar a fortificaci\u00f3n. Foron substitu\u00eddas por pontes levadizas e p\u00e9nsiles.\nCoa evoluci\u00f3n da t\u00e9cnica de fortificaci\u00f3n, constr\u00faense tam\u00e9n fosos secos. Neste caso o obst\u00e1culo constit\u00faeo o propio foso ao establecer unha zona despexada onde o asaltante se converte nun albo doado para o fogo cruzado dos defensores encerrados na fortaleza e parapetados tralas murallas. Os baluartes sit\u00faanse de xeito que a s\u00faa artillar\u00eda poida varrer o foso en caso de acadar este os asaltantes.\nNo foso, a parte do mesmo que d\u00e1 ao interior da fortaleza \u00e9 chamada a \"escarpa\" e a parede que d\u00e1 ao campo inimigo a \"contraescarpa\". Sobre a contraescarpa discorre normalmente o cami\u00f1o cuberto e no interior do foso sit\u00faanse as fortificaci\u00f3ns auxiliares como \"revel\u00edns\", \"contragardas\" e outras construci\u00f3ns sa\u00edntes coma os \"muros corno\" (\"hornworks\" en ingl\u00e9s ou \"hornabeques\" en castel\u00e1n).\nOs fosos ti\u00f1an \u00e1s veces no interior longos paus de madeira, para evitar que os inimigos o atravesasen nadando.\nResto do Mundo.\nMalia asoci\u00e1rense comunmente cos castelos europeos, tam\u00e9n foron usados nos \"shiros\" ou castelos xaponeses, dos que a\u00ednda quedan varios exemplos no Xap\u00f3n. Ademais os indios de Am\u00e9rica do Norte da cultura do Misisipi escavavan fosos coma defensa externa das s\u00faas aldeas fortificadas. Os restos dun foso do s\u00e9culo XVI seguen sendo vis\u00edbeis no Parque Arqueol\u00f3xico estatal de Parkin, ao leste de Arcansas.\nOutros usos.\nOs fosos util\u00edzanse tam\u00e9n para separar animais de espectadores en moitos zoos modernos. Tam\u00e9n en recintos deportivos e de espect\u00e1culos, coma no anfiteatro do parque de Castrelos en Vigo.\nEn 2004 suxeriuse a cobnstruci\u00f3n dun foso de d\u00faas millas ao largo da fronteira sur da Franxa de Gaza para evitar que se puidera facer un t\u00fanel dende territorio de Exipto cara a cidade fronteiriza de Rafah."}
{"id": "222516", "revid": "1131", "url": "https://gl.wikipedia.org/wiki?curid=222516", "title": "Foso (hom\u00f3nimos)", "text": "O termo foso pode referirse a:"}
{"id": "222519", "revid": "5312", "url": "https://gl.wikipedia.org/wiki?curid=222519", "title": "Gabia", "text": "Unha gabia, foxo ou cuneta (do italiano \"cunetta\", derivado de \"lacuna\" ou lagoa) \u00e9 unha cal que se abre ao beiril das v\u00edas terrestres de comunicaci\u00f3n (cami\u00f1os, estradas, ...) e que, por mor ao seu menor nivel, recibe as augas pluviais conduc\u00edndoas at\u00e9 un sumidoiro ou lugar onde non provoquen danos. Tam\u00e9n pode servir como defensa de pequenos derrubamentos cando as v\u00edas transitan por trincheiras.\n\u00c1s veces, algunhas especies animais ou vexetais poden usalas como xeito de espallamento."}
{"id": "222520", "revid": "47401", "url": "https://gl.wikipedia.org/wiki?curid=222520", "title": "Dmitri Vrubel", "text": "Dmitri Vlad\u00edmirovich Vrubel (en ), nado en Moscova o 14 de xullo de 1960 e finado o 14 de agosto de 2022, foi un pintor e artista urbano ruso, co\u00f1ecido maioritariamente polo seu \"Bico de irmandade\" e \"Danke, Andrej Sacharow\", pintados en 1990 na East Side Gallery, sobre os restos do muro de Berl\u00edn. O primeiro mostra o beso entre os l\u00edderes comunistas Leonid Brezhnev e Erich Honecker.\nNo ano 2009, as autoridades municipais de Berl\u00edn ped\u00edronlle a Vrubel que volvese pintar a s\u00faa obra, debido \u00e1 s\u00faa transcendencia simb\u00f3lica e os inevit\u00e1beis efectos do vandalismo e da erosi\u00f3n que sofren os graffitis en v\u00eda p\u00fablica.\nEn 2001, Dmitri Vrubel e a s\u00faa esposa Viktoria Timofeyeva, publicaron un calendario con retratos do presidente ruso Vladimir Putin titulado \"Os doce estados de humor de Putin\", que resultou un inesperado \u00e9xito de vendas no Nadal entre a poboaci\u00f3n rusa.\nVrubel faleceu de complicaci\u00f3ns pola COVID-19 aos 62 anos."}
{"id": "222522", "revid": "23204", "url": "https://gl.wikipedia.org/wiki?curid=222522", "title": "V\u00f6r", "text": "Na mitolox\u00eda n\u00f3rdica, V\u00f6r (antigo n\u00f3rdico, posiblemente \"a coidadosa\" ou \"a consciente\") \u00e9 unha deusa asociada coa sabedor\u00eda. V\u00f6r aparece na \"Edda prosaica\", escrita no s\u00e9culo XIII polo island\u00e9s Snorri Sturluson e tam\u00e9n na poes\u00eda sk\u00e1ldica.\nFontes.\nNo cap\u00edtulo 35 do libro \"Edda prosaica\", \"Gylfaginning\", High da unha breve descrici\u00f3n das 16 \u00e1synjur. High nomea a V\u00f6r no d\u00e9cimo lugar, e dela di que \u00e9 \"sabia e indagadora, de xeito que nada se lle pode agochar a ela.\" High engade que existe un dito que \"unha muller se fai consciente (\" vor\") de algo cando o atopa.\" No cap\u00edtulo 75, \"Sk\u00e1ldskaparm\u00e1l\", V\u00f6r aparece nunha lista de 27 \u00e1synjur."}
{"id": "222523", "revid": "1888", "url": "https://gl.wikipedia.org/wiki?curid=222523", "title": "Cosme Pombo Rodr\u00edguez", "text": ""}
{"id": "222524", "revid": "85894", "url": "https://gl.wikipedia.org/wiki?curid=222524", "title": "Tareixa Paz", "text": "Tareixa Paz Franco, nada en Barbad\u00e1s o 7 de febreiro de 1967, \u00e9 unha pol\u00edtica galega do BNG.\nTraxectoria.\nAos cinco anos emigrou coa s\u00faa familia a Lucerna, onde viviu ata a adolescencia. Estudou o bacharelato no Instituto Otero Pedrayo de Ourense e, posteriormente, Psicolox\u00eda na USC. Dende 1990 \u00e9 funcionaria da Administraci\u00f3n de Xustiza. Foi concelleira e portavoz municipal en Barbad\u00e1s polo BNG (1995-2005). Foi deputada provincial (1999-2005). \u00c9 membro do Consello nacional do BNG. Foi deputada e vicepresidenta do Parlamento Galego, onde exerceu de voceira en materia de Agricultura e Medio Rural."}
{"id": "222526", "revid": "1888", "url": "https://gl.wikipedia.org/wiki?curid=222526", "title": "Tareixa Paz Franco", "text": ""}
{"id": "222527", "revid": "23204", "url": "https://gl.wikipedia.org/wiki?curid=222527", "title": "V\u00e1r", "text": "Na mitolox\u00eda n\u00f3rdica, V\u00e1r ou V\u00f3r (Antigo n\u00f3rdico, significa \"xuramento\" e \"amada\") \u00e9 unha deusa asociada con xuramentos e os acordos. V\u00e1r aparece na \"Edda po\u00e9tica\", unha obra do s\u00e9culo XIII que \u00e9 unha compilaci\u00f3n a partir de fontes tradicionais, na \"Edda prosaica\", escrita no mesmo s\u00e9culo por Snorri Sturluson, na poes\u00eda sk\u00e1ldica e en inscrici\u00f3ns r\u00fanicas."}
{"id": "222528", "revid": "23204", "url": "https://gl.wikipedia.org/wiki?curid=222528", "title": "Soldat Louis", "text": "Soldat Louis \u00e9 un grupo de folk rock bret\u00f3n orixinario da cidade de Lorient. Mestura a m\u00fasica tradicional bretoa con instrumentos m\u00e1is propios do rock (guitarra el\u00e9ctrica, bater\u00eda e baixo) e tam\u00e9n a gaita escocesa, a binio\u00f9 bretoa e a bombarda. Os dous membros fundadores da agrupaci\u00f3n, a\u00ednda hoxe presentes nela, son Renaud Detressan (alcumado Gary Wicknam) e Serge Danet (alcumado Soldat Louis)."}
{"id": "222529", "revid": "1987", "url": "https://gl.wikipedia.org/wiki?curid=222529", "title": "Xo\u00e1n Bascuas", "text": "Xo\u00e1n Carlos Bascuas Jard\u00f3n, nado en R\u00fcsselsheim (Hessen, Alema\u00f1a) en 1971, \u00e9 un profesor universitario e pol\u00edtico galego.\nTraxectoria.\nLicenciado en Ciencias Pol\u00edticas pola Universidade Complutense de Madrid, na actualidade \u00e9 profesor da Escola de Traballo Social (EUTS) da Universidade de Santiago de Compostela. Militou no BNG ata o 11 de marzo de 2012 cando a daquela corrente da fronte, M\u00e1is Galiza, se escinde e se constit\u00fae en partido elix\u00edndoo como Secretario Xeral. O 14 de setembro dese mesmo ano, foi elixido en Primarias Abertas candidato da cooperativa pol\u00edtica Compromiso por Galicia para as elecci\u00f3ns ao Parlamento Galego. O 16 de decembro de 2012, Compromiso celebra o seu congreso fundacional onde a maior\u00eda da s\u00faa afiliaci\u00f3n decide que Xo\u00e1n Bascuas sexa o seu primeiro Secretario Xeral.\nTam\u00e9n foi delegado da Consellar\u00eda de Vivenda na Coru\u00f1a durante o goberno do chamado Bipartito (2005-2009)."}
