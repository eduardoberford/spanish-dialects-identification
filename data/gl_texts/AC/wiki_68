{"id": "331932", "revid": "98629", "url": "https://gl.wikipedia.org/wiki?curid=331932", "title": "Pascal Wehrlein", "text": "Pascal Wehrlein, nado en Sigmaringen o 18 de outubro de 1994, \u00e9 un piloto de carreiras alem\u00e1n nado en Mauricio que participou na F\u00f3rmula 1 tanto para o equipo Sauber como para MRT. Ten a dobre nacionalidade de Alema\u00f1a e Mauricio, competiu na F\u00f3rmula 1 con licenza de Alema\u00f1a. Anteriormente participou na DTM, ga\u00f1ando o t\u00edtulo co equipo Mercedes-Benz HWA AG en 2015. En 2014 Wehrlein converteuse no piloto m\u00e1is novo para ga\u00f1ar unha carreira de DTM aos 19 anos e os m\u00e1is novo en ga\u00f1ar o t\u00edtulo en 2015 aos 20 anos.\nTraxectoria.\nKarting.\nFillo de pai alem\u00e1n e nai mauriciana, Wehrlein comezou no karting en 2003 e competiu s\u00f3 na s\u00faa Alema\u00f1a natal durante a maior parte da s\u00faa carreira, participou na categor\u00eda KF2 en 2009, cando terminou na quinta posici\u00f3n na ADAC Masters Kart.\nADAC F\u00f3rmula Masters.\nEn 2010 debutou no campionato [Formel Masters] [ADAC] con ADAC Berlin-Brandenburg eV (tam\u00e9n co\u00f1ecido como M\u00fccke Motorsport). Wehrlein terminou sexto no campionato cunha vitoria en Sachsenring e outros tres podios.\nPermaneceu na serie co equipo no ano seguinte. Wehrlein obtivo sete vitorias en Oschersleben, Sachsenring, Zolder, N\u00fcrburgring e Lausitz no seu cami\u00f1o ao t\u00edtulo do campionato.\nF\u00f3rmula 3 Euro Series.\nEn 2012, Wehrlein achegouse \u00e1 F\u00f3rmula 3 Euro Series, continuando con M\u00fccke Motorsport.\nF\u00f3rmula Un.\nEn setembro de 2014, anunciouse que Wehrlein actuar\u00eda como un piloto de reserva para o Mercedes F1 Team tomou parte nas probas de pretempada en Barcelona, pilotando tanto para Force India como para Mercedes.\nManor (2016).\nEn febreiro de 2016, anunciouse que Wehrlein far\u00eda o seu debut na F1 con Manor Racing. Ent\u00e9ndese que Manor recibiu acceso ao t\u00fanel de vento de Mercedes a cambio da contrataci\u00f3n de Wehrlein. Wehrlein anotou o seu e o \u00fanico punto e o de Manor da tempada no Gran Premio de Austria de 2016 ao rematar en d\u00e9cimo lugar.\nSauber (2017).\nO 16 de xaneiro de 2017, Wehrlein asinou con Sauber. Viuse obrigado a perderse a primeira proba en Barcelona debido a unha lesi\u00f3n que sufriu mentres compet\u00eda na Race of Champions. Foi substitu\u00eddo por Antonio Giovinazzi antes de regresar para a segunda proba no mesmo circu\u00edto. A pesar de ser apto para participar no Gran Premio de australia de 2017, retirouse logo de participar nas d\u00faas primeiras sesi\u00f3ns de pr\u00e1cticas, con Giovinazzi substitu\u00edndoo polo resto da fin de semana da carreira. O 3 de abril de 2017, Sauber F1 anunciou que Wehrlein ser\u00eda de novo substitu\u00eddo por Giovinazzi Gran Premio da China de 2017. Comezou no seguinte Gran Premio de Bahrain, clasificando d\u00e9cimo sexto e terminando a carreira 11\u00ba. Terminou oitavo en Espa\u00f1a logo de realizar unha estratexia dunha \u00fanica parada. Non perdeu ning\u00fan dos lugares que ga\u00f1ou, a\u00ednda que unha sanci\u00f3n de cinco segundos por unha infracci\u00f3n do ingreso aos boxes custoulle o s\u00e9timo posto con Carlos Sainz. A s\u00faa carreira no Gran Premio de M\u00f3naco finalizou cando, na 57\u00aa volta, Jenson Button intentou pasar polo seu interior en Portier. pero s\u00f3 logrou envorcar o Sauber ao seu lado contra as barreiras, necesitando outro esc\u00e1ner das s\u00faas costas. logrou o seu segundo punto da tempada no ca\u00f3tico Gran Premio de Acerbaix\u00e1n logo de loitar duramente co seu compa\u00f1eiro de equipo Ericsson para a 10\u00aa posici\u00f3n. Ao final da tempada logrou 5 puntos. A pesar de ter derrotado a Ericsson na clasificaci\u00f3n e na maior\u00eda das carreiras, de ser o \u00fanico piloto que logrou puntos para Sauber esa tempada, o 2 de decembro de 2017, Sauber anunciou que Wehrlein non lle renovar\u00eda para e que ser\u00eda substitu\u00eddo por Charles Leclerc.\nRexistro de carreiras.\nResultados completos na DTM.\n\u2020 O piloto non rematou a carreira, pero completou o 75% da distancia da carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "331934", "revid": "1131", "url": "https://gl.wikipedia.org/wiki?curid=331934", "title": "O tempo no espello", "text": "O tempo no espello \u00e9 un poemario do poeta galego Ant\u00f3n Avil\u00e9s de Taramancos, publicado en 1982 pola editorial Edici\u00f3s do Castro.\nCaracter\u00edsticas.\nA obra est\u00e1 constitu\u00edda polos seguintes apartados: \"As morad\u00edas do tempo (1955)\", con 7 poemas; \"A frauta e o garamelo (1958\u201359)\", con 11 poemas; \"Poemas a Fina Barrios. Pequeno Canto (1959)\", con 20 poemas; \"Poemas soltos a Maricarme Pereira (1961)\", con 10 poemas; \"Os poemas da ausencia. Primeira parte\", con 10 poemas; \"Os poemas da ausencia. Segunda parte\", con 14 poemas; e \"Nova cr\u00f3nica de Ulises (1978)\", con 8 poemas.\nO libro est\u00e1 prologado por Salvador Garc\u00eda-Boda\u00f1o."}
{"id": "331935", "revid": "5312", "url": "https://gl.wikipedia.org/wiki?curid=331935", "title": "Papel moeda", "text": "O papel moeda, tam\u00e9n chamado billete ou carto, \u00e9 un documento oficial, un t\u00edtulo de cr\u00e9dito con alg\u00fans valores est\u00e1ndares estampados nas s\u00faas faces, que \u00e9 emitido por un goberno por medio dun \u00f3rgano espec\u00edfico, xeralmente un banco central, para servir como medio de pagamento e representaci\u00f3n de base monetaria dun pa\u00eds ou dunha rexi\u00f3n econ\u00f3mica, como \u00e9 o caso da CEE. A s\u00faa orixe est\u00e1 intimamente relacionada \u00e1 moeda met\u00e1lica e aos t\u00edtulos bancarios, pois, antes da s\u00faa adopci\u00f3n xeneralizada polos diversos pa\u00edses do mundo, o valor expresado no billete significaba a existencia dunha certa cantidade de riqueza, que xeralmente era ouro depositado nun banco. O costume do di\u00f1eiro, isto \u00e9, dos cartos seren un s\u00edmbolo dunha cantidade de ouro era co\u00f1ecido como padr\u00f3n ouro.\n\"Grosso modo\", o papel moeda \u00e9 un tipo de di\u00f1eiro fiduciario, no cal o seu valor de face non corresponde a ning\u00fan valor intr\u00ednseco, mais ten como lastre s\u00f3 a confianza do goberno emitente. Co correr do tempo e co establecemento das econom\u00edas nacionais, a relaci\u00f3n de paridade entre riqueza depositada e valor de face do billete foi abandonada polos gobernos, o que se chamou de inconvertibilidade, \u00e9 dicir, o valor estampado no papel deixou de significar un valor real para pasar a ser mera cifra abstracta. Esta circunstancia, entre outros factores, fixo xurdir entre as diversas moedas nacionais un relaci\u00f3n de avaliaci\u00f3n e troco, na que o valor da moeda dun pa\u00eds pode aumentar ou diminu\u00edr cando comparada \u00e1 doutro pa\u00eds.\nNas econom\u00edas dos pa\u00edses en xeral, o papel moeda circula de modo concomitante co di\u00f1eiro escritural, o cal existe s\u00f3 como rexistro nunha instituci\u00f3n financeira e testifica certa cantidade de papel moeda en nome dun propietario. Tam\u00e9n, co aumento da capacidade computacional, este tipo ten circulado ao lado do di\u00f1eiro electr\u00f3nico."}
{"id": "331936", "revid": "56817", "url": "https://gl.wikipedia.org/wiki?curid=331936", "title": "Pax (xene)", "text": "Pax ou PAX xenes (do ingl\u00e9s \"Paired box\") son unha familia de factores de transcrici\u00f3n de tecido que conte\u00f1en unha parella de dominios e un homeodominio parcial ou completo .\nAs prote\u00ednas Pax son moi importantes no desenvolvemento cedo do animal para a especificaci\u00f3n dos tecidos.\nGrupos de xenes Pax.\nHai catro conxuntos de xenes de Pax ben definidos en mam\u00edferos:\nOs xenes ort\u00f3logos existen en todo o \"metazoa\", inclu\u00edndo un extenso estudo da expresi\u00f3n ect\u00f3pica en drosofila usando o xene de Pax-6 murino.\nCabe dicir que as secuencias ou xenes ort\u00f3logos son aquelas secuencias hom\u00f3logas que se separaron por un evento de especiaci\u00f3n."}
{"id": "331937", "revid": "55340", "url": "https://gl.wikipedia.org/wiki?curid=331937", "title": "Janko Kamauf", "text": "Janko Kamauf, nado en 1801 en Gradec e finado en 1874 en Zagreb, foi o \u00faltimo maxistrado da cidade de Gradec e tam\u00e9n no ano 1851 foi nomeado como o primeiro alcalde da historia de Zagreb, capital de Croacia.\nAsistiu \u00e1 Unificaci\u00f3n de Gradec, Kaptol e varias aldeas circundantes en Zagreb polo \"ban\" Josip Jela\u010di\u0107 en 1850. Ficou como alcalde da cidade at\u00e9 o ano 1857, sucedido a posteriori por Josip F. Haerdtl."}
{"id": "331938", "revid": "23204", "url": "https://gl.wikipedia.org/wiki?curid=331938", "title": "Mattsee", "text": "Mattsee \u00e9 unha pequena cidade localizada no Distrito de Salzburg-Umgebung (Salzburgo, Rep\u00fablica de Austria). Ti\u00f1a 3.169 habitantes a 1 de xaneiro de 2016. Est\u00e1 localizada \u00e1 beira do lago hom\u00f3nimo.\nXeograf\u00eda.\nMattsee fai parte do distrito xudicial de Neumarkt, pr\u00f3ximo a Salzburgo. Pr\u00f3ximos \u00e1 cidade at\u00f3panse os municipios de Seekirchen am Wallersee, Obertrum am See, Palting, Seeham, Schleedorf e Lochen am See.\nHistoria.\nOs primeiros asentamentos humanos datan do Neol\u00edtico. Cerca do 765 despois de Cristo, o duque Tasilo III de Baviera estableceu en Mattsee unha abad\u00eda beneditina, que se tornou como parte da Diocese de Passau en 993, a cal foi transformada nunha facultade de c\u00e1nones. Os bispos de Passau ti\u00f1an en Mattsee un castelo que foi constru\u00eddo no s\u00e9culo XII.\nA abad\u00eda ficou baixo a xurisdici\u00f3n da Arquidiocese de Salzburgo desde 1807 e a facultade can\u00f3nica a\u00ednda existe hoxe en d\u00eda.\nA igrexa da abad\u00eda \u00e9 un edificio g\u00f3tico e conta cunha rica estrutura barroca e un campanario prominente de 60 metros de altura que foi engadido no ano 1766. Ao lado da igrexa hai un museo que mostra pinturas de Johann Michael Rottmayr, un reloxo astron\u00f3mico e unha escritura de concesi\u00f3n de 860 polo Rei Louis O Xerm\u00e1nico.\nO 1 de xu\u00f1o de 1923 Mattsee ficou para o distrito xudicial de Neumarkt, preto de Salzburgo.\nMattsee \u00e9 co\u00f1ecida por ser unha \"cidade mercado\" (en alem\u00e1n \"marktgemeinde\") desde 1935."}
{"id": "331939", "revid": "89787", "url": "https://gl.wikipedia.org/wiki?curid=331939", "title": "Veronica Guerin", "text": "Veronica Guerin, nada en Dubl\u00edn o 5 de xullo de 1958 e finada en Dubl\u00edn o 26 de xu\u00f1o de 1996, foi unha xornalista irlandesa.\nTraxectoria.\nTraballou nos xornais \"Sunday Bussines Post\" e \"Sunday Tribune\". En 1994, ela comezou a escribir no xornal \"Sunday Independent\" sobre os criminais. Empregou pseud\u00f3nimos para evitar denuncias por difamaci\u00f3n.\nCando Guerin comezou a escribir sobre traficantes de drogas, recibiu varias ameazas de morte . O 30 de xaneiro de 1995, despois de escribir un artigo sobre Gerry \"O Monxe\" Hutch, como unha advertencia, foi disparada na perna por un pistoleiro contratado por John Traynor . O 13 de setembro de 1995, Veronica foi brutalmente agredida polo traficante John Gilligan ao intentar facerlle unha entrevista. M\u00e1is tarde John ameazou con secuestrar e violar o seu fillo Cathal.\nO 26 de xu\u00f1o de 1996 Guerin foi asasinada por uns traficantes de droga mentres conduc\u00eda o seu autom\u00f3bil, parada nun sem\u00e1foro, nunha das partes m\u00e1is concorridas da cidade."}
{"id": "331953", "revid": "1131", "url": "https://gl.wikipedia.org/wiki?curid=331953", "title": "Lamas Cavajal", "text": ""}
{"id": "331956", "revid": "785", "url": "https://gl.wikipedia.org/wiki?curid=331956", "title": "Paio (nome)", "text": "Paio \u00e9 un nome propio de orixe grega na s\u00faa variante galego-portuguesa. Chega ao galego proveniente do lat\u00edn: \"Pelagius\", e \u00e1 s\u00faa vez do grego: \u03a0\u03b5\u03bb\u03ac\u03b3\u03b9\u03bf\u03c2. O seu significado \u00e9 \"Aquel que ten vontade de escoller\".\nO nome Paio \u00e9 froito da s\u00edncope do nome latino. Existe a forma culta: Pelaxio. O nome Paio deu orixe aos apelidos galegos: Pais e P\u00e1ez. Nos documentos galegos medievais aparecen as variantes arcaicas: \"Pai, Payo, Pae, Paay\" ou \"Pay\".\nPola s\u00faa banda en portugu\u00e9s tam\u00e9n coexiste a forma culta \"Pel\u00e1gio\". Os apelidos son \"Pais\", \"Paes\" (graf\u00eda arcaica).\nEn castel\u00e1n a variante do nome \u00e9 \"Pelayo\", e este deu orixe ao apelido patron\u00edmico: \"Pel\u00e1ez\"..\nO nome en Galiza.\nPaio foi un nome com\u00fan en Galiza como o demostra a abundante toponimia asociada ao nome (Paio, O Paio), especialmente a San Paio (ou Sampaio), m\u00e1rtir galego nado en Crecente no s\u00e9culo X. En total existen no pa\u00eds, corenta parroquias baixo a advocaci\u00f3n do santo (V\u00e9xase: ). Ademais existen moitos lugares co nome do Santo, e diversas igrexas e conventos, onde salienta o Convento de San Paio de Antealtares en Santiago de Compostela.\nHoxe en d\u00eda a variante galega Paio est\u00e1 en desuso, con s\u00f3 sete rexistros. A variante castel\u00e1 \"Pelayo\" tampouco \u00e9 com\u00fan en Galiza, s\u00f3 136 var\u00f3ns pos\u00faen o nome, sendo, por\u00e9n abundante en Asturias e Le\u00f3n, principalmente por ser o lugar de orixe do lendario Paio de Asturias."}
{"id": "331962", "revid": "89787", "url": "https://gl.wikipedia.org/wiki?curid=331962", "title": "Juan Fern\u00e1ndez Rivas", "text": "Juan Manuel Fern\u00e1ndez Rivas, co\u00f1ecido como Juan Rivas e cos nomes art\u00edsticos de Peiss ou Peissman, nado en Moa\u00f1a en 1968 e finado o 11 de febreiro de 2016 na Fraga (Moa\u00f1a), foi un arquitecto e escultor galego.\nTraxectoria.\nJuan Rivas licenciouse en arquitectura e traballaba en Moa\u00f1a, a s\u00faa vila natal. Foi o autor de diversas obras p\u00fablicas en Moa\u00f1a, como as pasarelas das praias da Mona e Videira (Tir\u00e1n), os traballos de amelloramento dos adros de San Marti\u00f1o, San Bieito (Domaio) e A Peregrina (Meira), a remodelaci\u00f3n da alameda de Moa\u00f1a ou a remodelaci\u00f3n da estaci\u00f3n mar\u00edtima da mesma vila. Tam\u00e9n se debeu a Rivas o proxecto de construci\u00f3n dunha torre de 21 andares no Real, no centro da parroquia de Tir\u00e1n, que finalmente non se levou a termo.\nComo escultor, ti\u00f1a preferencia pola reciclaxe de vidro, cos que despois fac\u00eda obra art\u00edstica. Entre as s\u00faas pezas m\u00e1is co\u00f1ecidas estaba a balea Anduri\u00f1a, unha balea de 15 metros situada no paseo do Con, dese\u00f1ada por Rivas e executada por Ant\u00f3n Salgueiro. Tam\u00e9n son desta autor\u00eda colectiva \"O buf\u00f3n\", un choco xigante e \"O p\u00e1xaro tolo\", as d\u00faas no paseo mar\u00edtimo de Moa\u00f1a. En 2013 abriu unha galer\u00eda de arte en Moa\u00f1a, a Miramart, no que fora o bar familiar case hom\u00f3nimo (Miramar), e onde expu\u00f1a e vend\u00eda as s\u00faas esculturas de pedra policromada.\nO corpo sen vida de Rivas foi atopado no r\u00edo da Fraga. O seu coche estaba no viaduto que cruza o val.\nVida privada.\nRivas foi parella da pol\u00edtica Mar\u00eda Mart\u00edn Alonso, falecida en 2002."}
{"id": "331964", "revid": "98629", "url": "https://gl.wikipedia.org/wiki?curid=331964", "title": "Buscando el norte", "text": "Buscando el norte \u00e9 unha serie de televisi\u00f3n c\u00f3mica espa\u00f1ola producida por Aparte Producciones para a s\u00faa emisi\u00f3n en Antena 3. \u00c9 a adaptaci\u00f3n do filme \"Perdiendo el norte\". A s\u00faa estrea foi o 10 de febreiro de 2016.\nSinopse.\n\u00c1lex (Antonio Vel\u00e1zquez), un enfermeiro, e a s\u00faa irm\u00e1 Carol (Bel\u00e9n Cuesta), unha dese\u00f1adora gr\u00e1fica, que deciden irse a Berl\u00edn ante o pobre panorama do mercado laboral espa\u00f1ol. Con eles irase Manuela (Elisa Moulia\u00e1) a noiva de \u00c1lex, de 30 anos e tola da planificaci\u00f3n. Tanto que, nos 8 anos de relaci\u00f3n co enfermeiro xa decidiu cando e como ti\u00f1a que co\u00f1ecer aos seus pais, cando e como \u00c1lex deb\u00eda pedirlle matrimonio, que anel ter\u00edalle que regalar ou que hipoteca haber\u00eda de asinar.\nLucas (Fele Mart\u00ednez) \u00e9 un home de 37 anos que traballaba como funcionario nun concello. Esa era a s\u00faa meta na vida, ter un traballo tranquilo e unha vida moderadamente resolta. Conseguir\u00eda o seu so\u00f1o de non ser por Flor (B\u00e1rbara Santa-Cruz), a s\u00faa muller, que ten outras metas. Ela \u00e9 executiva dunha grande empresa e ten que trasladarse a Berl\u00edn, polo que Lucas deber\u00e1 renunciar \u00e1 s\u00faa praza no concello e marchar xunto \u00e1 s\u00faa esposa a Alema\u00f1a.\nAdela (Silvia Alonso) \u00e9 unha moza fil\u00f3loga xerm\u00e1nica establecida en Berl\u00edn como profesora de clases de alem\u00e1n, colaborando cunha axencia para facilitar as oportunidades laborais dos emigrantes que recibe Alema\u00f1a. En canto \u00e1 s\u00faa situaci\u00f3n persoal, Adela \u00e9 filla \u00fanica e, sendo abandonada polo seu pai, tratar\u00e1 de mellorar as condici\u00f3ns de vida da s\u00faa nai axud\u00e1ndoa a pagar as s\u00faas facturas. O seu pai (Luis Zahera) aparecer\u00e1 para instalarse con ela.\nNines (Terele P\u00e1vez) \u00e9 unha granadina que emigrou a Alema\u00f1a na s\u00faa mocidade, e agora pasa os seus \u00faltimos d\u00edas nunha residencia de anci\u00e1ns. Chus (Goizalde N\u00fa\u00f1ez) \u00e9 unha espa\u00f1ola que tivo que separarse dos seus fillos porqu\u00e9 ti\u00f1a que irse ao pa\u00eds xerm\u00e1nico a buscar un traballo e a reencontrarse co seu home (Jorge Bosch) que xa emigrara anteriormente. Arturo (Jes\u00fas Carroza) \u00e9 o mellor amigo de \u00c1lex.\nUlrike (Kimberley Tell) \u00e9 a responsable da residencia alem\u00e1 onde Nines vive e na que acaba \u00c1lex traballando. Os seus pais, Marcelino e Anke (Ferran Ra\u00f1\u00e9 e Gillian Apter), son propietarios dun bar na capital alem\u00e1, lugar de reuni\u00f3n para os emigrantes espa\u00f1ois.\nEpisodios e audiencias.\nO primeiro episodio da serie estreouse de maneira simult\u00e1nea en tres canles do grupo Atresmedia: Antena 3, Neox e Atreseries.\nAs audiencias do primeiro episodio foron en total (4.246.000 e 23,4%):"}
{"id": "331965", "revid": "10599", "url": "https://gl.wikipedia.org/wiki?curid=331965", "title": "Perdiendo el norte", "text": ""}
{"id": "331966", "revid": "5312", "url": "https://gl.wikipedia.org/wiki?curid=331966", "title": "Imagine (canci\u00f3n)", "text": "\"Imagine\" \u00e9 unha canci\u00f3n composta e interpretada polo m\u00fasico ingl\u00e9s John Lennon. \u00c9 o sinxelo m\u00e1is vendido de toda a s\u00faa carreira e a s\u00faa letra anima ao o\u00ednte a imaxinar un mundo en paz sen as barreiras das fronteiras ou divisi\u00f3ns de relixi\u00f3n ou nacionalidade, e a considerar a posibilidade de que a humanidade deber\u00eda centrarse en ter unha vida sen atarse a posesi\u00f3ns materiais.\nLennon e Yoko Ono co-produciron a canci\u00f3n e o \u00e1lbum do mesmo nome con Phil Spector. A gravaci\u00f3n comezou no estudio caseiro de Lennon en Tittenhurst Park, Inglaterra, en maio de 1971, realizando os \"overdubs\" finais no estudio Record Plant, en Nova York, durante o mes de xullo. Un mes despois do lanzamento do LP en setembro, Lennon publicou \"Imagine\" como sinxelo nos Estados Unidos; o tema chegou ao n\u00famero 3 da lista \"Billboard Hot 100\" e o \u00e1lbum foi n\u00famero 1 na lista brit\u00e1nica en novembro, convert\u00e9ndose posteriormente no m\u00e1is exitoso de toda a s\u00faa carreira. A\u00ednda que orixinalmente non foi editado como sinxelo no Reino Unido, lanzouse en 1975 para promocionar un recompilatorio e acadou o n\u00famero 6 das listas ese ano. Dende ent\u00f3n a canci\u00f3n vendeu m\u00e1is de 1,6 mill\u00f3ns de copias no Reino Unido; chegar\u00eda ao primeiro posto tras o asasinato de Lennon en decembro de 1980. En 1985, instalouse un memorial nunha parte de Central Park cun mosaico onde se pode ler \"Imagine\" na honra a Lennon."}
{"id": "331968", "revid": "111586", "url": "https://gl.wikipedia.org/wiki?curid=331968", "title": "Juan Rivas", "text": "O nome de Juan Rivas pode referirse a:"}
{"id": "331969", "revid": "1131", "url": "https://gl.wikipedia.org/wiki?curid=331969", "title": "Chal\u00e9 Escudero", "text": "O Chal\u00e9 Escudero, tam\u00e9n chamado Casa Alonso Escudero, Palacete de Juan Fl\u00f3rez (pola s\u00faa situaci\u00f3n nesta r\u00faa) e Consulado de Cuba, \u00e9 un inmoble de estilo Modernista de comezos do s\u00e9culo XX situado no centro da cidade da Coru\u00f1a.\nDescrici\u00f3n.\nEste edificio responde \u00e1 tipolox\u00eda de chal\u00e9s constru\u00eddos nesta parte da cidade a principios do s\u00e9culo XX, e \u00e9 o \u00fanico que chegou ata os nosos d\u00edas. Constit\u00faese nun exemplo da fusi\u00f3n das d\u00faas correntes predominantes na arquitectura modernista desa \u00e9poca: o \"Art-nouveau\" franc\u00e9s (de tendencia ornamentalista) e a \"Secesi\u00f3n\" vienesa e centro-europea (m\u00e1is xeom\u00e9trico).\nTen a s\u00faa entrada polo n\u00famero 18 da r\u00faa de Ferrol, a trav\u00e9s do xard\u00edn e dunha singular escalinata.\nHistoria.\nDurante os primeiros anos do s\u00e9culo XX esta \u00e1rea non estaba apenas urbanizada. \u00c1 actual r\u00faa de Juan Fl\u00f3rez co\u00f1ec\u00edaselle como \"Cami\u00f1o Novo\" ou \"Estrada de Castela\", e era unha longa avenida que ti\u00f1a plantada unha ringleira de \u00e1rbores desde tempos de Carlos III. En 1900 o Concello deulle o nome do que foi por d\u00faas veces alcalde da cidade, Juan Fl\u00f3rez Freire. Pouco a pouco a burgues\u00eda coru\u00f1esa comezou a constru\u00edr nos seus soares diversos chal\u00e9s e palacetes, como o Chal\u00e9 Molez\u00fan, o Chal\u00e9 Mateo e os Chal\u00e9s de Fari\u00f1a, e a establecerse instituci\u00f3ns como o \"Colexio Dequidt\", as \"Escuelas Labaca\" (1912) e o co\u00f1ecido como \"\"Leir\u00f3n do Casino\" (un parque pertencente ao \"Sporting Club Casino\" que ti\u00f1a instalaci\u00f3ns deportivas a car\u00f3n do monte de Santa Margarida, e que era lugar de esparexemento dos coru\u00f1eses).\nO Chal\u00e9 Escudero deuse en constru\u00edr na confluencia das actuais r\u00faas de Juan Fl\u00f3rez e de Ferrol. Semella que a r\u00faa de Ferrol, ou ben un tramo, debeu chamarse durante un tempo \"calle del Padre Sarmiento\"\", posto que nas sesi\u00f3ns do Concello que falaban da construci\u00f3n deste edificio, as\u00ed o fac\u00edan constar.\nOs planos co proxecto de edificaci\u00f3n present\u00e1ronse en agosto de 1913, de mans do daquela novo arquitecto Eduardo Rodr\u00edguez-Losada, constitu\u00edndo a presente unha das s\u00faas primeiras obras. O 1 de outubro do mesmo ano o Concello da Coru\u00f1a autorizou \u00e1 construci\u00f3n do chal\u00e9 a Alonso Escudero. Poucas semanas despois da concesi\u00f3n, o Concello da Coru\u00f1a publicou un proxecto de modificaci\u00f3n das ali\u00f1aci\u00f3ns da Praza de Galicia que afectaban de xeito evidente ao chal\u00e9. Alonso Escudero op\u00faxose e presentou unha reclamaci\u00f3n perante o propio Concello, que a rexeitou. Alonso continuou coa reclamaci\u00f3n, ata que en xullo de 1914 un Real Decreto do Ministerio da Gobernaci\u00f3n aprobou o expediente instru\u00eddo polo Concello sobre o Ensanche e, particularmente, sobre a chamada \"V\u00eda Oeste\" (actual r\u00faa do Arcebispo Lago Gonz\u00e1lez) na Praza de Galicia. O remate das obras demorouse ata o ano 1915. Nese tempo constru\u00eduse a beirarr\u00faa que rodea o chal\u00e9, e as\u00ed mesmo houbo de pechar cun valado a propiedade, por requirimento do Concello. En febreiro de 1920 o mesmo Rodr\u00edgez-Losada proxectou o garaxe do edificio.\nOrixinalmente, a direcci\u00f3n do edificio foi o n\u00famero 16 da \"Praza de Galicia\" e encontr\u00e1base xusto en fronte do \"Leir\u00f3n do Casino\", moi frecuentado polas familias de clase alta coru\u00f1esas ata a s\u00faa desaparici\u00f3n no ano 1964, polo que a situaci\u00f3n do Chal\u00e9 Escudero resultaba envexable. De feito, este chal\u00e9 foi un acicate para que outros moitos membros da burgues\u00eda coru\u00f1esa constru\u00edran al\u00ed as s\u00faas vivendas. Nos anos 60 desapareceu o \"Parque do Casino\" para dar paso ao chamado \"Edificio Tr\u00e9bol\".\nAlonso Escudero ocupou o inmoble ata mediados dos anos 20, en que abandonou a cidade para establecerse coa s\u00faa dona en Madrid, onde anos despois falecer\u00eda. A partir de ent\u00f3n o chal\u00e9 pasou por varios propietarios. Un deles foi un republicano que, ao estalar a Guerra Civil, se exiliou a Cuba. Durante a guerra o edificio foi confiscado e destinado a sede da Delegaci\u00f3n de Orde P\u00fablico, funcionando como centro de detenci\u00f3n e interrogatorio de presos pol\u00edticos. Ante este estado de cousas, o seu propietario desde Cuba doou o chal\u00e9 \u00e1 Rep\u00fablica de Cuba a condici\u00f3n do seu emprego como Consulado da Rep\u00fablica. O edificio foi ocupado desde finais dos 30 polo c\u00f3nsul honorario Fernando Pena Poldo e a s\u00faa familia, quen faleceu en xu\u00f1o de 1953. Desde 1955 ocupouno o novo c\u00f3nsul Eduardo Mayea Aroca, ata a ca\u00edda do r\u00e9xime de Batista en 1959.\nPouco despois da supresi\u00f3n do consulado cubano na cidade herculina, instalouse no chal\u00e9 un matrimonio cubano exiliado, continuando en mans privadas como residencia desde ent\u00f3n."}
{"id": "331970", "revid": "1888", "url": "https://gl.wikipedia.org/wiki?curid=331970", "title": "Juan Vidal Mart\u00ednez", "text": ""}
{"id": "331981", "revid": "1888", "url": "https://gl.wikipedia.org/wiki?curid=331981", "title": "Enrique L\u00f3pez L\u00f3pez", "text": ""}
{"id": "331982", "revid": "839", "url": "https://gl.wikipedia.org/wiki?curid=331982", "title": "Ram\u00f3n Berenguer III", "text": "Ram\u00f3n Berenguer III \"o Grande\", nado en Rodez (Occitania) entre os anos 11 de novembro de 1082 e finado en Barcelona o 23 de xaneiro de 1131, foi Conde de Barcelona, Xirona, Osona, Besal\u00fa, Provenza e Cerda\u00f1a."}
{"id": "331985", "revid": "22795", "url": "https://gl.wikipedia.org/wiki?curid=331985", "title": "Dipnoos", "text": ""}
{"id": "331986", "revid": "56817", "url": "https://gl.wikipedia.org/wiki?curid=331986", "title": "Fenolleda", "text": "A Fenolleda (en occitano: \"Fenolhed\u00e9s\" ou \"la Fenolheda\"; en franc\u00e9s: \"le Fenouill\u00e8des\") \u00e9 unha comarca do sur de Francia, que forma parte de Occitania e da rexi\u00f3n hist\u00f3rica do Languedoc. \u00c9 de fala occitana.\nAdministrativamente pertence ao departamento franc\u00e9s dos Pireneos Orientais xunto coas cinco comarcas que forman a Catalu\u00f1a do Norte, territorio franc\u00e9s de fala catal\u00e1."}
{"id": "331987", "revid": "23204", "url": "https://gl.wikipedia.org/wiki?curid=331987", "title": "Edelmiro Bascuas", "text": "Edelmiro Bascuas L\u00f3pez, nado na Meda (Castroverde) o 15 de abril de 1931 e finado na Coru\u00f1a o 10 de febreiro de 2011, foi un te\u00f3logo e ling\u00fcista galego.\nTraxectoria.\nEstudou no seminario de Mondo\u00f1edo, e pasou a ser mestre de grego e franc\u00e9s no propio centro. En 1957 graduouse en Teolox\u00eda na Universidade de Salamanca, e en 1968 licenciouse en linguas cl\u00e1sicas na Universidade de Madrid. Aprobou oposici\u00f3ns a c\u00e1tedra, e exerceu como profesor de grego no ensino medio en Valencia e no IES Ram\u00f3n Men\u00e9ndez Pidal da Coru\u00f1a.\nColaborou en publicaci\u00f3ns como \"Veleia\", \"Estudios Mindonienses\", \"Studi Celtici\", \"Paleohisp\u00e1nica\" ou \"Verba\"."}
{"id": "331992", "revid": "1131", "url": "https://gl.wikipedia.org/wiki?curid=331992", "title": "Edelmiro Bascuas L\u00f3pez", "text": ""}
{"id": "331997", "revid": "22795", "url": "https://gl.wikipedia.org/wiki?curid=331997", "title": "Peixes de aletas carnosas", "text": ""}
{"id": "331998", "revid": "22795", "url": "https://gl.wikipedia.org/wiki?curid=331998", "title": "Peixes de aletas lobuladas", "text": ""}
{"id": "332000", "revid": "23204", "url": "https://gl.wikipedia.org/wiki?curid=332000", "title": "Pelaxio", "text": "Pelaxio (en lat\u00edn: \"Pelagius\"); nado probabelmente na Britania (sur da actual Gran Breta\u00f1a) por volta de 350, e finado en 423; foi un monxe asc\u00e9tico. Foi acusado de heresiarca e sufriu unha dura persecuci\u00f3n por parte da Igrexa de Roma tras ensinar ideas consideradas her\u00e9ticas polos l\u00edderes desta, como o seu rexeitamento do posteriormente chamado \"dogma do Pecado Orixinal\". Non obstante, antes gozara de certa popularidade entre a curia romana e o propio santo Agosti\u00f1o de Hipona, que despois ser\u00eda un dos seus m\u00e1is feros cr\u00edticos, chegou a definilo como \u00absanto var\u00f3n\u00bb. As s\u00faas ideas fundar\u00edan posteriormente a corrente cristi\u00e1 chamada pelaxianismo, considerada tam\u00e9n her\u00e9tica pola Igrexa de Roma.\nVida e obra.\nIgn\u00f3rase a data e lugar exactos do seu nacemento, a\u00ednda que se cre que puido acontecer por volta de 354\u00a0d.\u00a0C. nalg\u00fan punto das Illas Brit\u00e1nicas (probabelmente na Gran Breta\u00f1a, malia terse suxestionado que poder\u00eda ser irland\u00e9s). Estudou teolox\u00eda e falaba grego e lat\u00edn con fluidez, por\u00e9n malia ter servido coma freire durante anos, nunca chegou a ser realmente un crego.\nComezou a ser co\u00f1ecido por volta do ano 405, cando se estableceu en Roma. Aqu\u00ed escribiu algunhas das s\u00faas maiores obras, como \"De fidi Trinitatis libri III\", \"Eclogarum ex divinis Scripturis libeikr unus\" e un comentario sobre as ep\u00edstolas de San Paulo. A meirande parte destes traballos non chegaron aos nosos d\u00edas, sobrevivendo escasos fragmentos citados precisamente polos seus opo\u00f1entes. Despois viaxou a \u00c1frica do Norte, continuou a viaxe at\u00e9 a Palestina e escribiu dous libros sobre o pecado, o libre albedr\u00edo e a graza: \"Da natureza\" e \"Do libre albedr\u00edo\".\nAs s\u00faas opini\u00f3ns foron criticadas violentamente por Agosti\u00f1o e o seu amigo Xerome, tradutor e comentarista b\u00edblico, que moraba en Bel\u00e9n na Palestina. Foi absolto das acusaci\u00f3ns sobre herex\u00eda polo S\u00ednodo de Di\u00f3spolis na Palestina en 415, mais condenado como herexe polo bispo de Roma en 417 e 418, e polo Concilio de \u00c9feso en 431.\nNon se sabe ao certo o ano e o motivo da s\u00faa morte, provabelmente foi por volta de 423. \u00c9 pos\u00edbel que a s\u00faa condena polo Concilio de \u00c9feso fose ap\u00f3s a s\u00faa morte.\nO pelaxianismo.\nCando Pelaxio chegou a Roma, notou que muitos cristi\u00e1ns viv\u00edan de maneira indecente e moitos outros parec\u00edan non se preocupar da crecente indiferenza \u00e1 pureza moral e obediencia na igrexa. Rastreou o problema at\u00e9 unha publicaci\u00f3n de Agosti\u00f1o (Confesi\u00f3ns), onde este afirmaba que ningu\u00e9n pod\u00eda ser continente (absterse da inmoralidade), a menos que Deus lle dese ese don. Argumentou que, se os cristi\u00e1ns cr\u00edan que non pod\u00edan ser continentes, era de esperar que praticasen a incontinencia. Escribiu, ent\u00f3n o libro da Natureza, no que sustentaba que os seres humanos poden ter unha vida sen pecado cos seus \u201cdons naturais\u201d. Ese foi o inicio da gran controversia respecto do pecado orixinal, do libre albedr\u00edo e da graza que ocupou a igrexa por m\u00e1is de cen anos e cuxa repercusi\u00f3n continuou nos s\u00e9culos seguintes.\nOs opo\u00f1entes de Pelaxio, liderados por Agosti\u00f1o acus\u00e1rano de tres herex\u00edas: \nA s\u00faa doutrina respecto da graza foi combatida por Agosti\u00f1o de Hipona e considerada her\u00e9tica."}
{"id": "332002", "revid": "12452", "url": "https://gl.wikipedia.org/wiki?curid=332002", "title": "Pelagius", "text": ""}
{"id": "332003", "revid": "12452", "url": "https://gl.wikipedia.org/wiki?curid=332003", "title": "Pelaxio da Breta\u00f1a", "text": ""}
{"id": "332004", "revid": "12452", "url": "https://gl.wikipedia.org/wiki?curid=332004", "title": "Pelagius da Breta\u00f1a", "text": ""}
{"id": "332005", "revid": "89787", "url": "https://gl.wikipedia.org/wiki?curid=332005", "title": "Anxo (xuda\u00edsmo)", "text": "Un anxo (en , \"malakh\", \"mensaxeiro\"), segundo a literatura e o pensamento xud\u00eda, \u00e9 un ente sobrenatural, creado pola divindade \u00fanica e que ten a funci\u00f3n principal de enviar mensaxes aos seres humanos. Hai dous tipos de anxos: os temporais, que te\u00f1en a existencia limitada ao cumprimento de determinada tarefa, e os permanentes, cuxa existencia est\u00e1 vinculada a unha estrela e est\u00e1n encargados de executar un determinado tipo de actividade, como son o anxo do sol, o escriba celestial ou o anxo da morte.\nOs anxos poden asumir a complexi\u00f3n f\u00edsica, e nesta forma poden actuar de modo similar ao das persoas, poden, por exemplo, falar por medio de palabras audibles ou inxerir alimentos, a\u00ednda que non haxa consenso sobre este tema. Tam\u00e9n \u00e9 posible que os anxos sirvan de protectores de persoas, de grupos e ata da humanidade enteira. Alg\u00fans anxos son chamados polos seus propios nomes e, dentro da liturxia, son convocados para bendicir e, eventualmente, participar dos servizos relixiosos. Segundo a c\u00e1bala, existen dez clases de anxos e dez deles responsables dunha das dez sefirot, ou emanaci\u00f3ns da \u00e1rbore da vida.\nUnha das ensinanzas do xuda\u00edsmo \u00e9 que a limitaci\u00f3n natural da mente humana impide entender cales son os designios divinos, por iso o resultado das actividades dos anxos pode parecer bo ou malo, e eles pos\u00faen libre albedr\u00edo.\nEtimolox\u00eda.\nA palabra \"anxo\" xa se utilizaba en galego-portugu\u00e9s e procede do voc\u00e1bulo latino \"\", e este, \u00e1 s\u00faa vez, \u00e9 un pr\u00e9stamo do termo grego , que foi o termo empregado na Septuaxinta, a traduci\u00f3n da Tor\u00e1 para o grego, no significado preciso de mensaxeiro. O acento de intensidade na palabra e a vocalizaci\u00f3n da letra \"a\" proceden da idiosincrasia da lingua grega, que ao dobrar a letra \"\" (gamma) provocaba nalguns casos o efecto de nasalizaci\u00f3n e o fortalecemento da s\u00edlaba.\nMalia que se trate dunha palabra grega na s\u00faa orixe, naquela lingua o voc\u00e1bulo introduciuse por medio tam\u00e9n de pr\u00e9stamo dun termo ir\u00e1nico, que, al\u00e9n de significar mensaxeiro ou enviado, refer\u00edase a unha especie ser espectral do zoroastrismo e, quizais antes deste, das relixi\u00f3ns e das crenzas mesopot\u00e1micas, nas que se refer\u00eda a unha clase de divindades inferiores con caracter\u00edsticas de seres al\u00edxeros.\nEspecies e xerarqu\u00eda.\nHai d\u00faas especies de anxos: os permanentes e os temporais. Dise que cada palabra de Deus xera un anxo. Af\u00edrmase que para cada anxo existe unha tarefa, e que dous anxos non comparten a mesma tarefa. Ou sexa, un anxo s\u00f3 existe para realizar esa tarefa ou acto e, despois de realizado o acto para o cal foi creado, o anxo perde a raz\u00f3n de existir, polo que se extingue.\nPor outra banda, s\u00e1bese que hai anxos, nomeados na Biblia, que existen indefinidamente e que realizan varios actos, o que, en principio, violar\u00eda a regra dun anxo, unha tarefa. Ent\u00f3n, os sabios xudeus conclu\u00edron que, se un anxo \u00e9 encargado dun x\u00e9nero de tarefas, isto \u00e9, cando el \u00e9 encargado de determinado aspecto da existencia do universo e cando el est\u00e1 vinculado a unha estrela, o anxo.\nOs anxos e estrelas est\u00e1n intimamente relacionados, os primeiros son como alma para as segundas. Os anxos temporais foron creados o segundo d\u00eda da Creaci\u00f3n, os permanentes, o quinto d\u00eda, despois da formaci\u00f3n das estrelas.\nOs anxos agr\u00fapanse en dez escalas, correspondentes \u00e1s dez sefirot."}
{"id": "332006", "revid": "54334", "url": "https://gl.wikipedia.org/wiki?curid=332006", "title": "Pasodobre", "text": "O pasodobre \u00e9 un baile de parella de orixe espa\u00f1ola e militar, que presenta un ritmo alegre e vivo. \nO termo ref\u00edrese igualmente \u00e1 forma musical festeira, curta, executada normalmente pola r\u00faa polas bandas de m\u00fasica e que prov\u00e9n dos desfiles militares. Ten ritmo binario, para poder cami\u00f1ar mestres se executa. A s\u00faa velocidade \u00e9 de 120 negras por minuto. Ten melod\u00edas ledas e car\u00e1cter t\u00edpico da m\u00fasica espa\u00f1ola.\n\u00c9 unha forma que s\u00f3 se d\u00e1 en Espa\u00f1a, e que forma parte do seu folclore, sendo moi com\u00fan no Pa\u00eds Valenciano. O pasodobre popularizouse tam\u00e9n nas festas de Galicia no s\u00e9culo XX proveniente doutras zonas de Espa\u00f1a. A mesma cantiga popular galega d\"'A Carolina\" ten ritmo de pasodobre, polo que se pensa que a s\u00faa orixe non ser\u00eda en realidade galega, pois se afasta dos sons galegos propios tradicionais.\nTipos de pasodobres.\nHai moitos tipos de pasodobres segundo a ocasi\u00f3n e o lugar onde se utilizan, alg\u00fans destes son: pasodobres taurinos, pasodobres de sal\u00f3n, pasodobres marcha, pasodobres de concerto..."}
{"id": "332007", "revid": "23204", "url": "https://gl.wikipedia.org/wiki?curid=332007", "title": "Bulla (amuleto)", "text": "A bulla (do lat\u00edn, bulla, \"burbulla\", plural bullae), na Antiga Roma, era un colgante ou medall\u00f3n que levaba dentro un amuleto que se pu\u00f1a aos nenos var\u00f3ns nove d\u00edas despois do seu nacemento. Lev\u00e1base ao redor do pescozo, como amuleto para protexer ao seu portador contra os malos esp\u00edritos.\nOs nenos romanos nados libres seguir\u00edan levando a \"bulla\", xunto \u00e1 \"toga praetexta\", at\u00e9 a idade de portar a toga viril, aos 16 anos, cando pasaban \u00e1 idade da adolescencia e chegaban a ser cidad\u00e1ns romanos. Gard\u00e1base ent\u00f3n con sumo coidado, consagr\u00e1ndoa aos deuses Lares ou a H\u00e9rcules. Pod\u00edana volver sacar en ocasi\u00f3ns especiais, como cando chegase a xeneral e dirixise un desfile triunfal das s\u00faas tropas. O porse a \"bulla\" durante esas cerimonias protexer\u00edao contra as forzas do mal e as envexas dos homes.\nNormalmente redonda (tam\u00e9n en forma de coraz\u00f3n ou saqui\u00f1o), usualmente colg\u00e1base ao pescozo e pod\u00eda conter diferentes amuletos protectores, s\u00edmbolos f\u00e1licos polo xeral, en metal ou pedras preciosas pero tam\u00e9n plantas ou substancias con propiedades apotropaicas.\nPod\u00edan facerse de diferentes materiais, como \u00e9 o caso de chumbo cuberto con l\u00e1minas de ouro dos ricos ou de coiro ou tea para os menos podentes. Incluso, os m\u00e1is pobres, no seu momento, levaban por \"bulla\" un n\u00f3 no seu cinto.\nA s\u00faa utilizaci\u00f3n estendeuse desde as capas m\u00e1is ricas, a de nados libres, at\u00e9 os libertos e finalmente, os servos, sucedendo como noutras civilizaci\u00f3ns anteriores, onde a crenza nos beneficios deste tipo de amuletos, ao principio, fan que sexan utilizadas as \"bullae\" por uns poucos e logo term\u00ednanas utilizando at\u00e9 os sectores sociais m\u00e1is baixos.\nAs nenas non levaban \"bulla\" sen\u00f3n outro tipo de amuleto, como l\u00fanulas, at\u00e9 a v\u00e9spera do seu matrimonio, cando lla retiraban, ao mesmo tempo que os seus xoguetes infant\u00eds. Ent\u00f3n, deixaban de usar roupa de nena e empezaban a usar vestidos romanos de muller.\nAntecedentes.\nPlutarco refire que \"a \"bulla\", medall\u00f3n en forma de \"b\u00f3la\", e unha toga bordada de p\u00farpura\" eran os distintivos dos fillos nados da uni\u00f3n das sabinas raptadas e os primeiros romanos.\nOutros autores suxiren que este costume era de orixe etrusca, onde tam\u00e9n era levada polos adultos. De feito, unha das tradici\u00f3ns rem\u00f3ntase a Tarquinio o Vello que, segundo Plinio, dar\u00eda como distinci\u00f3n honor\u00edfica unha \"bulla\" de ouro ao seu fillo de catorce anos, despois de habelo visto matar a un inimigo nunha batalla contra os sabinos (et \"bulla\" aurea donavit).\nO mesmo autor di que, segundo alg\u00fans historiadores, R\u00f3mulo d\u00e9ralle antes unha \"bulla\" ao fillo de Horto, primox\u00e9nito das doncelas sabinas, despois do seu rapto, o cal se chamou m\u00e1is adiante Tulio Hostilio.\nEntre os etruscos, a \"bulla\" tam\u00e9n era o envoltorio que se lle pu\u00f1a ao neno despois do parto para previr a deformaci\u00f3n do corpo. Simbolicamente, esta pr\u00e1ctica permit\u00eda ao beb\u00e9 pasar do estado fetal ao humano, pola s\u00faa postura vertical."}
{"id": "332009", "revid": "1576", "url": "https://gl.wikipedia.org/wiki?curid=332009", "title": "Arcosaurio", "text": ""}
{"id": "332010", "revid": "23204", "url": "https://gl.wikipedia.org/wiki?curid=332010", "title": "Alfred Romer", "text": "Alfred Sherwood Romer, nado o 28 de decembro de 1894 en White Plains, Nova York e finado o 5 de novembro de 1973, foi un paleont\u00f3logo e anatomista estadounidense especializado na evoluci\u00f3n dos vertebrados.\nTraxectoria.\nAlfred Romer estudou no \"Amherst College\" de Amherst, Massachusetts, onde obtivo con honores o grao de \"Bachelor of Science\", e despois na Universidade de Columbia, onde se graduou en biolox\u00eda e obtivo o grao de doutor en zoolox\u00eda en 1921.\nEn 1923 Romer incorporouse ao departamento de xeolox\u00eda e paleontolox\u00eda da Universidade de Chicago como profesor adxunto e investigador. As s\u00faas colecci\u00f3n achegaron importantes esp\u00e9cimes do paleozoico ao Museo Walker de Paleontolox\u00eda.\nEn 1934 foi nomeado profesor de biolox\u00eda da Universidade Harvard. E en 1946 foi tam\u00e9n nomeado director do Museo de Anatom\u00eda Comparada de Harvard.\nRomer foi un entusiasta investigador da evoluci\u00f3n dos vertebrados. Comparando datos de paleontolox\u00eda, anatom\u00eda comparada e embriolox\u00eda, desentra\u00f1ou os cambios b\u00e1sicos estruturais e funcionais que ocorreron durante a evoluci\u00f3n dos peixes cara os primeiros tetr\u00e1podos.\nAbreviatura.\nA abreviatura Romer empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "332013", "revid": "6939", "url": "https://gl.wikipedia.org/wiki?curid=332013", "title": "Alfred Sherwood Romer", "text": ""}
{"id": "332017", "revid": "85894", "url": "https://gl.wikipedia.org/wiki?curid=332017", "title": "Faustino V\u00e1zquez Carril", "text": "Faustino V\u00e1zquez Carril, co\u00f1ecido como Meana, nado en Monforte de Lemos o 18 de abril de 1914 e finado na Coru\u00f1a o 10 de maio de 1937, foi un barbeiro e soldado galego.\nTraxectoria.\nFillo de Jos\u00e9 Ram\u00f3n V\u00e1zquez Gayoso, que chegou a ter unha pequena empresa de calzado, foi o sexto de nove irm\u00e1ns. Criouse no barrio monfortino de Santa Clara, estudou no colexio dos Escolapios ata os 15 anos e ao deixar a escola traballou como barbeiro. Militou en equipos modestos de f\u00fatbol e colaborou co peri\u00f3dico \"El Eco Deportivo\" da Coru\u00f1a. A situaci\u00f3n econ\u00f3mica levouno a ingresar no ex\u00e9rcito como forma m\u00e1is segura de ga\u00f1arse a vida. Sen v\u00ednculos pol\u00edticos, simpatizaba con Manuel Aza\u00f1a. Cando se produciu a sublevaci\u00f3n do 18 de xullo de 1936 estaba destinado no Parque Divisionario n\u00ba 8 de Galicia, foi detido en Monforte mentres estaba de permiso. Foi liberado e incorporase ao ex\u00e9rcito sublevado quedando encadrado como soldado artilleiro, e participou coas columnas galegas na Guerra en Galicia e no cami\u00f1o a Asturias.\nCoa morte do seu padre, seis d\u00edas antes de iniciarse a guerra, Faustino iniciou un caderno de reflexi\u00f3ns e apuntamentos que rematou chamando \"Apuntes de mi blok (Diario b\u00e9lico-Guerra Civil Espa\u00f1ola 1936-37)\". Nel reflectiu canto v\u00eda e sent\u00eda, case todo relacionado coa fronte de guerra na que se encontraba. Os seus comentarios eran cr\u00edticos contra alg\u00fans dos militares sublevados (Franco e Queipo de Llano entre eles) e admirativos cara outros. O avance da guerra e as consecuencias desta, especialmente os fusilamentos, lev\u00e1rono a razoar contra a mesma e os seus causantes. Mostrouse especialmente duro cos falanxistas, aos que v\u00eda como \"chulos de Cantones\", en referencia ao lugar da Coru\u00f1a onde acostumaban pasear.\nFerido en combate, mentres se recuperaba nun hospital de campa\u00f1a, os seus cadernos foron obxecto de exame por oficiais do ex\u00e9rcito. Detido e xulgado en consello de guerra na Coru\u00f1a, foi condenado a morte o 15 de abril de 1937 e executado o 10 de maio en Punta Herminia.\nOs cadernos, rescatados do expediente militar, foron publicados en 2011 por Emilio Grand\u00edo Seoane co t\u00edtulo: \"Las columnas gallegas hacia Oviedo. Diario b\u00e9lico de la Guerra Civil espa\u00f1ola 1936-1937\"."}
{"id": "332018", "revid": "56817", "url": "https://gl.wikipedia.org/wiki?curid=332018", "title": "Columna Lactaria", "text": "A Columna Lactaria era unha columna situada na und\u00e9cima rexi\u00f3n de Roma, na praza ou mercado da herba.\nAs nais levaban a ela os seus fillos por un principio de superstici\u00f3n. Algunhas deix\u00e1banos expostos no pedestal da mesma no cal hab\u00eda unha especie de cuarti\u00f1o. Xuvenal di que as mulleres de consideraci\u00f3n e posibilidades \u00edan moi a mi\u00fado coller algunha daquelas criaturas para facelas criar na s\u00faa casa e as de quen ningu\u00e9n se encargaba eran mantidas a expensas do p\u00fablico."}
{"id": "332019", "revid": "10599", "url": "https://gl.wikipedia.org/wiki?curid=332019", "title": "Tuilla", "text": ""}
{"id": "332020", "revid": "6939", "url": "https://gl.wikipedia.org/wiki?curid=332020", "title": "Lopo G\u00f3mez de Marzoa", "text": ""}
{"id": "332021", "revid": "98629", "url": "https://gl.wikipedia.org/wiki?curid=332021", "title": "Alexandre del Valle", "text": "Alexandre del Valle, nado en Marsella o 6 de setembro de 1969, \u00e9 un politic\u00f3logo, xornalista pol\u00edtico e ensa\u00edsta franc\u00e9s, interesado no islamismo, o terrorismo e a xeopol\u00edtica do mundo musulm\u00e1n.\nTraxectoria.\nObtivo o grao de licenciado no Instituto de Estudos Pol\u00edticos de Aix-en-Provence, na Universidade Paul-Val\u00e9ry Montpellier 3 e no Instituto de Ciencias Pol\u00edticas de Mil\u00e1n. Formouse en Seguridade, Defensa Nacional e Historia das Doutrinas Pol\u00edticas.\nNa Universidade Paul-Val\u00e9ry Montpellier 3 defendeu unha tese de doutoramento en historia contempor\u00e1nea que leva por t\u00edtulo \"L\u2019Occident face \u00e0 la seconde d\u00e9colonisation port\u00e9e par les id\u00e9ologies islamistes et indig\u00e9nistes, de la guerre froide \u00e0 nos jours\" (O Occidente fronte \u00e1 segunda descolonizaci\u00f3n da man das ideolox\u00edas islamistas e indixenistas, da Guerra fr\u00eda ata os nosos d\u00edas). Actualmente \u00e9 profesor de xeopol\u00edtica e relaci\u00f3ns internacionais da Escola de negocios - ESC La Rochelle (Francia).\nE o autor de sete libros. No seu primeiro libro, \"Islamisme et Etats-Unis, une alliance contre l'europe\" (Islamismo e os Estados Unidos, unha alianza contra Europa\") estuda a instrumentalizaci\u00f3n polos EUA dos Mujahideen de Afganist\u00e1n na s\u00faa loita contra a Uni\u00f3n Sovi\u00e9tica. No \u00faltimo libro, que leva por t\u00edtulo \"Le chaos syrien\" (O caos sirio), examina as causas profundas do conflito sirio."}
{"id": "332022", "revid": "89787", "url": "https://gl.wikipedia.org/wiki?curid=332022", "title": "Latimer\u00edidos", "text": "A dos latimer\u00edidos (\"Latimeriidae\") \u00e9 unha familia de peixes oste\u00edctios da superclase dos sarcopterixios e orde dos celacantiformes, \u00fanica da subclase dos actinistios que comprende numerosas especies f\u00f3siles e tan s\u00f3 d\u00faas viventes do x\u00e9nero \"Latimeria\", co\u00f1ecidos na bibliograf\u00eda internacional como celacantos.\nEstes peixes \u00e1 penas evolucionaron desde hai 350 mil\u00f3ns de anos e se asemellan a antepasados acu\u00e1ticos dos vertebrados terrestres.\nTe\u00f1en unha vexiga natatoria non funcional, chea de graxa, que pode ser un vestixio dun pulm\u00f3n ancestral, e frecuentemente se lles deu o nome de \"f\u00f3siles viventes\" ou de \"elo perdido\".\nCaracter\u00edsticas.\nTe\u00f1en un corpo robusto, cuberto de escamas grandes, \u00f3seas imbricadas; a parte externa de cada escama est\u00e1 armnada con tub\u00e9rculos duros con aspecto de dentes. A segunda aleta dorsal, a anal e as aletas pares son lobuladas, proxectado o corpo en ped\u00fanculos musculares que conte\u00f1en unha serie de elementos esquel\u00e9ticos cartilaxinosos; a aleta caudal \u00e9 arredondada, cunha pequena proxecci\u00f3n no centro cos raios articulados directamente ao extremo da notocorda. A primeira aleta dorsal aparece despregada en abano, sustentada por 8 raios \u00f3seos espi\u00f1entos.\nCase todo o esqueleto \u00e9 cartilaxinoso; as v\u00e9rtebras son rudimentarias, e a medula espi\u00f1al est\u00e1 apoiada nunha grande notocorda, oca e de paredes grosas (precursor embrionario dos discos vertebrais de moitos peixes e outros vertebrados) que est\u00e1 chea de l\u00edquido. As espi\u00f1as neurais e hemais est\u00e1n osificadas e unidas directamente \u00e1 notocorda. Non te\u00f1en costelas.A vexiga natatoria est\u00e1 ben desenvolvida, estend\u00e9ndose por toda a lonxitude da cavidade abdominal, e est\u00e1 chea de graxa.\nBiolox\u00eda.\nOs latimeriidos son ovoviv\u00edparos; as femias po\u00f1en de 19 a 59 ovos e unhas 5 cr\u00edas vivas. Os ovos poden alcanzar un di\u00e1metro de 9\u00a0cm. No oviduto os xuven\u00eds poden chegar a uns 33\u00a0cm de lonxitude total. Os adultos te\u00f1en unha lonxitude m\u00e1xima de 1,8 m.Viven en costas rochosas escarpadas, agochados en covas durante o d\u00eda (a mi\u00fado en grupos) e aliment\u00e1ndose, por separado, de peixes e cefal\u00f3podos, sobre substratos abertos, pola noite, a profundidades de entre os 180 e os 220 m, en augas a temperaturas de entre 16 e 23\u00a0\u00b0C.Son lonxevos e de crecemento lento. Os seus principais inimigos aadoitan seren tibur\u00f3ns grandes.\nDistribuci\u00f3n.\n\"Latimeria chalumnae\" distribu\u00e9se nas augas costeiras de Sur\u00e1frica, Mozambique, Madagascar e as Comores. Recentemente descubriuse unha segunda especie, \"Latimeria menadoensis\", en Indonesia.\nTaxonom\u00eda.\nDescrici\u00f3n.\nA familia foi descrita en 1940 polo xe\u00f3grafo e bi\u00f3logo sovi\u00e9tico Lev Semi\u00f3novich Berg.\nEtimolox\u00eda.\nO nome \"Latimeriidae\" f\u00f3rmase, como \u00e9 habitual, sobre a ra\u00edz do nome do x\u00e9nero tipo, neste caso \"Latimeria\", engad\u00edndolle a desinencia do lat\u00edn cient\u00edfico \"-idae\", propia dos nomes de familias de animais.\nEn canto \"Latimeria\", deriva de miss Marjorie Courtenay-Latimer (1907\u20132004), traballadora no \"East London Museum\", de East London, provicia do Cabo Oriental, Sur\u00e1frica, que, en 1938, chamou a atenci\u00f3n de todo o mundo polo descubrimento do celacanto, peixe que se cr\u00eda extinguido desde hai 65 mill\u00f3ns de anos.\nClasificaci\u00f3n.\nFamilia \"Latimeriidae\" "}
{"id": "332023", "revid": "22795", "url": "https://gl.wikipedia.org/wiki?curid=332023", "title": "Latimeriidae", "text": ""}
{"id": "332025", "revid": "27155", "url": "https://gl.wikipedia.org/wiki?curid=332025", "title": "Puff cromos\u00f3mico", "text": ""}
{"id": "332026", "revid": "27155", "url": "https://gl.wikipedia.org/wiki?curid=332026", "title": "Anel de Balbiani", "text": ""}
{"id": "332027", "revid": "27155", "url": "https://gl.wikipedia.org/wiki?curid=332027", "title": "Prote\u00edna de choque t\u00e9rmico de 70 quilodaltons", "text": ""}
{"id": "332028", "revid": "27155", "url": "https://gl.wikipedia.org/wiki?curid=332028", "title": "Prote\u00edna de shock t\u00e9rmico de 70 quilodaltons", "text": ""}
{"id": "332029", "revid": "89787", "url": "https://gl.wikipedia.org/wiki?curid=332029", "title": "Latimeria", "text": "Latimeria \u00e9 un x\u00e9nero de peixes oste\u00edctios da superclase dos sarcopterixios, orde dos celacantiformes, \u00fanica da subclase dos actinistios, que \u00e9 o tipo, e \u00fanico, da familia dos latimer\u00edidos.\nComprende tan s\u00f3 d\u00faas especies, co\u00f1ecidas na bibliograf\u00eda internacional como celacantos.\nEstes peixes soin c\u00e9lebres pola s\u00faa posici\u00f3n na \u00e1rboreda vida. Morfoloxicamente par\u00e9cense aos antepasados acu\u00e1ticos dos vertebrados terrestres que viviron hai 350 mill\u00f3ns de anos.\n\"Latimeria chalumnae\" o celacanto propiamente dito, ou celacanto das Comores, foi a primeira especie descuberta, en 1938.\n\"Latimeria menadoensis\", o celacanto de Manado, ou clacanto indonsio, descubriuse en 1999 cerca da illa indonesia de Manado Tua, situada ao norte de Sulawesi.\nAmbas as especies est\u00e1 gravemente ameazadas de extinci\u00f3n.\nTaxonom\u00eda.\nDescrici\u00f3n.\nO x\u00e9nero foi descrito en 1939 polo icti\u00f3logo surafricano James Leonard Brierley Smith.\nEtimolox\u00eda.\nO nome \"Latimeria\", deriva de miss Marjorie Courtenay-Latimer (1907\u20132004), traballadora no \"East London Museum\", de East London, provicia do Cabo Oriental, Sur\u00e1frica, que, en 1938, chamou a atenci\u00f3n de todo o mundo polo descubrimento do celacanto, peixe que se cr\u00eda extinguido desde hai 65 mill\u00f3ns de anos.\nClasificaci\u00f3n.\nSegundo FishBase, o WoRMS e o SIIT, o x\u00e9nero cont\u00e9n tan s\u00f3 estas d\u00faas especies viventes: "}
{"id": "332031", "revid": "1888", "url": "https://gl.wikipedia.org/wiki?curid=332031", "title": "Mechitas de Vigo", "text": ""}
{"id": "332032", "revid": "127505", "url": "https://gl.wikipedia.org/wiki?curid=332032", "title": "Manuel Blanco Mari\u00f1o", "text": "Manuel Blanco Mari\u00f1o, co\u00f1ecido como o poeta obreiro, nado en Iria Flavia (Padr\u00f3n) o 1 de decembro de 1929 e finado na mesma parroquia o 20 de setembro de 2021, foi un escritor galego.\nTraxectoria.\nEn 1960 asentouse en Vilagarc\u00eda de Arousa, onde traballou como carpinteiro nos obradoiros de Renfe. Sindicalista, foi un poeta autodidacta. Borob\u00f3 publicou en \"La Noche\" parte do seu poemario. Poeta social, M\u00e9ndez Ferr\u00edn int\u00e9grao na chamada Promoci\u00f3n de enlace. Ga\u00f1ou o certame po\u00e9tico Rexurdimento.\nVida persoal.\nCasou con Rosa Rey Angueira e foi pai de Rosa, Manolo, Luis, Isabel, Camilo, Carmen e Jose Blanco Rey."}
{"id": "332038", "revid": "56817", "url": "https://gl.wikipedia.org/wiki?curid=332038", "title": "A Torre, A Enfesta, Santiago de Compostela", "text": "A Torre \u00e9 un lugar da parroquia da Enfesta no concello coru\u00f1\u00e9s de Santiago de Compostela, na comarca de Santiago. Esta preto da igrexa e ao lado da Aldea de Abaixo. At\u00f3pase a 320 m de altitude con respecto ao nivel do mar. Foi fundado en 1836.\nXeograf\u00eda.\nClima.\nA Torre ten un clima oce\u00e1nico con temperaturas suaves no inverno e son c\u00e1lidas no ver\u00e1n (con m\u00e1ximas en agosto). Ten unha temperatura media anual de 13,3\u00a0\u00b0C. As maiores temperaturas alcanzadas foron de 23\u00a0\u00b0C e as menores de 5\u00a0\u00b0C. En canto as precipitaci\u00f3ns, estas son abundantes no inverno (con m\u00e1ximas en decembro) e moderadas no ver\u00e1n (con m\u00ednimos en xullo).\nBiodiversidade.\nA paisaxe caracter\u00edstica deste lugar ten plantas aut\u00f3ctonas: toxos, silvas, ortigas... Entre as \u00e1rbores destacan os casti\u00f1eiros, os pi\u00f1eiros, os carballos e os eucaliptos (de recente cultivo debido a que se sacan beneficios a partir da s\u00faa madeira). Entre os cultivos m\u00e1is estendidos entre a poboaci\u00f3n da Torre est\u00e1n: a pataca, o grelo, a naviza e o millo."}
{"id": "332044", "revid": "5863", "url": "https://gl.wikipedia.org/wiki?curid=332044", "title": "Antonio Mar\u00eda de la Iglesia", "text": ""}
{"id": "332045", "revid": "98629", "url": "https://gl.wikipedia.org/wiki?curid=332045", "title": "Di\u00f1eiro electr\u00f3nico", "text": "O termo di\u00f1eiro electr\u00f3nico, tam\u00e9n di\u00f1eiro dixital ou moeda electr\u00f3nica, ref\u00edrese a unha forma de circulaci\u00f3n do di\u00f1eiro fiduciario existente nun ambiente econ\u00f3mico, equivalendo a unha certa cont\u00eda de moeda depositada nalg\u00fan banco ou nalgunha instituci\u00f3n financeira. Noutra banda, o termo tam\u00e9n pode expresar a idea dun medio de pagamento que \u00e9 aceptado en transacci\u00f3ns financeiras, cumprindo a funci\u00f3n de di\u00f1eiro, mais tal medio non existe fisicamente ou en raz\u00f3n dalg\u00fan lastre, como o padr\u00f3n ouro, e os seus rexistros non obrigatoriamente at\u00f3panse nunha instituci\u00f3n financeira, estatal ou privada. En calquera caso, tanto a existencia do di\u00f1eiro dixital como as diversas transacci\u00f3ns feitas con el son testificadas na forma de informaci\u00f3n almacenada nun medio dixital ou nunha rede de datos, como as criptomoedas."}
{"id": "332046", "revid": "10599", "url": "https://gl.wikipedia.org/wiki?curid=332046", "title": "Clima atl\u00e1ntico", "text": ""}
{"id": "332047", "revid": "98629", "url": "https://gl.wikipedia.org/wiki?curid=332047", "title": "Anhinga", "text": "Anhinga \u00e9 un x\u00e9nero de aves acu\u00e1ticas principalmente tropicais, \u00fanico x\u00e9nero da familia Anhingidae, que comprende catro especies vivas, tres delas com\u00fans e amplamente distribu\u00eddas e unha escasa e clasificada como \"case ameazada\" pola IUCN. As s\u00faas plumas ench\u00f3upanse de auga cando nada, polo que despois ten que po\u00f1erse ao sol coas \u00e1s estendidas para secarse.\nNome.\nO nome \"Anhinga\" deriva da palabra da lingua tup\u00ed \"aj\u00ed\u014ba\" (\u00e1s veces transcrita como \"\u00e1yinga\" ou \"aying\u00e1\"), que na mitolox\u00eda local significa esp\u00edrito demon\u00edaco dos bosques, que adoita traducirse por \"paxaro demo\". O nome cambiou a \"anhing\u00e1\" ou \"anhang\u00e1\" e \"anhinga\" cando se incorporou ao portugu\u00e9s do Brasil (onde ten moitos nomes amerindios), e \u00e9 palabra masculina (\"o anhinga\"). Noutros idiomas ch\u00e1manlle \"ave serpe\", como por exemplo, en ingl\u00e9s (\"snakebird\", pero tam\u00e9n \"darter\" ou \"wild-turkey\"), debido ao seu longo pescozo, que o fai parecer como unha serpe cando nada co corpo mergullado ou cando as parellas enroscan o pescozo durante o apareamento, o que lembra o que fan as serpes. Te\u00f1en o costume de capturar os peixes dos que se alimenta empal\u00e1ndoos co seu peteiro fino e bicudo.\nDescrici\u00f3n.\nOs \"Anhinga\" son aves grandes que miden de 80 a 100\u00a0cm de lonxitude, cunha envergadura de \u00e1s de 120\u00a0cm, e un peso de 1050 a 1350 g. Presentan plumaxe con dimorfismo sexual. Os machos te\u00f1en plumas negras e marr\u00f3n escuras, unha curta crista er\u00e9ctil na caluga e un peteiro meirande que o das femias. As femias te\u00f1en plumaxe moito m\u00e1is clara, especialmente no pescozo e parte ventral, e son un pouco m\u00e1is grandes de corpo. Ambos os x\u00e9neros te\u00f1en un punteado gris sobre as plumas cobertoiras superiores das \u00e1s e as longas escapulares. As plumas son bastante permeables \u00e1 auga, polo que te\u00f1en que secalas ao sol despois de mergullarse na auga. O peteiro \u00e9 moi bicudo e coas beiras aserradas, presenta un padal desmognato e carece de orificios nasais externos. Os p\u00e9s est\u00e1n completamente palmados, e as patas son curtas e situadas bastante atr\u00e1s no corpo.\nNon hai plumaxe de eclipse (plumaxe menos rechamante despois da \u00e9poca de apareamento), pero as partes espidas var\u00edan de cor ao longo do ano. Durante a \u00e9poca de apareamento o seu pequeno saco gular muda de cor de rosa ou amarelo a negro, e a pel facial espida, normalmente amarela ou amarela verdosa, t\u00f3rnase turquesa. Os iris cambian de cor de amarelo a vermello ou a marr\u00f3n segundo a estaci\u00f3n do ano. As cr\u00edas eclosionan sen plumas, pero axi\u00f1a lles crece penuxe branca ou torrada.\nEntre as vocalizaci\u00f3ns que emiten cando voan ou est\u00e1n pousados est\u00e1n un ru\u00eddo repenicante. Nas colonias de ani\u00f1amento, os adultos comun\u00edcanse grallando, gru\u00f1indo ou chascando. Durante o apareamento, os adultos \u00e1s veces \"grallan\" ou emiten un salaio ou asub\u00edo. Os poli\u00f1os novos no ni\u00f1o comun\u00edcanse con chamadas similares a ch\u00edos.\nDistribuci\u00f3n e ecolox\u00eda.\nOs \"Anhinga\" son aves de distribuci\u00f3n principalmente tropical, que abrangue desde zonas subtropicais a, m\u00e1is raramente, zonas temperadas c\u00e1lidas. Habitan normalmente en lagos de auga doce, r\u00edos, pantanos, marismas, e menos frecuentemente ao longo da costa en estuarios salobres, ba\u00edas, lagoas costeiras e mangleirais. A maior\u00eda son sedentarias e non migran; pero si o poden facer as poboaci\u00f3ns que viven nas partes m\u00e1is fr\u00edas da s\u00faa \u00e1rea de distribuci\u00f3n. O seu modo de voo preferido \u00e9 remontarse e planear; pero en voo batente son bastante torpes. En terra cami\u00f1an a grandes pasos, e ax\u00fadanse das \u00e1s para mellorar o equilibrio, de xeito parecido a como andan os pelicanos. Adoitan reunirse en bandadas, \u00e1s veces de ata 100 individuos, e as\u00f3cianse frecuentemente con cego\u00f1as, garzas ou ibis, pero son moi territoriais no seu ni\u00f1o, porque malia seren ani\u00f1adores coloniais, as parellas que est\u00e1n ani\u00f1ando, especialmente os machos; peteiran decididamente a calquera ave que se aventure dentro do raio de alcance do seu peteiro e longo pescozo. A \"A. melanogaster sensu stricto\" \u00e9 unha especie \"case ameazada\". A destruci\u00f3n do h\u00e1bitat entre outras interferencias humanas (como a colecci\u00f3n de ovos ou o exceso de uso de pesticidas) son as principais raz\u00f3ns do declive das s\u00faas poboaci\u00f3ns.\nAlim\u00e9ntanse principalmente de peixes de tama\u00f1o medio; e moito m\u00e1is raramente comen outros vertebrados acu\u00e1ticos e de invertebrados grandes de tama\u00f1o comparable. Nadan propuls\u00e1ndose cos p\u00e9s palmados e axexan silenciosamente e emboscan as s\u00faas presas; despois usan o seu agudo peteiro para empalar a presa. Non se mergulla profundamente sen\u00f3n que aproveita a s\u00faa baixa li\u00f1a de flotaci\u00f3n que se debe a que as s\u00faas plumas se mollan, aos seus pequenos sacos a\u00e9reos e a que te\u00f1en \u00f3sos densos. Na parte inferior das v\u00e9rtebras cervicais 5\u00aa a 7\u00aa te\u00f1en unha quilla, que serve para que se unan a ela m\u00fasculos que forman un mecanismo similar a un gonzo ou bisagra que pode proxectar o pescozo, cabeza e peteiro cara a adiante como un arp\u00f3n arreboladizo. Unha vez que empalou a s\u00faa presa na auga, volve \u00e1 superficie onde guinda a presa no aire e rec\u00f3llea de novo, de maneira que a poida tragar empezando pola cabeza. Igual que lles ocorre aos corvos mari\u00f1os, te\u00f1en unhas gl\u00e1ndulas uropixiais vestixiais, polo que non te\u00f1en graxa dabondo para impermeabilizar as plumas, e a s\u00faa plumaxe m\u00f3llase cando se mergullan. Para secaren despois as plumas, procuran un lugar seguro en terra e estenden as \u00e1s. Fan unha muda s\u00edncrona de todas as plumas r\u00e9mixes primarias e secundarias polo que temporalmente non poden voar, a\u00ednda que \u00e9 posible que alg\u00fans individuos realicen mudas incompletas.\nOs predadores destas aves son principalmente outras aves carn\u00edvoras, entre elas paseriformes como os corvos \"Corvus coronoides\" e \"Corvus splendens\", e as tartara\u00f1as das xunqueiras \"Circus aeruginosus\", e aguias como \"Haliaeetus leucoryphus\". Tam\u00e9n se produce predaci\u00f3n por crocodilos (\"Crocodylus\"). Pero moitos predadores potenciais procuran non intentar capturar os \"Anhinga\" porque co seu longo pescozo e afiado peteiro e o seu mecanismo para \"emplar\" son aves perigosas mesmo para mam\u00edferos carn\u00edvors m\u00e1is grandes, e estas aves mesmo atacan avanzando ofensivamente cara ao intruso en vez de defenderse pasivamente ou fuxir.\nNormalmente cr\u00edan en colonias, ocasionalmente mesturados con corvos mari\u00f1os ou garzas. Forman parellas mon\u00f3gamas polo menos durante unha tempada de apareamento. Realizan diferentes tipos de exhibici\u00f3ns de apareamento. Os machos exh\u00edbense para atraer as femias elevando (pero non estirando) as s\u00faas \u00e1s e m\u00f3venas de modo alternante, dobrando o corpo e chascando o peteiro, ou dando rami\u00f1as a parellas potenciais. Para estreitaren os lazos entre a parella, fretan os seus peteiros ou m\u00f3venos apuntando arriba e abaixo ou dobran os seus pescozos ao un\u00edsono. Cando un membro da parella v\u00e9n relevar ao outro no ni\u00f1o, os machos e as femias utilizan a mesma exhibici\u00f3n que durante o cortexo; durante os cambios de garda no ni\u00f1o, estas aves poden tam\u00e9n \"bocexar\".\nO apareamento \u00e9 estacional no extremo norte da s\u00faa \u00e1rea de distribuci\u00f3n (o m\u00e1ximo \u00e9 en marzo/abril); noutras zonas poden criar durante todo o ano. Os ni\u00f1os est\u00e1n feitos de rami\u00f1as e forrados de follas; constr\u00faenos nas \u00e1rbores ou xuncos, xeralmente preto da auga. Normalmente, o macho re\u00fane o material para facer o ni\u00f1o e l\u00e9vallo \u00e1 femia, a cal fai a maior parte dos traballos de construci\u00f3n do ni\u00f1o. A construci\u00f3n do ni\u00f1o tardan s\u00f3 uns poucos d\u00edas (tres como m\u00e1ximo), e a parella copula no lugar onde est\u00e1 o ni\u00f1o. O tama\u00f1o da posta \u00e9 de 2 a 6 ovos (xeralmente catro), que son de cor verde clara. Depositan os ovos nun per\u00edodo de 24 a 48 horas e inc\u00fabanos durante de 25 a 30 d\u00edas unha vez que puxeron o primeiro; eclosionan asincronicamente. Para d\u00e1renlle calor aos ovos, a parella c\u00f3breos cos seus grandes p\u00e9s palmados, porque, igual que os seus parentes, carecen de placa de incubaci\u00f3n. A \u00faltima cr\u00eda que eclosiona xeralmente morre de fame naqueles anos en que escasea a comida. As cr\u00edas reciben coidados biparentais e son considerados altriciais. Son alimentadas por regurxitaci\u00f3n de comida parcialmente dixerida cando son novi\u00f1as, pero despois son alimentados con pezas enteiras a medida que medran. Unha vez que empluman, as cr\u00edas son alimentadas unhas d\u00faas semanas m\u00e1is mentres aprenden a cazar por si mesmas.\nOs \"Anhinga\" chegan \u00e1 madureza sexual en aproximadamente dous anos, e xeralmente viven uns nove anos; a s\u00faa vida m\u00e1xima crese que \u00e9 duns dezaseis anos.\nOs ovos destas aves son comestibles e alg\u00fans consid\u00e9ranos deliciosos, polo que nalg\u00fans lugares son recollidos para a alimentaci\u00f3n humana. \u00c1s veces tam\u00e9n se comen os adultos, xa que son aves con bastante carne (comparable \u00e1 dun parrulo dom\u00e9stico); por\u00e9n, como outras aves que se alimentan de peixes, como os corvos mari\u00f1os ou os patos mari\u00f1os, non te\u00f1en un sabor particularmente bo. Os ovos de \"Anhinga\" e as cr\u00edas son tam\u00e9n recollidos nalg\u00fans lugares para crialos en casa, \u00e1s veces para comelos despois, pero alg\u00fans n\u00f3mades de Assam e Bengala adestran a estas aves para que pesquen para eles (como na pesca con corvos mari\u00f1os), pero esta pr\u00e1ctica estase a abandonar a medida que os n\u00f3mades se est\u00e1n facendo sedentarios nas \u00faltimas d\u00e9cadas. Por outra parte, como indica a etimolox\u00eda de \"anhinga\" indicada ao principio, os pobos tup\u00ed parece que consideraban estas aves como de mal agoiro.\nSistem\u00e1tica e evoluci\u00f3n.\nEsta familia est\u00e1 moi emparentada con outras familias da suborde Sulae, \u00e9 dicir, os Phalacrocoracidae (corvos mari\u00f1os) e os Sulidae (mascatos). Os corvos mari\u00f1os e os \"Anhinga\" son extremadamente similares en canto ao esqueleto do seu corpo e patas e poden ser uns taxons irm\u00e1ns. De feito, varios \"Anhinga\" f\u00f3siles consider\u00e1ronse inicialmente como corvos mari\u00f1os (v\u00e9xase m\u00e1is abaixo). Alg\u00fans autores inclu\u00edron inicialmente os \"Anhinga\" dentro da familia Phalacrocoracidae como a subfamilia Anhinginae, pero hoxe isto \u00e9 considerado xeralmente un sobreagrupamento. Por\u00e9n, como isto concorda bastante ben coas evidencias f\u00f3siles alg\u00fans unen Anhingidae e Phalacrocoracidae nunha superfamilia denominada Phalacrocoracoidea.\nOs Sulae tam\u00e9n se agrupan polas caracter\u00edsticas do seu comportamento de exibici\u00f3ns de cortexo, o cal concorda coa filoxenia como se desprende dos datos anat\u00f3micos e secuencia de ADN. A\u00ednda que a carencia nos \"Anhinga\" de moitos comportamentos de exhibici\u00f3n comp\u00e1rtena cos mascatos (e uns poucos deles con alg\u00fans corvos mari\u00f1os), estes son s\u00f3 simplesiomorfias que est\u00e1n ausentes nas fragatas, faet\u00f3ntidos e pelicanos. Igual que os corvos mari\u00f1os pero a diferenza doutras aves, os \"Anhinga\" usan o seu \u00f3so hioide para estender o saco gular durante a exhibici\u00f3n. Non est\u00e1 claro se a exhibici\u00f3n de apareamento de punta \u00e9 outra sinapomorfia dos \"Anhinga\" e corvos mari\u00f1os que desapareceu de novo nalg\u00fans dos \u00faltimos, ou se evolucionou independentemente nos \"Anhinga\" e naqueles corvos mari\u00f1os que a fan. A exhibici\u00f3n coa \u00e1 levantada do macho parece ser unha sinapomorfia dos Sulae. Como case todos os corvos mari\u00f1os pero a diferenza de case todos os mascatos, os \"Anhinga\" mante\u00f1en dobrada a articulaci\u00f3n dos seus pulsos cando elevan as \u00e1s na s\u00faa exhibici\u00f3n, pero o seu movemento de \u00e1s alternante, o cal s\u00f3 realizan antes de engalar, \u00e9 \u00fanico. O feito de que a mi\u00fado se equilibren estendendo as s\u00faas \u00e1s cando cami\u00f1an \u00e9 probablemente unha autapomorfia dos \"Anhinga\", que \u00e9 necesaria ao seren m\u00e1is repoludos que os outros Sulae.\nOs Sulae foron inclu\u00eddos tradicionalmente nos Pelecaniformes, que era un grupo parafil\u00e9tico de \"aves acu\u00e1ticas superiores\". Os supostos trazos que os agrupaban, como que te\u00f1an todos os dedos unidos por membrana interdixital e un saco gular espido, s\u00e1bese agora que son unha converxencia, e os pelicanos son aparentemente parentes m\u00e1is pr\u00f3ximos das cego\u00f1as que dos Sulae. Por tanto, os Sulae e as fragatas (e alg\u00fans parentes prehist\u00f3ricos f\u00f3siles) son cada vez m\u00e1is frecuentemente separados como o grupo dos Suliformes, que \u00e1s veces se denomina \"Phalacrocoraciformes\".\nEspecies vivas.\nHai catro especies vivas reco\u00f1ecidas de \"Anhinga\", todas no \u00fanico x\u00e9nero \"Anhinga\", a\u00ednda que as do Vello Mundo foron a mi\u00fado agrupados como subespecies de \"A. melanogaster\". Poden formar as tres unha superespecie da que ser\u00eda excepci\u00f3n a m\u00e1is diferente especie americana:\nAs especies extinguidas de supostos \"Anhinga\" da illa Mauricio e Australia co\u00f1ecidas s\u00f3 polos seus \u00f3sos foron descritas como \"Anhinga nana\" (o de Mauricio) e \"Anhinga parva\" (o australiano extinguido). Pero estes \u00f3sos foron en realidade mal identificados e son dos corvos mari\u00f1os \"Microcarbo/Phalacrocorax africanus\" e \"M./P. melanoleucos\", respectivamente. Por\u00e9n, no primeiro caso os restos son de tama\u00f1o maior que os da poboaci\u00f3n existente m\u00e1is pr\u00f3xima xeograficamente de \"M./P. africanus\" de Madagascar, e poder\u00edan pertencer a unha subespecie extinguida (o corvo mari\u00f1o de Mauricio), que se ter\u00eda que chamar polas regras de nomenclatura \"Microcarbo africanus nanus\" (ou \"Phalacrocorax a. nanus\"), pero ironicamente, o termo latino \"nanus\" significa \"anano\". A especie \"Anhinga laticeps\" do Plistoceno tard\u00edo non \u00e9 especificamente distinta da especie de Australasia (\"A. novaehollandiae\"); puido ser unha gran paleosubspecie da \u00faltima Idade do Xeo.\nRexistro f\u00f3sil.\nO rexisto f\u00f3sil das Anhingidae \u00e9 bastante denso, pero moi apom\u00f3rfico e parece estar perdendo a s\u00faa base. As outras familias situadas nos Phalacrocoraciformes aparecen secuencialmente ao longo do Eoceno, as m\u00e1is claras (as fragatas) at\u00f3panse en estratos de hai case 50 Ma (mill\u00f3ns de anos) e probablemente se orixinaron no Paleoceno. Os mascatos f\u00f3siles co\u00f1\u00e9cense desde o eoceno medio (c. 40 Ma) e os corvos mari\u00f1os f\u00f3siles aparecen pouco despois, a orixe dos \"Anhinga\" como unha li\u00f1axe distinta data de aproximadamente de aredor de 50-40 Ma, e pode ser un pouco anterior.\nAs Anhingidae f\u00f3siles co\u00f1\u00e9cense desde o Mioceno temper\u00e1n; describ\u00edronse varios \"Anhinga\" prehist\u00f3ricos similares \u00e1s que hoxe est\u00e1n vivas, xunto con alg\u00fans x\u00e9neros m\u00e1is diferentes agora extinguidos. A diversidade era maior en Suram\u00e9rica, polo que \u00e9 probable que a familia se orixinase al\u00ed. Alg\u00fans dos x\u00e9neros que finalmente se extinguiron foron moi grandes en tama\u00f1o, e n\u00f3tase que houbo unha tendencia nas Anhingidae prehist\u00f3ricas a converterse en aves non voadoras. A s\u00faa distinci\u00f3n p\u00faxose en d\u00fabida, pero isto debeuse \u00e1 existencia da suposta especie \"\"Anhinga\" fraileyi\" que \u00e9 bastante similar a \"Macranhinga\", e non tanto a que se parezan \u00e1s especies vivas:\n\"Anhinga\".\nOs membros prehist\u00f3ricos de \"Anhinga\" estaban presumiblemente distribu\u00eddos en zonas con climas similares aos actuais, estend\u00e9ndose por Europa no Mioceno m\u00e1is c\u00e1lido e h\u00famido. Co seu considerable vigor e capacidade de distribuci\u00f3n continental (como se evidencia polos \"Anhinga\" da superespecie do Vello Mundo), a li\u00f1axe menor sobreviviu durante 20 Ma. Como evidencia a bioxeograf\u00eda das especies f\u00f3siles centradas arredor do ecuador, coa distribuci\u00f3n das especies posteriores cara ao leste f\u00f3ra das Am\u00e9ricas, a c\u00e9lula de Hadley atmosf\u00e9rica parece que foi o principal impulsor do \u00e9xito do x\u00e9nero e da s\u00faa supervivencia:\n\"Protoplotus\", un pequeno falacrocoraciforme do Paleoxeno de Sumatra, era hai tempo considerado unha Anhingidae primitiva. Por\u00e9n, foi tam\u00e9n situada na s\u00faa propia familia (Protoplotidae) e poder\u00eda ser un membro basal de Sulae ou pr\u00f3ximo ao antepasado com\u00fan de corvos mari\u00f1os e \"Anhinga\"."}
{"id": "332048", "revid": "1822", "url": "https://gl.wikipedia.org/wiki?curid=332048", "title": "Di\u00f1eiro fiduciario", "text": "O di\u00f1eiro fiduciario \u00e9 o tipo de di\u00f1eiro cuxo valor expreso en si non significa ou representa unha cont\u00eda real, que pode estar gardada noutro sitio ou nunha instituci\u00f3n financeira, sen\u00f3n que \u00e9 aceptado como medio de pago s\u00f3 pola confianza que o seu emitente consegue xerar na clientela. De feito, o valor estampado neste tipo de di\u00f1eiro, como os billetes de euro, non representa unha grandeza f\u00edsica ou pos\u00fae calquera outro significado real, pero serve s\u00f3 como unidade de conta abstracta. As\u00ed sendo, a despeito de poder ser cambiado por calquera ben negociable, esta circunstancia ret\u00edralle a convertibilidade."}
{"id": "332052", "revid": "1131", "url": "https://gl.wikipedia.org/wiki?curid=332052", "title": "ARKive", "text": "ARKive \u00e9 unha colecci\u00f3n de pel\u00edculas, fotograf\u00edas e ficheiros de son, acompa\u00f1adas de textos, sobre especies biol\u00f3xicas. O proxecto comezou en 2003, localizando e reunindo pel\u00edculas, fotograf\u00edas e gravaci\u00f3ns de son das especies do mundo nun arquivo dixital centralizado.\nA s\u00faa prioridade foi a realizaci\u00f3n de perf\u00eds audiovisuais para as preto de 17\u00a0000 especies que figuran na \"Lista vermella\" da Uni\u00f3n Internacional para a Conservaci\u00f3n da Natureza."}
{"id": "332053", "revid": "22570", "url": "https://gl.wikipedia.org/wiki?curid=332053", "title": "Latimeria chalumnae", "text": "Latimeria chalumnae \u00e9 unha especie de peixe oste\u00edctio da superclase dos sarcopterixios, orde dos celacantiformes, \u00fanica da subclase dos actinistios, e familia dos latimer\u00edidos, unha das d\u00faas integrantes do x\u00e9nero \"Latimeria\", e que se co\u00f1ece vulgarmente como celacanto.\nA principios do s\u00e9culo XX cr\u00edase que estaba extinguido desde hai 65 mill\u00f3ns de anos, at\u00e9 que se capturou o primeiro exemplar en 1938.\nVive no oeste do oc\u00e9ano \u00cdndico, nas costas de Sur\u00e1frica e das Comores (por iso alg\u00fans denom\u00ednano celacanto das Comores, para distinguilo da outra especie do x\u00e9nero, \"Latimeria menadoensis\", o celacanto de Manado, ou de Indonesia, que se descubriu en 1999).\n\u00c9 unha especie gravemente ameazada de extinci\u00f3n.\nDescrici\u00f3n.\nO celacanto mide entre 1,5 e 1,8 m e chega a pesar entre 65 e 98\u00a0kg. Presenta unha coloraci\u00f3n negra, un pouco azulada, con manchas brancas e lixeiramente rosadas. Ten unha complexi\u00f3n maciza, de depredador ao axexo, e non est\u00e1 adaptado \u00e1 nataci\u00f3n r\u00e1pida. A pesar de ser un peixe sarcopterixio, cunha base muscular nas aletas, non se arrastra polo fondo mari\u00f1o, sen\u00f3n que nada lentamente.&lt;br&gt;A s\u00faa cabeza \u00e9 grande, cunha boca ancha e uns ollos grandes e negros. No cranio ten gonzos (articulaci\u00f3ns). As s\u00faas escamas son duras, grandes e grosas.&lt;br&gt;A s\u00faa aleta caudal \u00e9 trilobulada, unha caracter\u00edstica ins\u00f3lita. Pos\u00fae unha segunda aleta dorsal pr\u00f3xima \u00e1 caudal.\nA vexiga natatoria non \u00e9 funcional e est\u00e1 chea de graxa.\nBiolox\u00eda e comportamento.\nO celacanto pasa case todo o d\u00eda agochado en covas nas rochas e fondos volc\u00e1nicos, entre os 70 e os 700 m de profundidade e sae \u00e1 noite para alimentarse. \u00c9 un peixe carn\u00edvoro, que caza \u00e1s s\u00faas presas (peixes e cefal\u00f3podos) ao axexo.&lt;br&gt;\u00c9 un peixe ovoviv\u00edparo e as femias, que son m\u00e1is grandes que os machos (dimorfismo sexual), producen ovos e paren cr\u00edas tras un longo per\u00edodo de xestaci\u00f3n, a\u00ednda que a s\u00faa reproduci\u00f3n segue a ser un misterio. Os ovos son grandes, os maiores de entre todos os peixes, duns 9\u00a0cm de di\u00e1metro. As femias poden vivir at\u00e9 48 anos.\nHistoria.\nDebido a que non se encontrata un f\u00f3sil deste peixe en todo o cenozoico (a\u00ednda que si no mesozoico), cr\u00edase a principios do s\u00e9culo XX que este estaba extinto. Por\u00e9n, no ver\u00e1n de 1938, Marjorie Courtenay-Latimer, directora do \"East London Museum\", de East London, provincia do Cabo Oriental, Sur\u00e1frica, recibiu unha chamada telef\u00f3nica de Hendrik Goosen, patr\u00f3n dun pesqueiro, que lle comunicou que, cerca da desembocadura do r\u00edo Chalumna, preto de East London, que capturara un estra\u00f1o peixe azul nunca antes visto. Tras observalo, o esp\u00e9cime levouse ao museo, onde se conservou en formol, a\u00ednda que o peixe acabou estrag\u00e1ndose.\nO icti\u00f3logo surafricano James Leonard Brierley Smith, da universidade Rhodes, en Grahamstown, conseguiu chegar a velo no museo e, tras varios meses, deulle o seu nome cient\u00edfico, dedic\u00e1ndolle o x\u00e9nero, \"Latimeria\", \u00e1 directora do museo, e o espec\u00edfico, \"chalumnae\" (\"do Chalumna\") ao r\u00edo cerca do cal se descubiu.\nTras 14 anos de exhaustiva busca, no inverno de 1952, encontrouse o segundo esp\u00e9cime de celacanto nas illas Comores. Curiosamente se, por unha parte, o achado conmocionou a comunidade cient\u00edfica, por outra, os habitantes do arquip\u00e9lago xa estaban familiarizados coa existencia desta especie. Varias capturas m\u00e1is fix\u00e9ronse en augas das Comores ao longo do s\u00e9culo XX.\nEn outubro do ano 2000, en Sur\u00e1frica encontrouse unha nova poboaci\u00f3n desta especie. Estes achados suxiren que o celacanto puidese estar m\u00e1is estendido no \u00cdndico do que se pensaba."}
{"id": "332056", "revid": "22795", "url": "https://gl.wikipedia.org/wiki?curid=332056", "title": "Celacanto das Comores", "text": ""}
{"id": "332057", "revid": "98629", "url": "https://gl.wikipedia.org/wiki?curid=332057", "title": "Antonio Rodr\u00edguez del Busto", "text": "Antonio Rodr\u00edguez del Busto, nado en Ribadeo o 3 de xullo de 1848 e finado no oc\u00e9ano Atl\u00e1ntico o 18 de outubro de 1926, foi un escritor e xornalista galego.\nTraxectoria.\nFillo do naviero Jos\u00e9 Rodr\u00edguez e sobri\u00f1o do enxe\u00f1eiro Alexandre Le Laboureur. Estudou Nautica e Comercio en Ribadeo. Nos ver\u00e1ns estudaba en Ferrol para entrar na Armada de Guerra. Enviado polos seus pais a Arxentina, participou na guerra de Paraguai. Despois instalouse en C\u00f3rdoba, onde casou con Jer\u00f3nima Escuti. Apaixonado pola cultura e xornalista de aceirada pluma, fixo fortuna. Ao notar que a cidade de C\u00f3rdoba tend\u00eda a expandirse \u00e1 zona que agora conforma o barrio Alta C\u00f3rdoba, comprou esas terras. En 1886 formou unha sociedade urbanizadora con Marcos N. Ju\u00e1rez e Ram\u00f3n J. C\u00e1rcano e, dous anos despois, comezou a venda de terreos. Foi intendente da cidade de C\u00f3rdoba entre o 18 de abril e o 12 de maio de 1887.\nDirixiu os peri\u00f3dicos \"Eco de C\u00f3rdoba\", \"El Progreso\", \"El Interior\" e as revistas \"El Jaspe\" e \"El Moro Tarfe\" e fundou en 1890 \"El Debate\"; tam\u00e9n colaborou en \"El Nacional\", \"La Rep\u00fablica\" e \"La Tribuna\". Nos seus libros analizou cuesti\u00f3ns hist\u00f3ricas e da s\u00faa \u00e9poca.\nFinou no oc\u00e9ano Atl\u00e1ntico o 18 de outubro de 1926 a bordo do vapor \"Infanta Isabel de Borb\u00f3n\", cando regresaba dunha viaxe a Espa\u00f1a."}
{"id": "332059", "revid": "27155", "url": "https://gl.wikipedia.org/wiki?curid=332059", "title": "Anhingidae", "text": ""}
{"id": "332060", "revid": "98629", "url": "https://gl.wikipedia.org/wiki?curid=332060", "title": "Latimeria menadoensis", "text": "Latimeria menadoensis \u00e9 unha especie de peixe oste\u00edctio da superclase dos sarcopterixios, orde dos celacantiformes, \u00fanica da subclase dos actinistios, e familia dos latimer\u00edidos, unha das d\u00faas integrantes do x\u00e9nero \"Latimeria\", e que se co\u00f1ece vulgarmente como celacanto indonesio ou celacanto de Manado.\nEsta especie foi descrita en 1999, e est\u00e1 catalogada como vulnerable na \"Lista vermella de especies ameazadas\" da UICN.\nA outra especie co\u00f1ecida, o celacanto propiamente dito ou celacanto das Comores, \"Latimeria chalumnae\", consid\u00e9rase en perigo cr\u00edtico de extinci\u00f3n.\nDescubrimento.\nO 18 de setembro de 1997 foi observado un peixe de aparencia estra\u00f1a nun mercado de Manado Tua, pequena illa volc\u00e1nica no arquip\u00e9lago da Sonda, preto da costa do noroeste da illa de C\u00e9lebes (Sulawesi), Indonesia, do que se pensou, nun principio, cando se examinou, que se trataba dun celacanto (das Comores); por\u00e9n, difer\u00eda deste pola coloraci\u00f3n marr\u00f3n do seu dorso. Un segundo exemplar, de 1,2 m de lonxitude e 29\u00a0kg de peso, foi capturado vivo o 30 de xullo de 1998. Permaneceu vivo durante seis horas, posibilitando que fotografiara e se documentara a s\u00faa cor, movemento das aletas e comportamento en xeral. O esp\u00e9cime foi preservado e doado ao Museo de Zoolox\u00eda de Bogor.\nAs an\u00e1lises de ADN revelaron que o esp\u00e9cime difer\u00eda xeneticamente da poboaci\u00f3n das Comores.\nNa s\u00faa aparencia, os celacantos indonesios, chamados localmente \"raja laut\" (\"rei do mar\"), son similares aos celacantos das Comores, excepto pola coloraci\u00f3n do dorso de ton marr\u00f3n-agrisado en lugar de azulado. A especie foi descrita formalmente en 1999 por Pouyaud \"et al\". na publicaci\u00f3n \"Comptes Rendus de l'Acad\u00e9mie des sciences Paris\" co nome binomial \"Latimeria menadoensis\".\nEn 2005, un estudo de ADN mitocondrial estimou a separaci\u00f3n das d\u00faas especies entre hai 30 ou 40 mill\u00f3ns de anos."}
{"id": "332061", "revid": "22795", "url": "https://gl.wikipedia.org/wiki?curid=332061", "title": "Celacanto indonesio", "text": ""}
{"id": "332062", "revid": "5863", "url": "https://gl.wikipedia.org/wiki?curid=332062", "title": "Armando V\u00e1zquez", "text": ""}
{"id": "332063", "revid": "25871", "url": "https://gl.wikipedia.org/wiki?curid=332063", "title": "Cova de Altamira e arte rupestre paleol\u00edtica do norte de Espa\u00f1a", "text": "Cova de Altamira e arte rupestre paleol\u00edtica do norte de Espa\u00f1a \u00e9 o nome baixo o que se agrupan 18 covas situadas en diferentes rexi\u00f3ns do norte Espa\u00f1a, que en conxunto representan o apoxeo da arte rupestre do Paleol\u00edtico en Europa entre os anos 35.000 e 11.000 aC e foron designados colectivamente como un Patrimonio da Humanidade.\nCova de Altamira.\nA principal destas covas \u00e9 Altamira, no concello c\u00e1ntabro de Santillana del Mar. Segue sendo un dos ciclos de pintura m\u00e1is importantes da prehistoria, orixinarios dos per\u00edodos Magdaleniano e Solutreano do Paleol\u00edtico Superior. O estilo art\u00edstico desta cova representa a escola franco cant\u00e1brica, caracterizada polo realismo da s\u00faa representaci\u00f3n figurativa. A cova de Altamira foi declarada Patrimonio da Humanidade en 1985.\nExtensi\u00f3n 2008.\nEn 2008 o patrimonio da humanidade ampliouse para inclu\u00edr 17 covas adicionais situadas no norte de Espa\u00f1a, algunhas das cales conte\u00f1en exemplos destacados de arte rupestre do Paleol\u00edtico. Estas covas at\u00f3panse en tres rexi\u00f3ns aut\u00f3nomas: 5 en Asturias, 10 en Cantabria e 3 no Pa\u00eds Vasco."}
{"id": "332065", "revid": "5863", "url": "https://gl.wikipedia.org/wiki?curid=332065", "title": "Evaristo Martelo", "text": ""}
{"id": "332066", "revid": "5863", "url": "https://gl.wikipedia.org/wiki?curid=332066", "title": "Martelo Paum\u00e1n", "text": ""}
{"id": "332073", "revid": "98629", "url": "https://gl.wikipedia.org/wiki?curid=332073", "title": "Centro hist\u00f3rico de C\u00f3rdoba", "text": "O centro hist\u00f3rico de C\u00f3rdoba, Espa\u00f1a \u00e9 un dos m\u00e1is grandes do seu tipo en Europa. En 1984, a UNESCO rexistrou a Mesquita de C\u00f3rdoba como Patrimonio da Humanidade. Unha d\u00e9cada m\u00e1is tarde, ampliou a inscrici\u00f3n para inclu\u00edr a maior parte do casco antigo. O centro hist\u00f3rico ten unha gran cantidade de monumentos que preservan grandes rastros da \u00e9poca romana, \u00e1rabe e cristi\u00e1n.\nAntecedentes hist\u00f3ricos.\nEn primeiro lugar foi un concello cartaxin\u00e9s, C\u00f3rdoba foi capturado polos romanos no ano 206 antes de Cristo, pronto se converteu na capital da Hispania Citerior con preciosos edificios e impo\u00f1entes fortificaci\u00f3ns. No s\u00e9culo VI, co derrubamento do Imperio Romano, a cidade caeu en mans dos visigodos ata o comezo do s\u00e9culo VIII, cando foi conquistado polos mouros. No 716, C\u00f3rdoba converteuse nunha capital de provincia e, no 766, capital do emirato musulm\u00e1n de Al-Andalus. Polo s\u00e9culo X, como Califato de C\u00f3rdoba converteuse nunha das cidades m\u00e1is avanzadas do mundo, reco\u00f1ecidos pola s\u00faa cultura, a aprendizaxe e a tolerancia relixiosa. \u00c9 ademais dunha enorme biblioteca, a cidade encerraba m\u00e1is de 300 mesquitas e unha multitude de palacios e edificios administrativos. No 1236, o rei Fernando III tomou a cidade, constru\u00edndo novas defensas e converteu a Gran Mesquita nunha catedral. A cidade cristi\u00e1 creceu ao redor da catedral, con palacios, igrexas e unha fortaleza. Malia que a cidade perdeu a s\u00faa importancia pol\u00edtica baixo o dominio cristi\u00e1n, segue desempe\u00f1ando un papel importante no comercio grazas \u00e1s pr\u00f3ximas minas de cobre de Serra Morena.\nFronteiras xeogr\u00e1ficas.\nO centro hist\u00f3rico tal como def\u00ednese pola UNESCO comprende os edificios e as estreitas r\u00faas ao redor da catedral. Limita ao sur co Guadalquivir a fin de inclu\u00edr a Ponte Romana e a Torre da Calahorra, no leste coa r\u00faa San Fernando, e no norte co centro comercial. Ao oeste, incl\u00faese o Alc\u00e1zar e o barrio de San Basilio.\nMonumentos.\nP\u00f3dense ver evidencias da \u00e9poca romana nos 16 tramos da ponte sobre o Guadalquivir, os mosaicos no Alc\u00e1zar, as columnas do templo romano, e os restos da muralla romana. Ademais dos Ba\u00f1os Califais, a influencia \u00e1rabe no dese\u00f1o da cidade \u00e9 evidente nos xard\u00edns do Alc\u00e1zar xunto \u00e1 antiga Gran Mesquita. Minaretes da \u00e9poca sobreviven nas igrexas de Santiago, San Lorenzo, San Juan e da Ermida de Santa Clara. A presenza xud\u00eda durante o dominio musulm\u00e1n p\u00f3dese ver no barrio da Xuder\u00eda no que a sinagoga utilizouse ata 1492. \nO Alc\u00e1zar, orixinalmente un castelo \u00e1rabe, foi adaptado para servir como residencia dos reis cristi\u00e1ns no s\u00e9culo XIV, mentres que a Torre da Calahorra, constru\u00edda polos almohades, foi amplamente reelaborada polo rei Henrique II en 1369. A pequena Capela de San Bartolom\u00e9 completouse no estilo g\u00f3tico-mud\u00e9xar en 1410. Orixinalmente unha igrexa, o antigo hospital de San Sebasti\u00e1n, agora Centro de Congreso, completouse en 1516 nunha combinaci\u00f3n de estilos g\u00f3tico, mud\u00e9xar e do renacemento. Outras igrexas da \u00e9poca incl\u00faen San Nicol\u00e1s e San Francisco.\nTam\u00e9n hai unha serie de importantes edificios do s\u00e9culo XVI inclu\u00edndo o Seminario de San Pelagio, o Porta da Ponte, e o Palacio do Marqu\u00e9s da Fuensanta del Valle dese\u00f1ado por Hern\u00e1n Ruiz. Tam\u00e9n hai que resaltar o hospital do Cardeal Salazar do s\u00e9culo XVIII coa s\u00faa fachada barroca.\nOutros monumentos hist\u00f3ricos na cidade vella incl\u00faen o Palacio Episcopal constru\u00edda sobre os restos do antigo palacio visigodo e agora a Museo Diocesano de Belas Artes, e o Cabaleirizas Reais constru\u00eddas polo rei Filipe II en 1570 como parte do Alc\u00e1zar."}
{"id": "332074", "revid": "88215", "url": "https://gl.wikipedia.org/wiki?curid=332074", "title": "K League 1", "text": "A K League Classic \u00e9 a liga profesional de f\u00fatbol en Corea do Sur. O torneo comeza en marzo e remata en decembro. A K League Classic foi creada en 1983."}
{"id": "332076", "revid": "81969", "url": "https://gl.wikipedia.org/wiki?curid=332076", "title": "Seongnam FC", "text": "O Seongnam FC (\uc131\ub0a8 FC) \u00e9 un club de f\u00fatbol coreano da cidade de Seongnam. Fundouse en 1989 e compite na K League Classic."}
{"id": "332080", "revid": "81969", "url": "https://gl.wikipedia.org/wiki?curid=332080", "title": "Pohang Steelers", "text": "O Pohang Steelers (\ud3ec\ud56d \uc2a4\ud2f8\ub7ec\uc2a4) \u00e9 un club de f\u00fatbol coreano da cidade de Pohang. Fundouse en 1973 e compite na K League Classic."}
{"id": "332081", "revid": "81969", "url": "https://gl.wikipedia.org/wiki?curid=332081", "title": "Suwon Samsung Bluewings", "text": "O Suwon Samsung Bluewings (\uc218\uc6d0 \uc0bc\uc131 \ube14\ub8e8\uc719\uc988) \u00e9 un club de f\u00fatbol coreano da cidade de Suwon. Fundouse en 1995 e compite na K League Classic."}
{"id": "332082", "revid": "81969", "url": "https://gl.wikipedia.org/wiki?curid=332082", "title": "Ulsan Hyundai FC", "text": "O Ulsan Hyundai FC (\uc6b8\uc0b0 \ud604\ub300 \ucd95\uad6c\ub2e8) \u00e9 un club de f\u00fatbol coreano da cidade de Ulsan. Fundouse en 1983 e compite na K League Classic."}
{"id": "332083", "revid": "81969", "url": "https://gl.wikipedia.org/wiki?curid=332083", "title": "FC Seoul", "text": "O FC Seoul (FC \uc11c\uc6b8) \u00e9 un club de f\u00fatbol coreano da cidade de Se\u00fal. Fundouse en 1983 e compite na K League Classic."}
{"id": "332084", "revid": "81969", "url": "https://gl.wikipedia.org/wiki?curid=332084", "title": "Jeju United FC", "text": "O Jeju United FC (\uc81c\uc8fc \uc720\ub098\uc774\ud2f0\ub4dc FC) \u00e9 un club de f\u00fatbol coreano da cidade de Jeju. Fundouse en 1982 e compite na K League Classic."}
{"id": "332086", "revid": "1131", "url": "https://gl.wikipedia.org/wiki?curid=332086", "title": "Celeir\u00f3s", "text": "O top\u00f3nimo galego Celeir\u00f3s pode referirse a:"}
{"id": "332087", "revid": "81969", "url": "https://gl.wikipedia.org/wiki?curid=332087", "title": "Busan IPark", "text": "O Busan IPark (\ubd80\uc0b0 \uc544\uc774\ud30c\ud06c) \u00e9 un club de f\u00fatbol coreano da cidade de Busan. Fundouse en 1983 e compite na K League Challenge."}
{"id": "332088", "revid": "81969", "url": "https://gl.wikipedia.org/wiki?curid=332088", "title": "Jeonnam Dragons", "text": "O Jeonnam Dragons (\uc804\ub0a8 \ub4dc\ub798\uace4\uc988) \u00e9 un club de f\u00fatbol coreano da cidade de Jeolla do Sur. Fundouse en 1994 e compite na K League Classic."}
{"id": "332089", "revid": "81969", "url": "https://gl.wikipedia.org/wiki?curid=332089", "title": "Incheon United FC", "text": "O Incheon United FC (\uc778\ucc9c \uc720\ub098\uc774\ud2f0\ub4dc FC) \u00e9 un club de f\u00fatbol coreano da cidade de Incheon. Fundouse en 2003 e compite na K League Classic."}
{"id": "332090", "revid": "81969", "url": "https://gl.wikipedia.org/wiki?curid=332090", "title": "Suwon FC", "text": "O Suwon FC (\uc218\uc6d0 FC) \u00e9 un club de f\u00fatbol coreano da cidade de Suwon. Fundouse en 2003 e compite na K League 2."}
{"id": "332091", "revid": "89787", "url": "https://gl.wikipedia.org/wiki?curid=332091", "title": "Gimcheon Sangmu FC", "text": "O Sangju Sangmu FC (\uc0c1\uc8fc \uc0c1\ubb34 \ud504\ub85c\ucd95\uad6c\ub2e8) \u00e9 un club de f\u00fatbol coreano da cidade de Sangju. Fundouse en 1984 e compite na K League Classic."}
{"id": "332092", "revid": "81969", "url": "https://gl.wikipedia.org/wiki?curid=332092", "title": "Gwangju FC", "text": "O Gwangju FC (\uad11\uc8fc FC) \u00e9 un club de f\u00fatbol coreano da cidade de Gwangju. Fundouse en 2010 e compite na K League Classic."}
{"id": "332096", "revid": "88215", "url": "https://gl.wikipedia.org/wiki?curid=332096", "title": "K League 2", "text": "A K League Challenge \u00e9 a liga profesional de f\u00fatbol en Corea do Sur. O torneo comeza en marzo e remata en decembro. A K League Challenge foi creada en 2013."}
{"id": "332100", "revid": "81969", "url": "https://gl.wikipedia.org/wiki?curid=332100", "title": "Seoul E-Land FC", "text": "O Seoul E-Land FC (\uc11c\uc6b8 \uc774\ub79c\ub4dc FC) \u00e9 un club de f\u00fatbol coreano da cidade de Se\u00fal. Fundouse en 2014 e compite na K League Challange."}
{"id": "332101", "revid": "85894", "url": "https://gl.wikipedia.org/wiki?curid=332101", "title": "Juan Carlos Fern\u00e1ndez Pulpeiro", "text": "Juan Carlos Fern\u00e1ndez Pulpeiro, nado o 3 de xaneiro de 1956 en Foz, \u00e9 un xornalista e escritor galego en lingua castel\u00e1, xefe do servizo de prensa, comunicaci\u00f3n e protocolo da Deputaci\u00f3n Provincial de Lugo.\nTraxectoria.\n\u00c9 licenciado en Ciencias da Informaci\u00f3n na Universidade Complutense de Madrid e t\u00e9cnico superior en administraci\u00f3n p\u00fablica. Dirixiu as revistas \"Lucus Lucus\" e \"Palacio do Rei\". Colaborou en \"La Voz de Galicia\" e \"El Ideal Gallego\". Foi realizador e director de cine e televisi\u00f3n. Foi profesor da Escola Superior de Perfeccionamento dos Funcionarios da Administraci\u00f3n Aut\u00f3noma de Galicia e presidente da Asociaci\u00f3n de Amigos do Cami\u00f1o de Santiago na Provincia de Lugo.\nDurante os anos 2013 e 2014 foi investigado por acoso laboral e pola s\u00faa xesti\u00f3n dos cartos p\u00fablicos.\nObra.\nPublicou artigos na \"Revista Internacional de Protocolo\"; \"Lucus. Bolet\u00edn informativo de la Excelent\u00edsima Diputaci\u00f3n Provincial de Lugo\" e \"Lucensia, miscel\u00e1nea de cultura e investigaci\u00f3n\".\nSon da s\u00faa autor\u00eda os seguintes libros, case todos eles editados pola mesma deputaci\u00f3n de Lugo:"}
{"id": "332102", "revid": "89787", "url": "https://gl.wikipedia.org/wiki?curid=332102", "title": "Vivian Malone", "text": "Vivian Juanita Malone Jones, nada en Mobile, Alabama, o 15 de xullo de 1942 e finada en Atlanta, Xeorxia, o 13 de outubro de 2005, foi unha destacada activista estadounidense en prol dos dereitos civ\u00eds.\nTraxectoria.\nGa\u00f1ou fama por ser unha dos dous primeiros afroamericanos que se matricularon o 12 de xu\u00f1o de 1963 na Universidade de Alabama, grazas \u00e1 sentenza da Corte Suprema dos Estados Unidos de 1956, que condenaba o segregacionismo e outorgaba plenos dereitos aos negros para cursar estudos universitarios. Vivian presentouse na Universidade en contra da vontade do Gobernador do Estado, George Wallace, que a esperou na entrada cumprindo o seu compromiso coa comunidade de oporse \u00e1 educaci\u00f3n mixta entre brancos e negros.\nCando chegou a Garda Nacional catro horas e media m\u00e1is tarde e tras un discurso racista de Wallace, este retirouse e os dous estudantes, Vivian e James Hood, puideron entrar. Vivian acud\u00eda a clase escoltada por polic\u00edas e durante a s\u00faa estancia comet\u00e9ronse diversos actos de protesta, inclu\u00edndo tres bombas caseiras en diferentes puntos do recinto. Finalizou os estudos de empresariais o 30 de maio de 1965, sendo a primeira muller de raza negra en obter un t\u00edtulo universitario na universidade de Alabama, Estados Unidos. Posteriormente traballou no Departamento de Xustiza, na Axencia de Protecci\u00f3n do Medio Ambiente e como corredora de seguros.\nEn 1996, Wallace pediulle perd\u00f3n publicamente nun acto. No ano 2000 a Universidade onde cursou estudos concedeulle o Doutoramento en Letras. Con ocasi\u00f3n deste acto realizou a s\u00faa entrevista m\u00e1is longa para un medio de comunicaci\u00f3n na que afirmou que sent\u00eda \"como unha muller privilexiada que tivo a honra e representou a todos aqueles que loitaban por causas xustas\"."}
{"id": "332103", "revid": "25871", "url": "https://gl.wikipedia.org/wiki?curid=332103", "title": "Obras de Antoni Gaud\u00ed (Patrimonio da Humanidade)", "text": "As obras de Antoni Gaud\u00ed, arquitecto (1852-1926), est\u00e1n declaradas Patrimonio da Humanidade. A maior\u00eda son edificios de estilo modernista que se atopan na cidade de Barcelona ou a s\u00faa bisbarra, a\u00ednda que tam\u00e9n proxectou alg\u00fans edificios para outras zonas de Espa\u00f1a. Inicialmente, declarouse patrimonio da Humanidade o \u00abParque G\u00fcell, o Palau G\u00fcell e a Casa Mil\u00e0 en Barcelona\u00bb (1984), pero decidiuse ampliar no ano 2005 a outras catro edificaci\u00f3ns dese\u00f1adas por Antoni Gaud\u00ed, pasando a chamarse \u00abObras de Antoni Gaud\u00ed\u00bb. Todas elas, considera a Unesco, \u00abtestifican a excepcional contribuci\u00f3n creativa de Gaud\u00ed ao desenvolvemento da arquitectura e tecnolox\u00eda construtiva de finais do s\u00e9culo XIX e principios do XX\u00bb.\nOs sete edificios son:\nNota.\nAntoni Gaud\u00ed realizou outras obras de gran valor art\u00edstico e monumental como:"}
{"id": "332104", "revid": "22570", "url": "https://gl.wikipedia.org/wiki?curid=332104", "title": "Cesc Gay", "text": "Francesc Gay i Puig, m\u00e1is co\u00f1ecido coma Cesc Gay (Barcelona, 1967) \u00e9 un director de cinema e guionista catal\u00e1n.\nBiograf\u00eda.\nEstudou cinema na EMAV (\"Escola de Mitjans Audiovisuals de Barcelona\") onde de graduou en 1990. Debutou coma director en 1998, xunto co arxentino Daniel Gimelberg, coa s\u00faa obra \"Hotel Room\". Por volta do ano 2000 foi elixido para levar ao cinema a obra de teatro \"Kr\u00e0mpack\", realizando ademais a s\u00faa adaptaci\u00f3n.\nEn 2002 foi o creador e respons\u00e1bel da coordinaci\u00f3n de gui\u00f3n da serie de TV3 \"Jet lag\", realizada pola compa\u00f1\u00eda T de Teatre. En 2003 estrea o filme \"En la ciudad\" (protagonizada entre outros por M\u00f2nica L\u00f3pez, Eduard Fern\u00e1ndez, Mar\u00eda Pujalte) e Leonor Watling, coa que consegue o reco\u00f1ecemento mundial ao seu traballo; con ela Eduard Fern\u00e1ndez consegue o Premio Goya ao mellor actor secundario, obtendo tres nomeamentos m\u00e1is, para M\u00f2nica L\u00f3pez coma actriz de secundaria e para o propio Cesc Gay \u00e1 direcci\u00f3n e ao gui\u00f3n adaptado.\nEn 2006 estrea \"Ficci\u00f3\", protagonizada por Eduard Fern\u00e1ndez, Javier C\u00e1mara, Montse Germ\u00e1n, Carme Pla e mais \u00c0gata Roca, e producida por Gerardo Herrero e Marta Esteban. Por este filme foi galardoado co Premio Nacional de Cinema concedido pola Generalitat de Catalu\u00f1a en 2007. Posteriormente dirixiu \"V.O.S\", unha adaptaci\u00f3 da obra teatral de Carol L\u00f3pez. No ano 2012 estrea \"Una pistola en cada mano\" (en galego, \"Unha pistola en cada man\"), interpretada entre outros por Ricardo Dar\u00edn, Lu\u00eds Tosar, Javier C\u00e1mara, Eduard Fern\u00e1ndez, Alberto San Juan, Candela Pe\u00f1a, Eduardo Noriega e Leonor Watling.\nEn 2015 dirixiu \"Truman\", unha coproduci\u00f3n hispano-arxentina con Javier C\u00e1mara e Ricardo Dar\u00edn, un filme que retrata o emotivo reencontro de dous vellos amigos pola doenza terminal dun deles, e que conseguiu 11 nomeamentos aos premios Gaud\u00ed e seis nomeamentos aos premios Goya, dos que ga\u00f1a cinco, inclu\u00eddos mellor filme e mellor director para Cesc Gay."}
{"id": "332105", "revid": "5863", "url": "https://gl.wikipedia.org/wiki?curid=332105", "title": "Davi\u00f1a Facal", "text": ""}
{"id": "332106", "revid": "23204", "url": "https://gl.wikipedia.org/wiki?curid=332106", "title": "Azucre moreno", "text": "O azucre moreno \u00e9 azucre de sacarosa parcialmente refinado, de cor vari\u00e1bel entre o amarelo e o pardo, pega\u00f1ento ao tacto, cun contido m\u00ednimo de sacarosa do 85%. Cando \u00e9 procedente dos zumes depurados da cana de azucre ch\u00e1maselle azucre moreno de cana.\nA cor parda caracter\u00edstica d\u00e9bese \u00e1 presenza de melaza. \u00c9 un azucre sen refinar ou parcialmente refinado formado por criatais de azucre con alg\u00fan contido residual de melaza ou producido polo engadido de melaza ao azucre branco refinado.\nO azucre moreno incl\u00fae do 3,5\u00a0% (azucre moreno claro) ao 6,5\u00a0% (azucre moreno escuro) de melaza. O produto \u00e9 naturalmente h\u00famido por mord da natureza higrosc\u00f3pica da melaza, e pode ser procesado para obter variantes m\u00e1is manex\u00e1beis nos procesos industriais. O engadido de tinturas e outros produtos qu\u00edmicos pode estar permitida nalgunhas xurisdici\u00f3ns ou procesos industriais.\nO tama\u00f1o das part\u00edculas \u00e9 vari\u00e1bel mais xeralmente menor ca das do azucre branco granulado. As variantes para uso industrial (como a repostar\u00eda) pode estar baseadas no azucre extrafino, que ten cristais de aproximadamente 0,35\u00a0mm.\nValores nutricionais.\nO azucre moreno ten un contido cal\u00f3rico lixeiramente inferior por peso ca o azucre branco grazas \u00e1 presenza de auga. Cen gramos de azucre moreno cont\u00e9n 373 quilocalor\u00edas, fronte \u00e1s 396 do azucre branco. Por\u00e9n, o azucre moreno env\u00e1sase con maior densidade ca o branco grazas ao menor tama\u00f1o dos seus cristais, polo que pode ter m\u00e1is calor\u00edas se se miden por volume: unha cullerada de azucre moreno ten 48 quilocalor\u00edas fronte \u00e1s 45 do azucre branco.\nAzucre moreno natural.\nO azucre moreno natural ou simplemente azucre natural \u00e9 un azucre moreno producido na primeira cristalizaci\u00f3n do azucre de cana. Cont\u00e9n m\u00e1is melaza ca o azucre moreno, o que lle outorga un maior contido en minerais. Segundo o seu aspecto ou procedencia, pode recibir denominaci\u00f3ns alternativas, como azucre de Demerara, azucre mascabado ou azucre turbinado"}
{"id": "332108", "revid": "18868", "url": "https://gl.wikipedia.org/wiki?curid=332108", "title": "Azucre mascabado", "text": ""}
{"id": "332111", "revid": "5863", "url": "https://gl.wikipedia.org/wiki?curid=332111", "title": "XXIV edici\u00f3n dos Premios Goya", "text": "A 24\u00aa cerimonia de entrega dos Premios Goya tivo lugar no Palacio Municipal de Congresos de Madrid, o 14 de febreiro de 2010. O presentador foi Andreu Buenafuente."}
{"id": "332112", "revid": "23204", "url": "https://gl.wikipedia.org/wiki?curid=332112", "title": "XXV edici\u00f3n dos Premios Goya", "text": "A 25\u00aa cerimonia de entrega dos Premios Goya tivo lugar no Teatro Real de Madrid, o 13 de febreiro de 2011. O presentador foi Andreu Buenafuente."}
{"id": "332113", "revid": "5863", "url": "https://gl.wikipedia.org/wiki?curid=332113", "title": "XXVI edici\u00f3n dos Premios Goya", "text": "A 26\u00aa cerimonia de entrega dos Premios Goya tivo lugar no Palacio Municipal de Congresos de Madrid, o 19 de febreiro de 2012. Por primeira vez a presentadora foi Eva Hache."}
{"id": "332114", "revid": "23204", "url": "https://gl.wikipedia.org/wiki?curid=332114", "title": "XXIX edici\u00f3n dos Premios Goya", "text": "A 29\u00aa cerimonia de entrega dos Premios Goya tivo lugar no Centro de Congresos Pr\u00edncipe Felipe, localizado no Hotel Auditorium de Madrid, o 7 de febreiro de 2015. O presentador foi Dani Rovira."}
{"id": "332115", "revid": "15490", "url": "https://gl.wikipedia.org/wiki?curid=332115", "title": "XXX edici\u00f3n dos Premios Goya", "text": "A 30\u00aa cerimonia de entrega dos Premios Goya tivo lugar no Centro de Congresos Pr\u00edncipe Felipe, localizado no Hotel Auditorium de Madrid, o 6 de febreiro de 2016. O presentador foi Dani Rovira."}
{"id": "332117", "revid": "98629", "url": "https://gl.wikipedia.org/wiki?curid=332117", "title": "Liga Espartaquista", "text": "A liga Espartaquista (\"Spartakusbund\" en alem\u00e1n) foi un movemento revolucionario marxista organizado en Alema\u00f1a durante os \u00faltimos anos da primeira guerra mundial. Foi fundada por Karl Liebknecht e Rosa Luxemburg xunto a outros, tales como Clara Zetkin.\nActividade.\nO seu maior per\u00edodo de actividade foi durante a Revoluci\u00f3n Alem\u00e1 de 1918, cando se tentou incitar unha revoluci\u00f3n similar \u00e1 dos bolxeviques en Rusia, facendo circular publicaci\u00f3ns marxistas. Deron \u00e1 liga o nome de Espartaco, l\u00edder da rebeli\u00f3n de escravos m\u00e1is grande da historia de Roma. En decembro de 1918, a liga decidiu adherirse ao Comintern e renomeouse como Partido Comunista de Alema\u00f1a (KPD, Kommunistische Partei Deutschlands). \nO 1 de xaneiro de 1919, a liga Espartaquista/KPD participou (pero non a iniciou) nunha revoluci\u00f3n comunista de breve duraci\u00f3n en Berl\u00edn, a\u00ednda ante as advertencias de Rosa Luxemburg e de Karl Liebknecht, quen argumentaban que a rebeli\u00f3n era d\u00e9bil e que non contaban co apoio total da clase obreira. A revoluci\u00f3n (logo co\u00f1ecida como \"Levantamento Espartaquista\") foi derrotada polas forzas combinadas do Partido Socialdem\u00f3crata de Alema\u00f1a, os remanentes do ex\u00e9rcito alem\u00e1n e dos grupos paramilitares de extrema dereita co\u00f1ecidos como Freikorps, \u00e1s ordes do chanceler Friedrich Ebert. Luxemburg e Liebknecht, entre moitos outros, foron masacrados polos \"Freikorps\", e os seus corpos guindados ao r\u00edo. Centenares de Espartaquistas foron executados nas semanas que seguiron \u00e1 sublevaci\u00f3n. Os restos da liga disolv\u00e9ronse no Partido Comunista de Alema\u00f1a (KPD) que conservou o xornal da liga, \"Die Rote Fahne\" (A Bandeira Vermella), como a s\u00faa publicaci\u00f3n.\nOrganizaci\u00f3ns do mesmo nome.\nActualmente existen varias secci\u00f3ns nacionais da liga Comunista Internacional trotskista que se denominan \"Spartacist League\" (Liga Espartaquista). A s\u00faa principal secci\u00f3n \u00e9 a estadounidense, pero a LCI ten tam\u00e9n secci\u00f3ns en Australia, Gran Breta\u00f1a, Irlanda, Italia, Canad\u00e1, Xap\u00f3n, Alema\u00f1a, M\u00e9xico, Francia, Grecia e Sur\u00e1frica."}
{"id": "332119", "revid": "54336", "url": "https://gl.wikipedia.org/wiki?curid=332119", "title": "Cripta da Colonia G\u00fcell", "text": "A Igrexa da Colonia G\u00fcell \u00e9 un inacabado obra de Antoni Gaud\u00ed. Foi constru\u00eddo como un lugar de culto para o pobo nos arredores da zona industrial de Santa Coloma de Cervell\u00f3, cerca de Barcelona (Espa\u00f1a). A Colonia G\u00fcell foi a creaci\u00f3n do Conde Eusebi de G\u00fcell, con todo, cando G\u00fcell morreu en 1918 os seus fillos abandonaron o proxecto, o di\u00f1eiro esgotouse e s\u00f3 se rematou a cripta da igrexa.\nDese\u00f1o de Gaud\u00ed.\nA t\u00e9cnica que utilizou Gaud\u00ed para dese\u00f1ar a igrexa foi colgar pequenas bolsas de perdig\u00f3ns de cordas. A gravidade tirar\u00eda destas bolsas cara a abaixo, dando unha distribuci\u00f3n uniforme do peso e estirando as cordas para formar unha estrutura do modelo, mostr\u00e1ndolle as\u00ed como ter\u00edan que ser tanto as formas como os \u00e1ngulos dos seus piares. Fotografaba o modelo, a continuaci\u00f3n, d\u00e1lle a volta a fotograf\u00eda, e ent\u00f3n Gaud\u00ed pod\u00eda ver o modelo, que deb\u00eda mirar. Unha r\u00e9plica do seu modelo para a cripta at\u00f3pase no Museo baixo a Sagrada Familia en Barcelona.\nHistoria.\nO proxecto de colonia obreira ideado por G\u00fcell dispo\u00f1\u00eda de hospital, fonda, escolas, comercios, teatros, cooperativa e capela, ademais das f\u00e1bricas e as vivendas dos obreiros, nunha superficie total dunhas 160 hect\u00e1reas. Gaud\u00ed encargouse da planimetr\u00eda do conxunto, para o que contou coa colaboraci\u00f3n dos seus axudantes Francesc Berenguer, Joan Rubi\u00f3 e Josep Canaleta.\nA que ser\u00eda igrexa da Colonia foi proxectada por Gaud\u00ed en 1898, a\u00ednda que non se colocou a primeira pedra ata o 4 de outubro de 1908. Situouse no terreo dunha antiga mas\u00eda co\u00f1ecida como Can Soler de la Torre. Lamentablemente, s\u00f3 constru\u00eduse a cripta, xa que \u00e1 morte do conde G\u00fcell en 1918 os seus fillos abandonaron o proxecto. A cripta foi consagrada como tenencia parroquial o 3 de novembro de 1915 polo bispo de Barcelona, Enrique Reig Casanova, dedic\u00e1ndose ao Sagrado Coraz\u00f3n de Jes\u00fas.\nA cripta foi asaltada e incendiada o 19 de xullo de 1936, durante o transcurso da Guerra Civil, perd\u00e9ndose numerosos planos e documentos deixados por Gaud\u00ed, as\u00ed como a maqueta polifunicular orixinal. Destinada a almac\u00e9n, en 1939 foi restaurada, convert\u00e9ndose en parroquia o 20 de xullo de 1955 coa bendici\u00f3n do bispo de Barcelona Gregorio Modrego.\nHistoria recente.\nEn 2002 a cripta foi restaurada de novo pola Deputaci\u00f3n de Barcelona e os ministerios de Cultura e Fomento, baixo a direcci\u00f3n do arquitecto Antoni Gonz\u00e1lez Moreno-Navarro. A intervenci\u00f3n levada a cabo sufriu numerosas cr\u00edticas por non respectar a vontade orixinal de Gaud\u00ed e por malograr numerosos elementos estruturais orixinais. En 2005 a cripta da Colonia G\u00fcell foi declarada Patrimonio da Humanidade pola UNESCO.\nCon todo presenta unha estrutura m\u00e1is amable co turista, e agora os visitantes poden permanecer no teito, o que ser\u00eda o chan da igrexa."}
{"id": "332120", "revid": "98629", "url": "https://gl.wikipedia.org/wiki?curid=332120", "title": "Negociaci\u00f3ns Vikzhel", "text": "As negociaci\u00f3ns Vikzhel foron unhas conversaci\u00f3ns, finalmente fracasadas, entre os partidos socialistas rusos impostas polo comit\u00e9 executivo do sindicato ferroviario ruso (Vikzhel) co fin de substitu\u00edr o Sovnarkom, un Goberno exclusivamente bolxevique recentemente formado durante a Revoluci\u00f3n de Outubro, por unha coalici\u00f3n das forzas socialistas.\nTrala toma do poder do Sovnarkom durante a Revoluci\u00f3n de Outubro, os seus opositores pol\u00edticos socialistas recorreron \u00e1s armas. O comit\u00e9 executivo do Vikzhel, partidario da formaci\u00f3n dun Goberno de coalici\u00f3n entre os diversos partidos socialistas, obrigoulles a iniciar negociaci\u00f3ns para a s\u00faa creaci\u00f3n. O Vikzhel ameazaba con paralizar o transporte ferroviario, fundamental para abastecer as cidades e transportar as tropas tanto do Sovnarkom como as dos seus adversarios.\nA actitude dos distintos partidos variou segundo a sorte dos combates, que o Vikzhel non lograra deter. As correntes m\u00e1is conservadoras dos partidos Socialrevolucionario (PSR) e Menxevique mostr\u00e1ronse ao comezo intransixentes e partidarias de desfacer as consecuencias da Revoluci\u00f3n de Outubro na mesa de negociaci\u00f3ns, posibilidade favorecida pola puxanza da fracci\u00f3n bolxevique disposta ao acordo e a adversa situaci\u00f3n militar gobernamental. Petrogrado atop\u00e1base ameazada polas forzas reunidas por Kerenskii e Moscova estaba a\u00ednda en disputa. Doutra banda, facci\u00f3ns dos tres partidos avogaban con vehemencia pola formaci\u00f3n da coalici\u00f3n.\nTras varias sesi\u00f3ns, as partes alcanzaron un principio de acordo que, con todo, acabou rexeitando a maior\u00eda do comit\u00e9 central bolxevique, novamente baixo o control da fracci\u00f3n leninista, oposta \u00e1s concesi\u00f3ns \u00e1s correntes conservadoras das outras formaci\u00f3ns. A vitoria bolxevique en Moscova, o esmagamento do levantamento dos cadetes na capital e o fracaso da ofensiva de Kerenskii contra Petrogrado endureceron a posici\u00f3n bolxevique \u00e1 vez que moderaron as esixencias dos seus adversarios socialistas. Lenin, co apoio fundamental de Trotski e o apoio cada vez maior do comit\u00e9 central bolxevique, esixiu unha serie de condici\u00f3ns para continuar as conversaci\u00f3ns inaceptables para a outra parte, que respondeu coas s\u00faas propias, rexeitadas \u00e1 s\u00faa vez polo Goberno. Os esforzos dos bolxeviques moderados por alcanzar un acordo intermedio que non inclu\u00edse todas as condici\u00f3ns aprobadas polo seu comit\u00e9 central levou a Lenin a tratar de imporlles a disciplina do partido e a retarlles a tomar o control. Os moderados, en resposta, dimitiron dos seus postos no Goberno e no comit\u00e9 central, o que non serviu para moderar a posici\u00f3n daquel. Tras varios d\u00edas, o rexeitamento das condici\u00f3ns da oposici\u00f3n por parte da fracci\u00f3n leninista e a contrariedade da maior\u00eda da oposici\u00f3n a aceptar as dos bolxeviques conduciron ao fracaso das negociaci\u00f3ns. Semanas despois, con todo, os socialrevolucionarios de esquerda, escindidos xa do PSR, entraron no Goberno.\nAntecedentes.\nAnte a toma do poder polos bolxeviques durante a Revoluci\u00f3n de Outubro \u2013non en nome propio, sen\u00f3n no dos soviets\u2013, parte dos seus adversarios pol\u00edticos socialistas decidiron opo\u00f1erse a eles polas armas. Nin sequera a \u00e1 esquerda socialrevolucionaria, que permanecera no congreso sovi\u00e9tico trala retirada do resto de partidos, estaba disposta a ingresar no Goberno se non hab\u00eda acordo entre aqueles socialistas que apoiaban a Revoluci\u00f3n de Outubro e os que a rexeitaban. Os partidarios dun acordo entre socialistas \u2013menxeviques internacionalistas, socialrevolucionarios de esquerda e a corrente bolxevique moderada encabezada por Kamenev e Zinoiev\u2013, comezaron a traballar para lograr o pacto. A posibilidade de formar un Goberno socialista de coalici\u00f3n contaba as\u00ed mesmo con bastante apoio popular, que se reflectiu no apoio \u00e1 creaci\u00f3n da Xunta Sindical de Petrogrado ou o Soviet de V\u00fdborg.\nA maior\u00eda dos socialrevolucionarios (PSR) neg\u00e1ronse \u00e1 restauraci\u00f3n do Goberno provisional derrocado e a pol\u00edtica de coalici\u00f3n coa burgues\u00eda, dada a s\u00faa impopularidade. En Petrogrado, Stankevich quedou s\u00f3 na defensa do anterior gabinete, mentres que en Moscova os ferroviarios impuxeron ao partido a aceptaci\u00f3n dun novo Goberno exclusivamente socialista. Con todo, o comit\u00e9 central segu\u00eda defendendo a eliminaci\u00f3n dos bolxeviques do poder e o regreso provisional de Kerenskii para entregar o poder a un novo gabinete de coalici\u00f3n socialista que exclu\u00edse a formaci\u00f3n de Lenin. O partido, a pesar de carecer de forza algunha, esix\u00eda o apartamento dos bolxeviques.\nO sindicato nacional de ferroviarios decidiu non tomar partido por ningunha das facci\u00f3ns, mediar entre o Comit\u00e9 Militar Revolucionario de Petrogrado e o Comit\u00e9 de Salvaci\u00f3n da Patria e a Revoluci\u00f3n, tratar de obrigar \u00e1s partes enfrontadas a po\u00f1er fin ao conflito e formar unha coalici\u00f3n de Goberno socialista. O poder do sindicato resid\u00eda na s\u00faa capacidade de paralizar as comunicaci\u00f3ns mediante a folga; dado que o exiguo abastecemento das cidades e o movemento de tropas depend\u00edan da rede de ferrocarr\u00eds, a ameaza de folga do sindicato era grave. O comit\u00e9 executivo segu\u00eda esencialmente a pol\u00edtica dos socialrevolucionarios de esquerda, o grupo m\u00e1is numeroso do comit\u00e9 con arredor dun cuarto dos cerca de corenta membros. Estes desexaban apartar a burgues\u00eda do Goberno, acabar coa guerra e formar un gabinete de todas as forzas socialistas no que ningunha dominase as demais.\nO , o Vikzhel trasladouse de Moscova, onde ti\u00f1a a s\u00faa sede, a Petrogrado e tras entrevistarse con delegados do congreso sovi\u00e9tico, representantes do Ministerio de Transportes e dirixentes bolxeviques moderados, impuxo un bloqueo do transporte de tropas e proclamou a convocatoria de folga para a media noite do se os bolxeviques non aceptaban negociar. Na \u00faltima sesi\u00f3n do II Congreso celebrada ese mesmo d\u00eda, o seu representante expresara a s\u00faa oposici\u00f3n \u00e1 toma do poder por un \u00fanico partido e reclamara a formaci\u00f3n dunha coalici\u00f3n de todos os partidos socialistas. Para impo\u00f1er a s\u00faa vontade, o Vikzhel tomara o control dos ferrocarr\u00eds. Calquera intento de ataque aos ferroviarios desembocar\u00eda no fin da subministraci\u00f3n da capital, indicara o representante do Vikzhel.\nTres d\u00edas m\u00e1is tarde, comezaron os enfrontamentos entre partidarios e opositores do novo Goberno en Moscova, ao comezo desfavorables aos primeiros. Os combates nos arredores de Petrogrado tampouco cesaran. A situaci\u00f3n do novo Goberno era precaria, sen controlar a\u00ednda Moscova e asediado en Petrogrado, onde o produciuse o mot\u00edn junker e ao que se acercaban as tropas reunidas por Kerenskii.\nO , tanto o Goberno como o Comit\u00e9 de Salvaci\u00f3n da Patria e a Revoluci\u00f3n \u2013controlado polos socialrevolucionarios e menxeviques e oposto ao Goberno bolxevique\u2013, trataron de balde ga\u00f1arse o favor do Vikzhel. Ao d\u00eda seguinte, e a pesar da negativa do Comit\u00e9 Central menxevique de tratar cos bolxeviques, do seu chamamento a formar un novo Goberno e exixir ao Comit\u00e9 Militar Revolucionario a s\u00faa rendici\u00f3n, o Comit\u00e9 de Salvaci\u00f3n aveuse a formar un novo Goberno socialista que exclu\u00edse os bolxeviques e Riazanov, en representaci\u00f3n destes, invitou os ferroviarios a acudir a Smolny para comezar as negociaci\u00f3ns. As partes aceptaran as\u00ed a exixencia do sindicato de negociar, pero Vikzhel non conseguiu que se proclamase tam\u00e9n o alto o fogo. Mentres, aumentaba a tensi\u00f3n entre o Comit\u00e9 Militar Revolucionario que defend\u00eda a cidade fronte a Kerenskii e o Vikzhel, que bloqueaba os movementos de tropas.\nComezo das negociaci\u00f3ns.\nAs conversas comezaron a noite do na sede do Ministerio de Transportes, tralo inicio dos duros combates en Moscova e o avance de Kerenskii at\u00e9 Gatchina. \u00c1 sesi\u00f3n acudiron vinte e seis delegados dos distintos partidos socialistas. A base das negociaci\u00f3ns era a proposta do Vikzhel de formar un novo Goberno socialista que abarcase desde os bolxeviques ata os socialistas populares. A proposta simult\u00e1nea de alto o fogo foi rexeitada polos socialistas m\u00e1is conservadores \u2013que segu\u00edan esixindo a exclusi\u00f3n dos bolxeviques dun futuro Goberno\u2013 e por Kerenskii.\nA corrente bolxevique moderada, encabezada por Lev Kamenev, lograra o apoio do Comit\u00e9 Central do Partido Bolxevique \u2013do que estaban ausentes Lenin, Trotski e Zinoviev\u2013 para participar, coa intenci\u00f3n de inclu\u00edr no Goberno aos partidos que abandonaran as sesi\u00f3ns do Segundo Congreso dos Soviets. Lenin e Trotski estaban reunidos co Comit\u00e9 Militar Revolucionario para coordinar o esmagamento do levantamento dos cadetes e a defensa da capital fronte a Kerenskii.\n A moci\u00f3n do Comit\u00e9 Central inclu\u00edra a necesidade de aceptar as resoluci\u00f3ns do congreso sovi\u00e9tico, a responsabilidade do novo gabinete ante os soviets e a inclusi\u00f3n nel de todas as formaci\u00f3ns socialistas como bases para negociar cos adversarios. Kamenev desexaba obter o apoio dos socialistas moderados e privar del a Kerenskii. Para iso, estaba disposto a manter nos seus postos no Comit\u00e9 Executivo Central aos delegados que se retiraran durante o Congreso. O desenvolvemento dos combates, adverso para os bolxeviques tanto en Moscova como nas aforas de Petrogrado entre o e o , favorec\u00eda a actitude conciliadora bolxevique. Na sesi\u00f3n plenaria do Comit\u00e9 Executivo Central Panruso (VTsIK) o mesmo d\u00eda , Kamenev mostrouse disposto a aceptar a exclusi\u00f3n de Lenin e Trotski que esix\u00edan os demais partidos socialistas moderados e a contemplar un Goberno no que o seu partido non ostentase a maior\u00eda.\nA mesma debilidade do Sovnarkom que facilitaba a moderaci\u00f3n bolxevique endureceu a postura dos partidos socialistas que apoiaron ao Goberno provisional derrocado na Revoluci\u00f3n de Outubro.\nGendelman, portavoz dos socialrevolucionarios, mostrouse disposto a po\u00f1er fin ao Goberno de Kerenskii e a crear un novo Consello de Ministros exclusivamente socialista, pero sen contar cos bolxeviques e s\u00f3 trala derrota militar destes, a animou aos ferroviarios a apoiar as operaci\u00f3ns militares de Kerensekii. A pesar do ton belicoso de Gendelman, ese mesmo d\u00eda fracasara o levantamento en Petrogrado alentado polo seu partido.\nM\u00e1rtov desexaba encarrilar a Revoluci\u00f3n de Outubro e evitar que un enfrontamento entre socialistas facilitase a contrarrevoluci\u00f3n. O seu desexo de acabar cos enfrontamentos entre socialistas de forma pac\u00edfica compart\u00edano outros delegados nas conversas. Desexoso de que non fracasasen as negociaci\u00f3ns, mostrouse inicialmente conciliador cos bolxeviques na primeira sesi\u00f3n. Durante as conversas, expresou a s\u00faa oposici\u00f3n \u00e1s medidas represivas do Sovnarkom, como o peche de publicaci\u00f3ns socialistas, fusilamentos sen xu\u00edzo previo e outros excesos do Comit\u00e9 Militar Revolucionario. Na s\u00faa opini\u00f3n, a falta de acordo entre socialistas levar\u00eda a unha inminente guerra civil. Dan, tam\u00e9n en representaci\u00f3n dos menxeviques, indicou que o seu partido s\u00f3 participar\u00eda no novo gabinete se ingresaban tam\u00e9n os socialrevolucionarios. Cun acordo preliminar entre as partes, formouse un comit\u00e9 interpartidista que comezou a concretar o acordo durante a noite.\nA sesi\u00f3n da ma\u00f1\u00e1 do foi breve: os delegados escoitaron o informe sobre as negociaci\u00f3ns con Kerenskii e convocaron unha nova reuni\u00f3n para a noite. Na sesi\u00f3n nocturna, Martov esixiu a abolici\u00f3n do decreto do Comit\u00e9 Militar Revolucionario que demandaba o arresto e xu\u00edzo ante un tribunal revolucionario dos membros do Comit\u00e9 de Salvaci\u00f3n, reivindicaci\u00f3n aceptada polo Vikzhel. Pola ma\u00f1\u00e1, nunha conferencia conxunta de menxeviques e socialrevolucionarios, os dous partidos acordaron unha serie de reivindicaci\u00f3ns para presentar esa noite na segunda sesi\u00f3n das negociaci\u00f3ns: desarme da Garda Vermella, entrega do control da gornici\u00f3n da capital ao concello e a proclamaci\u00f3n dun armisticio. A cambio, compromet\u00edanse a que as tropas de Kerenskii non loitaran na capital e se formara un novo Goberno socialista, exclu\u00edndo aos bolxeviques. O Vikzhel forzara aos socialrevolucionarios a negociar. Na sesi\u00f3n nocturna, o novo representante socialrevolucionario, Rakitnikov, m\u00e1is \u00e1 esquerda que Gendelman, admitiu a participaci\u00f3n de ministros bolxeviques no novo Goberno, non como representantes do partido, sen\u00f3n a t\u00edtulo persoal pero vetou a inclusi\u00f3n de Lenin ou Trotski. O novo Goberno deb\u00eda ademais responder ante o Preparlamento, que ser\u00eda restaurado. O \u00e1 dereita do PSR, ao igual que os defensistas menxeviques, en calquera caso, seguiron neg\u00e1ndose a gobernar xunto aos bolxeviques.\nO , as posici\u00f3ns acerc\u00e1ronse \u00e1s propostas do Vikzhel \u2014cuxos representantes eran socialrevolucionarios de esquerda\u2014: os bolxeviques mostr\u00e1ronse m\u00e1is conciliadores e deixaron de exixir o 51% das carteiras do gabinete, os socialrevolucionarios de dereita ofrec\u00e9ronse a entrar nun Goberno sen Lenin nin Trotski e os menxeviques de dereita mostr\u00e1ronse dispostos a apoiar ao novo Goberno \u2013incluso se inclu\u00eda bolxeviques\u2013 a\u00ednda que non a participar nel. O PSR ademais admitiu a desaparici\u00f3n do Goberno provisional e abandonou a s\u00faa exixencia de resucitar o Preparlamento. Reclamaron, por\u00e9n, a concesi\u00f3n de escanos aos soviets campesi\u00f1os e \u00e1s dumas (concellos) nun novo \u00f3rgano lexislativo, o que houbese deixado en minor\u00eda aos bolxeviques. Os reveses de Kerenskii moderaron as posici\u00f3ns menxeviques e socialrevolucionarios pero, ao mesmo tempo, endureceron as dos bolxeviques.\nA maior\u00eda dos delegados aprobou a creaci\u00f3n do novo organismo proposto polos menxeviques e socialrevolucionarios. A pesar do principio de acordo, as partes deb\u00edan ademais resolver importantes cuesti\u00f3ns pr\u00e1cticas: se o novo Goberno responder\u00eda ante o VTsIK ou ante outro organismo, o n\u00famero de comisar\u00edas que se outorgar\u00eda a cada formaci\u00f3n e quen formar\u00eda parte do gabinete.\nA\u00ednda que M\u00e1rtov e Dan lograron que o Comit\u00e9 Central menxevique apoiase as negociaci\u00f3ns e a formaci\u00f3n dun novo gabinete de coalici\u00f3n socialista, a fracci\u00f3n defensista continuaba opo\u00f1\u00e9ndose en xeral a calquera acordo cos bolxeviques, aos que esix\u00eda a restauraci\u00f3n das liberdades abolidas e a inmediata convocatoria da Asemblea Constitu\u00ednte. A s\u00faa posici\u00f3n respecto a que Goberno deb\u00eda substitu\u00edr o Sovnarkom, non era clara: mentres uns avogaban polo regreso de Kerenskii, outros prefer\u00edan unha nova coalici\u00f3n que non encabezase este, e outros incluso estaban dispostos a pactar cos bolxeviques se estes exclu\u00edan a Lenin e Trotski do futuro Goberno.\nAcordo aparente.\nUnha comisi\u00f3n de varios partidos resolveu a maior\u00eda dos desacordos na sesi\u00f3n do : aprobouse a formaci\u00f3n dun novo \u00f3rgano lexislativo, o \u00absoviet popular\u00bb, no que participar\u00eda non s\u00f3 o novo CEC elixido no II Congreso, sen\u00f3n o anterior, os concellos, os principais sindicatos e os soviets provinciais. Este organismo ser\u00eda o encargado de elixir o novo Goberno que, por\u00e9n, se decidiu xa nas conversas. Na pr\u00e1ctica, era case unha resurrecci\u00f3n do Preparlamento disolto durante a Revoluci\u00f3n de Outubro. O Presidente do novo gabinete ser\u00eda o socialrevolucionario Victor Chernov e non contar\u00eda coa presenza de Lenin nin de Trotski. O pacto, acadado tras horas de debate, que reservaba importantes ministerios \u2013Educaci\u00f3n, Industria, Comercio, e posiblemente Traballo, Interior e Exteriores\u2013 para os bolxeviques e logrado principalmente polo acordo dos moderados bolxeviques, os socialrevolucionarios de esquerda e os menxeviques internacionalistas, parec\u00eda definitivo.\nKamenev comprometeuse a publicalo; \"Izvestia\" publicou unha versi\u00f3n pouco fiel, que exclu\u00eda a lista de ministros ou a participaci\u00f3n dos concellos no novo organismo lexislativo. \"Rabochii i soldat\" indicou que se lograra un acordo entre os partidos con representaci\u00f3n nos soviets.\nFracaso.\nAs discrepancias bolxeviques.\nO , chegou a noticia da vitoria das forzas bolxeviques en Moscova e da retirada das forzas de Kerenskii dos arredores de Petrogrado, o que aliviou a presi\u00f3n militar sobre o Goberno e, nos d\u00edas seguintes, levou a un afastamento das posici\u00f3ns na mesa de negociaci\u00f3ns. Coa vitoria militar, o interese dos bolxeviques por negociar cos seus adversarios \u2013nulo no caso de Lenin\u2013 minguou notablemente. Pola s\u00faa banda, os socialrevolucionarios tampouco participaban con intenci\u00f3n de acadar un acordo. Ambas partes acudiron \u00e1s negociaci\u00f3ns obrigadas polos ferroviarios. O regreso de Lenin e Trotski \u00e1s sesi\u00f3ns do Comit\u00e9 Central favoreceu as\u00ed mesmo o endurecemento da posici\u00f3n negociadora bolxevique.\nLenin e Trotski \u2014este \u00faltimo acababa de regresar dos combates ao sur da capital contra Kerenskii\u2013, convencidos de que Kamenev realizara concesi\u00f3ns excesivas, atacaron o acordo na longa reuni\u00f3n do Comit\u00e9 Central da tarde e da noite do . Lenin sosti\u00f1a que a inclusi\u00f3n das dumas ser\u00eda unha concesi\u00f3n \u00e1s forzas burguesas e acabar\u00eda coa asunci\u00f3n do poder polos soviets aprobada no II Congreso; defend\u00eda un Goberno exclusivamente bolxevique. Convencido de que a revoluci\u00f3n en Rusia estender\u00edase pronto polo resto de Europa, sosti\u00f1a que as concesi\u00f3ns aos socialistas moderados devolver\u00edalles o poder gobernamental perdido e frustrar\u00eda a revoluci\u00f3n mundial. Nunha axitada sesi\u00f3n, avogou por arrestar ao Vikzhel se opo\u00f1\u00eda resistencia ao Goberno e retou \u00e1 corrente conciliadora de Kamenev a forzar unha escisi\u00f3n do partido e tomar o poder en caso de obter a maior\u00eda \u2013\u00e1 vez que ameazaba con solicitar o apoio dos mari\u00f1os neste caso\u2013. Lunacharski, en defensa do acordo, op\u00faxose a exclu\u00edr \u00e1s dumas, elixidas por sufraxio universal e que consideraba necesarias para garantir a administraci\u00f3n do Estado, as\u00ed como ao uso da forza ou do terror para manterse no poder. Recibiu o apoio de Viktor Nogu\u00edn, que criticou a ausencia dos soviets de menxeviques e socialrevolucionarios, xa que esta volv\u00edanos in\u00fatiles, e de David Riaz\u00e1nov, que tem\u00eda que o rexeitamento do pacto lles privara do apoio dos socialrevolucionarios de esquerda e invalidara a promesa dun Goberno sovi\u00e9tico. Trotski, pola s\u00faa banda, tomou partido por Lenin e atacou con dureza aos moderados.\nA\u00ednda que os moderados mostr\u00e1ronse dispostos a continuar as negociaci\u00f3ns e tratar de modificar o acordo acadado, Lenin indicou que as conversas s\u00f3 deb\u00edan continuar como estrataxema para facilitar as operaci\u00f3ns militares contra Kerenskii, xa que estaba convencido de que os outros partidos socialistas non aceptar\u00edan aos soviets como base do goberno nacional. Pola s\u00faa banda, Trotski indicou que un acordo cos menxeviques s\u00f3 servir\u00eda para complicar as actividades gobernamentais dos bolxeviques. Iakov Sverdlov suxeriu o uso dun incidente para po\u00f1er fin \u00e1s negociaci\u00f3ns. A votaci\u00f3n final conclu\u00edu con dez votos favorables a continuar dialogando cos adversarios socialistas e catro opostos a facelo. A pesar disto, o comit\u00e9 aprobou certas condici\u00f3ns propostas por Lenin: a aceptaci\u00f3n do poder pol\u00edtico sovi\u00e9tico e do II Congreso e os seus decretos, a responsabilidade do Goberno ante o Comit\u00e9 Executivo Central, a exclusi\u00f3n deste das organizaci\u00f3ns que non fosen soviets, a inclusi\u00f3n de si mesmo e de Trotski no gabinete, e a loita contra as forzas contrarrevolucionarias, inclu\u00eddo Kerenskii. Estas condici\u00f3ns m\u00ednimas deb\u00edan servir para po\u00f1er de manifesto a imposibilidade \u2014sinalada por Trotski\u2014 de chegar a un acordo cos moderados sen acabar \u00e1 vez coa posibilidade de alianza cos socialrevolucionarios de esquerda.\nA posici\u00f3n bolxevique aprobada na reuni\u00f3n do Comit\u00e9 Central presentouna pouco despois esa mesma noite V. Volodarski, m\u00e1is pr\u00f3ximo \u00e1s teses de Lenin, ante o Comit\u00e9 Executivo Central, para desilusi\u00f3n dos partidarios do acordo cos demais partidos, que cr\u00edan nas perspectivas dun pacto inmediato. A maior\u00eda bolxevique no Comit\u00e9 Executivo asegurou a aprobaci\u00f3n da moci\u00f3n proposta por Volodarski, aprobada ao final tam\u00e9n cos votos dos socialrevolucionarios de esquerda, que primeiro intentaron en van presentar unha moci\u00f3n alternativa m\u00e1is conciliadora.\nA retirada dos socialrevolucionarios.\nAnte a reiteraci\u00f3n da exixencia bolxevique de que o poder residise s\u00f3 nos soviets, os delegados socialrevolucionarios retir\u00e1ronse das conversas, \u00e1s que s\u00f3 acudiron a partir de ent\u00f3n como observadores. En realidade, o PSR participara nelas con aversi\u00f3n, obrigado polos ferroviarios; Kerenskii mostr\u00e1rase receptivo \u00e1s propostas do Vikzhel s\u00f3 trala derrota nos outeiros de Pulkovo Intransixentes nas sesi\u00f3ns, apenas decidiron conceder aos bolxeviques unha parte do poder pol\u00edtico do que estes xa se beneficiaban por completo.\nAs discrepancias menxeviques.\nMentres Kamenev se enfrontaba \u00e1 necesidade de tratar de convencer os seus correlixionarios de aceptar as dumas no novo Parlamento ou de que socialrevolucionarios e menxeviques admitisen as condici\u00f3ns engadidas por Lenin e aprobadas polo Comit\u00e9 Central bolxevique, os menxeviques partidarios do acordo enfront\u00e1banse ao mesmo tempo aos seus propios rivais no partido. O d\u00eda anterior, apenas lograran aprobar unha resoluci\u00f3n para continuar negociando cos bolxeviques por doce votos fronte a once. A noite do repetiuse o resultado e os defensistas decidiron dimitir do Comit\u00e9 Central, o que desatar\u00eda unha grave crise das d\u00faas correntes dos partido. Para evitalo, a escasa maior\u00eda internacionalista decidiu facer concesi\u00f3ns aos defensistas. O Comit\u00e9 Central menxevique respondeu ao d\u00eda seguinte \u00e1s condici\u00f3ns menxeviques con outras propias. Inclu\u00edan o rexeitamento de exclu\u00edr as dumas e outras organizaci\u00f3ns democr\u00e1ticas das novas Cortes \u2013concesi\u00f3n aos defensistas para tratar de conseguir o seu apoio\u2013, a liberaci\u00f3n dos presos pol\u00edticos arrestados nos d\u00edas precedentes, o fin do terror pol\u00edtico e a restauraci\u00f3n de dereitos pol\u00edticos como o dereito a folga, reuni\u00f3n, asociaci\u00f3n e liberdade de prensa, o alto o fogo no conflito con Krasnov e Kerenskii e o traspaso dalgunhas tropas \u00e1s dumas para evitar pogromos e saqueos.\nNovo acordo, crise bolxevique e menxevique.\nLenin rexeitou estas condici\u00f3ns e logrou aprobar cunha maior\u00eda dun voto unha nova resoluci\u00f3n m\u00e1is intransixente que a anterior o . A moci\u00f3n, rexeitada en balde polos moderados do Comit\u00e9 Central, esix\u00eda a s\u00faa presenza e a de Trotski no Goberno, e indicaba que s\u00f3 as medidas do Sovnarkom eran compatibles coa expansi\u00f3n da revoluci\u00f3n rusa por Europa. Mediante a exixencia de condici\u00f3ns inaceptables para menxeviques e socialrevolucionarios, trataba de facer fracasar as negociaci\u00f3ns, sen rexeitar abertamente o acordo orixinal. K\u00e1menev, cada vez con menos apoios no Comit\u00e9 Central bolxevique, tratou de desbloquear as negociaci\u00f3ns presentando publicamente ante o Comit\u00e9 Executivo Central a segunda moci\u00f3n de Lenin; logo de protestar e permitir un receso, a oposici\u00f3n aprobou a moci\u00f3n de K\u00e1menev presentada en nome da delegaci\u00f3n bolxevique. Esta inclu\u00eda o ingreso das dumas, os sindicatos e representantes do congreso sovi\u00e9tico campesi\u00f1o e do Ex\u00e9rcito no novo Parlamento, a reserva de canto menos a metade dos escanos para os bolxeviques, a inclusi\u00f3n no novo Goberno de Lenin e Trotski e a cesi\u00f3n dos ministerios de Interior, Traballo e Exteriores ao seu partido. A madrugada do , a oposici\u00f3n aceptara a moci\u00f3n de K\u00e1menev ao co\u00f1ecer as esixencias, moito maiores, de Lenin.\nO acordo no Comit\u00e9 Executivo Central supuxo un grave rev\u00e9s para a posici\u00f3n de Lenin, xa que a moci\u00f3n aprobada inclu\u00eda as principais reivindicaci\u00f3ns bolxeviques a cambio de conceder cincuenta escanos \u00e1s dumas. Os moderados esperaban que obtivese o apoio maioritario do Comit\u00e9 Central bolxevique e menxevique e o das bases do partido. Lenin, furioso por considerar que a actuaci\u00f3n por parte dunha minor\u00eda contra unha moci\u00f3n aprobada infrinx\u00eda a disciplina do partido, reaccionou entrevistando por separado a todos os membros do Comit\u00e9 Central e propo\u00f1endo a s\u00faa firma dun ultimato dirixido aos moderados. Lenin esix\u00eda o apoio \u00e1s s\u00faas posici\u00f3ns expresadas na moci\u00f3n e a dimisi\u00f3n da oposici\u00f3n ou a toma por esta das rendas do Goberno e a s\u00faa propia exclusi\u00f3n. Nove membros firmaron a proposta de Lenin. Finalmente, Lenin ofreceu convocar un congreso extraordinario que decidise a posici\u00f3n do partido, reto que non aceptaron os moderados.\nPola s\u00faa banda, a situaci\u00f3n era similar no partido menxevique: os defensistas esixiron unha conferencia do partido trala derrota das s\u00faas posici\u00f3ns no Comit\u00e9 Central. As d\u00faas correntes do partido enfront\u00e1ronse duramente e trataron de lograr a maior\u00eda na conferencia extraordinaria do . Engarz\u00e1ronse nun amargo debate no que cada unha presentouse como verdadeira representante do menxevismo. Con forzas igualadas, a resoluci\u00f3n final non adoptou claramente as teses dos partidarios dun acordo nin as dos que se opo\u00f1\u00edan a el; criticou timidamente a actuaci\u00f3n do Comit\u00e9 Central e recomendou vagamente un cambio de actitude, sen indicar cal deb\u00eda adoptarse.\nPor\u00e9n, a proposta dos bolxeviques moderados aprobada polo Comit\u00e9 Executivo Central resultou inaceptable para a oposici\u00f3n, que expresou o seu rexeitamento na sesi\u00f3n do antes de lanzarse a criticar a represi\u00f3n bolxevique e a esixir de novo a formaci\u00f3n dun novo gabinete responsable ante o \u00absoviet popular provisional\u00bb.\nAnte a continuaci\u00f3n da represi\u00f3n pol\u00edtica do Comit\u00e9 Militar Revolucionario, M\u00e1rtov e Dan mostr\u00e1ronse incapaces de reunir apoio suficiente de menxeviques e socialrevolucionarios para soster o acordo. As\u00ed, esixiron a fin da represi\u00f3n o como condici\u00f3n para seguir dialogando. Os menxeviques esix\u00edan o fin do terror, a liberaci\u00f3n dos ministros burgueses da Fortaleza de San Pedro e San Paulo e a fin das hostilidades \u2014que Kerenskii xa aceptara\u2014. Esta manobra deb\u00eda reforzar a s\u00faa posici\u00f3n no Comit\u00e9 Central e disipar as d\u00fabidas de estar cedendo ante Lenin. Lev K\u00e1menev reaccionou esixindo ao Comit\u00e9 Militar Revolucionario que cesase a s\u00faa represi\u00f3n para permitir que seguisen as negociaci\u00f3ns, de acordo \u00e1 moci\u00f3n aprobada polo Comit\u00e9 Central d\u00edas antes. A fracci\u00f3n moderada opo\u00f1\u00edase ao terror, criticaba o seu uso polo Sovnarkom e alertaba que pod\u00eda conducir ao fracaso da revoluci\u00f3n e \u00e1 formaci\u00f3n dun Goberno non responsable ante o pobo:\nCinco membros do Comit\u00e9 Central \u2014K\u00e1menev, Zinoviev, R\u00fdkov, Noguin e Miliutin\u2014 e catro comisarios populares \u2014R\u00fdkov, Noguin, Teodorovich e Miliutin\u2014 dimitiron. K\u00e1menev abandonou a presidencia do Comit\u00e9 Executivo Central, que pasou a mans de Sverdlov. As dimisi\u00f3ns, acompa\u00f1adas de cartas a distintas agrupaci\u00f3ns bolxeviques de K\u00e1menev, Zin\u00f3viev, R\u00fdkov, Nogu\u00edn ou Miliutin, trataban de involucrar \u00e1s bases do partido na posici\u00f3n ante as negociaci\u00f3ns. Os socialrevolucionarios de esquerda, en protesta polas medidas do Comit\u00e9 Militar Revolucionario, dimitiron deste entre o e o .\nO rexeitamento do ultimato menxevique por parte de Lenin, por\u00e9n, bastou para po\u00f1erlles fin. O , o Vikzhel comunicou aos seus membros en Moscova o fracaso das negociaci\u00f3ns e o seu regreso \u00e1 capital. \u00c1 sesi\u00f3n desa noite, os bolxeviques e os socialrevolucionarios de esquerda non se presentaron e os menxeviques e socialrevolucionarios, convencidos da pr\u00f3xima desintegraci\u00f3n do partido bolxevique polas dimisi\u00f3ns dos moderados e cada vez m\u00e1is opostos a un acordo con estes pola represi\u00f3n do Comit\u00e9 Militar Revolucionario, present\u00e1ronse sen intenci\u00f3n de pactar. A \u00faltima sesi\u00f3n tivo lugar o e a ela non acudiron xa os representante bolxeviques. Nese momento, estaban aprobando no Comit\u00e9 Executivo Central o permiso ao Sovnarkom para que gobernase por decreto. A posici\u00f3n leninista ga\u00f1ara forza durante os \u00faltimos d\u00edas entre o proletariado da capital. Tanto a reuni\u00f3n do Comit\u00e9 bolxevique de Petersburgo como as delegadas da Primeira Conferencia de Obreiras de Petrogrado ou a Xunta Sindical de Petrogrado \u2014os dous \u00faltimos inicialmente favorables \u00e1s posici\u00f3ns dos moderados bolxeviques\u2014 expresaron o seu apoio \u00e1 posici\u00f3n de Lenin durante os \u00faltimos d\u00edas das negociaci\u00f3ns. Por outra banda, a forza do Vikzhel era menor do que aparentaba: o Comit\u00e9 Executivo non pod\u00eda impo\u00f1er o seu criterio a todos os ferroviarios e os partidarios dos bolxeviques abundaban, especialmente entre os traballadores dos talleres e en Moscova."}
{"id": "332122", "revid": "27155", "url": "https://gl.wikipedia.org/wiki?curid=332122", "title": "Anhinga anhinga", "text": "Anhinga anhinga \u00e9 unha especie de aves acu\u00e1ticas que viven en zonas c\u00e1lidas continentais de Am\u00e9rica do Sur e do Norte, desde o norte da Arxentina ao sur dos Estados Unidos. Esta especie est\u00e1 clasificada na familia Anhingidae, e comparte o seu x\u00e9nero con outras tres especies: \"Anhinga melanogaster\" (da India), \"A. rufa\" (de \u00c1frica), e \"A. novaehollandiae\" (de Australia).\nNome.\nA palabra anhinga procede da voz aj\u00ed\u014ba da lingua tup\u00ed amaz\u00f3nica e significa \"esp\u00edrito demon\u00edaco\", e pasou ao portugu\u00e9s brasileiro ortografada como anhang\u00e1 ou anhinga e de a\u00ed tomouse para crear o nome cient\u00edfico. Anhinga \u00e9 palabra masculina en portugu\u00e9s; de todos modos, esta ave no Brasil ten ademais de anhinga outros nomes, tam\u00e9n amerindios, polos que \u00e9 m\u00e1is co\u00f1ecida como arar\u00e1, biguatinga, carar\u00e1, meu\u00e1, miu\u00e1 e mui\u00e1. Noutros pa\u00edses ch\u00e1manlle 'ave serpe' (\"snakebird\" en ingl\u00e9s, \"oiseau-serpent\" en franc\u00e9s, \"p\u00e1jaro serpiente\" en castel\u00e1n, \"uccello serpente\" en italiano) polo seu pescozo parecido a unha serpe. O seu agudo peteiro e o costume de atravesar os peixes que captura co peteiro deulle nomes como \"pato aguja\" ('pato agulla', en castel\u00e1n) ou \"darter\" (~'empalador', en ingl\u00e9s).\nDistribuci\u00f3n e migraci\u00f3n.\nVive en augas quentes e pouco profundas. \u00c9 a \u00fanica especie de \"Anhinga\" que vive en Am\u00e9rica e est\u00e1 subdividida en d\u00faas subespecies, chamadas \"A. a. anhinga\" e \"A. a. leucogaster\", base\u00e1ndose na s\u00faa localizaci\u00f3n. \"A. a. anhinga\" at\u00f3pase principalmente ao leste dos Andes en Suram\u00e9rica inclu\u00edndo as illas de Trindade e Tobago. \"A. a. leucogaster\" pode encontrarse no sur dos Estados Unidos, M\u00e9xico, Cuba, e a illa de Granada.\nS\u00f3 as aves que viven nos extremos sur e norte da s\u00faa \u00e1rea de distribuci\u00f3n te\u00f1en un comportamento migratorio, que depende da temperatura e das horas de luz solar. Migran cara ao ecuador durante o inverno. Algunhas destas aves foron detectadas en zonas f\u00f3ra da s\u00faa \u00e1rea habitual, tan ao norte como en Pensilvania e Wisconsin nos Estados Unidos.. \u00c1s veces emigran en grupos acompa\u00f1ados doutras aves.\nDescrici\u00f3n.\nA especie \"A. anhinga\" \u00e9 unha ave grande duns 89\u00a0cm de lonxitude media (var\u00eda de 75 a 95\u00a0cm), cunha envergadura alar de 1,14 m. A subespecie \"A. a. anhinga\" \u00e9 algo meirande que \"A. a. leucogaster\" e ten uns \"bordos da cola de ton beis m\u00e1is amplos\". Pesan como media uns 1,22\u00a0kg (var\u00eda entre 1,04 e 1,35\u00a0kg). O peteiro \u00e9 relativamente longo (aproximadamente o dobre que a cabeza)), e moi agudo e de cor amarela. Desa cor son tam\u00e9n os p\u00e9s, que son palmados.\nA maior\u00eda do corpo dos machos \u00e9 dunha cor verdosa anegrada brillante coas \u00e1s e base das \u00e1s e cola azuis anegradas brillantes. O extremo da cola ten plumas brancas. As costas e a cabeza e pescozo te\u00f1en plumas alongadas que foron descritas como de cor gris ou brancas con tons p\u00farpura. A parte superior do corpo e \u00e1s te\u00f1en pinti\u00f1as ou li\u00f1as brancas.\nAs femias son similares aos machos, pero te\u00f1en unha cabeza, pescozo e parte superior do peito de cor beis agrisado ou marr\u00f3n claro. A parte inferior do peito \u00e9 de cor casta\u00f1a e en comparaci\u00f3n co macho a femia ten unhas costas m\u00e1is casta\u00f1as.\nA cr\u00eda nace espida pero en poucos d\u00edas c\u00f3brese de penuxe parda. En d\u00faas semanas substit\u00faese por penuxe branca. Tres semanas despois de eclosionar, aparecen as primeiras plumas xuven\u00eds. Os xuven\u00eds son principalmente marr\u00f3ns ata que chegan \u00e1 idade reprodutora despois do segundo ou terceiro inverno.\nCarecen de orificios respiratorios externos, polo que respiran s\u00f3 a trav\u00e9s da s\u00faa epiglote.\nEsta ave pode confundirse algo cos corvos mari\u00f1os \"Phalacrocorax auritus\" debido ao seu tama\u00f1o e forma similar, pero poden diferenciarse ben deles observando o peteiro e colas. A cola de \"A. anhinga\" \u00e9 m\u00e1is larga e moito m\u00e1is longa que a dos corvos mari\u00f1os, e o seu peteiro \u00e9 moi bicudo e recto, mentres que o dos corvos mari\u00f1os ten un extremo curvado.\nComportamento.\nA\u00ednda que \u00e9 unha ave acu\u00e1tica e captura peixes e en menor medida anfibios na auga, esta especie non ten plumas impermeables ao ter unha gl\u00e1ndula uropixial (produtora de graxa impermeabilizante) vestixial. Por esa raz\u00f3n ten que secar as s\u00faas plumas ao sol coas \u00e1s estendidas despois de mergullarse na auga. A s\u00faa li\u00f1a de flotaci\u00f3n \u00e9 moi baixa, polo que nada con case todo o corpo mergullado, o que lle facilita a nataci\u00f3n por debaixo da auga, de modo que s\u00f3 asoma o seu pescozo. Se intenta voar cando as s\u00faas \u00e1s est\u00e1n a\u00ednda molladas, ten grandes dificultades e bate as \u00e1s vigorosamente mentres \"corre\" sobre a auga. A mi\u00fado alim\u00e9ntase en pequenos grupos. Captura o seu alimento atraves\u00e1ndoo co seu peteiro.\nEstado de conservaci\u00f3n.\nO n\u00famero de individuos desta especie non se estimou, pero consid\u00e9rase que \u00e9 abundante e ten unha ampla \u00e1rea de distribuci\u00f3n de 15 mill\u00f3ns de km2 e o seu status de conservaci\u00f3n est\u00e1 clasificado pola IUCN como \"pouco preocupante\". Nalg\u00fans pa\u00edses est\u00e1 protexida por ser unha ave migratoria."}
{"id": "332124", "revid": "1888", "url": "https://gl.wikipedia.org/wiki?curid=332124", "title": "Julio Fern\u00e1ndez Gayoso", "text": ""}
{"id": "332126", "revid": "98629", "url": "https://gl.wikipedia.org/wiki?curid=332126", "title": "Comit\u00e9 Militar Revolucionario de Petrogrado", "text": "O Comit\u00e9 Militar Revolucionario de Petrogrado (en realidade, Comit\u00e9 Revolucionario Militar, CRM, ou Voenrevkom) ou, a mi\u00fado, simplemente Comit\u00e9 Militar Revolucionario foi un organismo dependente do Soviet de Petrogrado que tivo un papel principal no derrocamento do Goberno Provisional ruso durante a Revoluci\u00f3n de Outubro no outono de 1917 e exerceu na pr\u00e1ctica como Goberno ruso at\u00e9 a s\u00faa disoluci\u00f3n en decembro do mesmo ano. Non debe confundirse co Soviet Militar Revolucionario ou Revvoensoviet.\nCreado polo Soviet de Petrogrado para supervisar as ordes do Goberno provisional \u00e1s unidades da gornici\u00f3n da capital, os bolxeviques utiliz\u00e1rono con habilidade para derrocar a Kerenskii. A\u00ednda que era oficialmente un organismo dependente de consello da capital, pronto adquiriu unha ampla autonom\u00eda pr\u00e1ctica e estendeu as s\u00faas actividades da loita contra os adversarios dos bolxeviques e as tarefas sobre seguridade a outras m\u00e1is administrativas.\nRevoluci\u00f3n de Outubro.\nO Comit\u00e9 Militar Revolucionario dirixiu as operaci\u00f3ns de derrocamento do Goberno Provisional Ruso desde unha sala do terceiro piso do Instituto Smolny sede do Soviet de Petrogrado e onde se \u00eda celebrar o o II Congreso dos Soviets. Durante as semanas anteriores ao comezo deste, o CMR lograra facerse co control da maior\u00eda das unidades militares da capital e das de traballadores armados mediante o env\u00edo de centos de comisarios. Entre o e o , os comisarios do CMR foron substitu\u00edndo aos do Comit\u00e9 Executivo Central Panruso (VTsIK), a\u00ednda dominado por menxeviques e socialrevolucionarios. A maior\u00eda das tropas da capital pasaron as\u00ed a obedecer non xa ao Goberno, sen\u00f3n ao CMR. O Goberno provisional quedou desarmado pacificamente polas medidas do Comit\u00e9 Militar Revolucionario. Se ben ata a noite da v\u00e9spera da apertura do congreso o CMR limitouse a aplicar acci\u00f3ns que pod\u00edan xustificarse como necesarias para a defensa do inminente congreso sovi\u00e9tico, a chegada de Lenin ao Instituto Smolny cambiou o proceso e se impuxo o desexo deste de derrocar ao Goberno provisional antes da apertura do congreso. O CMR comezou a tomar os puntos estrat\u00e9xicos da cidade e, tras cercar o Palacio de Inverno, logrou deter ao groso do Consello de Ministros a noite do .\nA direcci\u00f3n efectiva das operaci\u00f3ns contra o Goberno levouna a cabo Nikolai Podvoiski secundado por Vladimir Antonov-Ovseenko, supervisados por Trotski.\nExtensi\u00f3n do modelo.\nO organismo da capital serviu de modelo para os Comit\u00e9s Militares Revolucionarios que se crearon nas provincias \u2014a\u00ednda que alg\u00fans xurdiron antes que na capital\u2014 e que facilitaron a toma do control administrativo polos bolxeviques. En ocasi\u00f3ns, o CMR de Petrogrado serviu para coordinar as acci\u00f3ns dos comit\u00e9s doutras localidades.\nComposici\u00f3n e funcionamento.\nDe composici\u00f3n moi variable, o comit\u00e9 contaba cunha ampla maior\u00eda de bolxeviques, complementados con socialrevolucionarios de esquerda e anarquistas. O propio comit\u00e9, as\u00ed como o comit\u00e9 central bolxevique ou o VTsIK, foron engadindo membros ao CMR, mentres que outros o abandonaban para dedicarse a outras actividades. Os membros m\u00e1is activos eran tam\u00e9n os bolxeviques.\nO CMR celebraba unha ou d\u00faas reuni\u00f3ns diarias, \u00e1s que asist\u00edan os membros que nese momento non se achaban ocupados nalgunha actividade dalg\u00fan dos cambiantes departamentos que xurdiran (orixinalmente, sete: defensa, subministraci\u00f3ns, comunicaci\u00f3ns, informaci\u00f3n, milicias obreiras, informes e oficina do comandante). A\u00ednda que exist\u00eda un corpo permanente para decisi\u00f3ns urxentes que non pod\u00edan esperar \u00e1s reuni\u00f3ns plenarias que ti\u00f1an lugar irregularmente, non desempe\u00f1ou un papel importante nas actividades do CMR.[12] Antes da Revoluci\u00f3n de Outubro, apenas se celebraron un par de sesi\u00f3ns plenarias e a maior\u00eda da actividade concentr\u00e1base na oficina permanente (bur\u00f3), de cinco membros, entre os que se contaban Pavel Lazimir, Podvoiski ou Antonov-Ovseenko. A presidencia era un cargo non establecido e que na pr\u00e1ctica exerc\u00edan varias ducias de membros do comit\u00e9. A influencia principal sobre o organismo tam\u00e9n variou co tempo: se Podvoiski desempe\u00f1ou un destacado papel durante a insurrecci\u00f3n e Trotski tivo unha influencia decisiva nel at\u00e9 a derrota de Kerenskii, ambos desapareceron practicamente do CMR nas \u00faltimas semanas da s\u00faa existencia.\nA secretar\u00eda do CMR era moi reducida. Encabezada polo veterano organizador bolxevique Sergu\u00e9i G\u00fasev desde o , apenas contaba con dous ou tres secretarios e unhas cantas mecan\u00f3grafas.\nO funcionamento do CMR, que tivo que afrontar constantes crises, era ca\u00f3tico e primitivo, o que levou a G\u00fasev, desesperado polo fracaso dos continuos e infrutuosos intentos de p\u00f3r orde no organismo, a presentar a s\u00faa dimisi\u00f3n, que m\u00e1is tarde retirou. Para tratar de mellorar actividade, o Sovnarkom reduciu as s\u00faas tarefas."}
{"id": "332127", "revid": "1131", "url": "https://gl.wikipedia.org/wiki?curid=332127", "title": "Porto de Sevilla", "text": "O Porto de Sevilla est\u00e1 situado ao sur da cidade de Sevilla, a beiras do r\u00edo Guadalquivir e a 80 quil\u00f3metros da s\u00faa desembocadura no Oc\u00e9ano Atl\u00e1ntico. Actualmente \u00e9 o \u00fanico porto fluvial comercial de Espa\u00f1a.\nExisten numerosos textos gregos e latinos que resaltan a importancia do porto da antiga cidade de H\u00edspalis, a actual Sevilla. En 1503 os Reis Cat\u00f3licos establecen en Sevilla a Casa da Contrataci\u00f3n de Indias, que centralizaba no seu porto todo o tr\u00e1fico mar\u00edtimo castel\u00e1n e aragon\u00e9s co Novo Mundo. Tam\u00e9n partiron de Sevilla case todas as expedici\u00f3ns espa\u00f1olas de descubrimento e de conquista da primeira metade do s\u00e9culo XVI."}
{"id": "332129", "revid": "1131", "url": "https://gl.wikipedia.org/wiki?curid=332129", "title": "Porto da Ba\u00eda de C\u00e1diz", "text": "O Porto da Ba\u00eda de C\u00e1diz \u00e9 un complexo portuario situado na provincia de C\u00e1diz, no litoral do Oc\u00e9ano Atl\u00e1ntico. Este complexo agrupa a varios portos situados na ba\u00eda de C\u00e1diz: Peirao de C\u00e1diz, Peirao de Cabezuela-Puerto Real, Peirao da Zona Franca (C\u00e1diz) e Peirao de El Puerto de Santa Mar\u00eda. Todos estes portos est\u00e1n baixo a supervisi\u00f3n dunha mesma instituci\u00f3n: A Autoridade Portuaria da Ba\u00eda de C\u00e1diz.\nA privilexiada posici\u00f3n do porto, con comunicaci\u00f3n permanente con T\u00e1nxer e as Illas Canarias, e o seu crecemento lento pero sostido conv\u00e9rteno nun dos primeiros portos espa\u00f1ois."}
{"id": "332130", "revid": "10599", "url": "https://gl.wikipedia.org/wiki?curid=332130", "title": "Porto da ba\u00eda de C\u00e1diz", "text": ""}
{"id": "332131", "revid": "10599", "url": "https://gl.wikipedia.org/wiki?curid=332131", "title": "Porto de C\u00e1diz", "text": ""}
{"id": "332132", "revid": "1131", "url": "https://gl.wikipedia.org/wiki?curid=332132", "title": "Real Sitio de San Lorenzo do Escorial e o Escorial", "text": "O Real Sitio de San Lorenzo do Escorial e O Escorial, tam\u00e9n co\u00f1ecido como Real Sitio de San Lorenzo do Escorial ou Real Sitio do Escorial, era un h\u00edbrido de se\u00f1or\u00edo de reguengo e se\u00f1or\u00edo de abadengo constitu\u00eddo no \u00faltimo terzo do s\u00e9culo XVI, a instancias do rei Filipe II. Estend\u00edase ao redor do mosteiro hom\u00f3nimo, polos actuais t\u00e9rminos municipais de San Lorenzo de El Escorial, El Escorial, Zarzalejo e Santa Mar\u00eda de la Alameda, na vertente meridional da Serra de Guadarrama, na Comunidade de Madrid (Espa\u00f1a).\nSobre este territorio articulouse unha potente industria tur\u00edstica, radicada preferentemente nos municipios de San Lorenzo de El Escorial e de El Escorial. Nel int\u00e9grase o Mosteiro do Escorial, situado na primeira localidade, ademais de diferentes edificios art\u00edsticos, leiras hist\u00f3ricas e paraxes naturais, vinculados, desde o s\u00e9culo XVI, coas Casas Reais dos Austrias e dos Borb\u00f3ns. Alg\u00fans dos seus enclaves tam\u00e9n foron utilizados pola dinast\u00eda dos Trast\u00e1mara, entre os s\u00e9culos XIV e XV.\nPatrimonio Nacional, organismo do que dependen as posesi\u00f3ns que estiveron en mans da Coroa Espa\u00f1ola, xestiona a parte principal desta oferta tur\u00edstica, que se promociona unitariamente, xunto co Valle de los Ca\u00eddos. Este monumento funerario, situado nas proximidades do Real Sitio, foi erixido no s\u00e9culo XX, a iniciativa do ditador Francisco Franco.\nO Mosteiro e Real Sitio recibiron en 1984 a declaraci\u00f3n de Patrimonio da Humanidade por parte da Unesco.\nL\u00edmites.\nOs lindes hist\u00f3ricas do Real Sitio quedan definidas pola \"Cerca de Felipe II\". Este antigo valado, mandado constru\u00edr polo monarca e conclu\u00eddo por Carlos IV e Isabel II, rodeaba o per\u00edmetro deste enclave. Percorr\u00eda os actuais t\u00e9rminos de San Lorenzo de El Escorial, El Escorial, Zarzalejo e Santa Mar\u00eda de la Alameda, ademais doutras zonas lim\u00edtrofes correspondentes a Guadarrama, Alpedrete, Collado Mediano, Collado Villalba, Galapagar, Colmenarejo, Robledo de Chavela e Valdemorillo.\nTam\u00e9n foron cercadas as antigas aldeas da Fresneda, que desapareceu coa creaci\u00f3n do Real Sitio, e de Navalquejigo, aldea abandonada no s\u00e9culo XIX e hoxe convertida nunha \"pedan\u00eda\".\nDesde o punto de vista f\u00edsico, estend\u00edase polos bosques situados nas ladeiras e piedemonte do chamado Circo de El Escorial, que se atopa flanqueado polo Monte Abantos e Las Machotas, ademais de pola Cuerda de Cuelgamuros, conformada por Abantos e Cabeza L\u00edjar. O val alto do r\u00edo Aulencia, o principal afluente do Guadarrama, tam\u00e9n quedaba integrado, as\u00ed como o nacemento do r\u00edo Perales.\nEste espazo at\u00f3pase protexido, na s\u00faa maior parte, pola Comunidade de Madrid. A Conseller\u00eda de Cultura e Turismo da Comunidade de Madrid (Direcci\u00f3n Xeral de Patrimonio Hist\u00f3rico) declarouno Ben de Interese Cultural, na categor\u00eda de Territorio Hist\u00f3rico, mediante decreto 52/2006, coa denominaci\u00f3n de \"El Escorial: Monasterio, Sitio y Entorno Natural y Cultural\". Nel quedan integrados os t\u00e9rminos de San Lorenzo de El Escorial, El Escorial, Zarzalejo e Santa Mar\u00eda de la Alameda, onde se engloban os seguintes conxuntos monumentais e naturais:\nCon todo, a Unesco define un \u00e1mbito territorial sensiblemente menor na s\u00faa declaraci\u00f3n do Mosteiro e do Real Sitio como Patrimonio da Humanidade, circunscrita unicamente aos t\u00e9rminos de San Lorenzo de El Escorial e El Escorial. A s\u00faa delimitaci\u00f3n coincide, a grandes li\u00f1as, cos conxuntos dependentes de Patrimonio Nacional, principalmente o Mosteiro e a Casita do Infante (ou de Arriba), en San Lorenzo de El Escorial, as\u00ed como a Casita do Pr\u00edncipe (ou de Abaixo), en El Escorial.\nQuedan f\u00f3ra da s\u00faa lista outros conxuntos monumentais que formaron parte da Cerca de Filipe II. \u00c9 o caso de La Granjilla de La Fresneda (Expediente BIC 3/2003), do Mosteiro de Prestado, de El Campillo (Expediente BIC 2/2003), de Mosteiro (Expediente BIC 1/2003), de El Casta\u00f1ar e de Navalquejigo, que se atopan en mans privadas, alg\u00fan en situaci\u00f3n de abandono.\nEn 2007 as autoridades espa\u00f1olas tramitaron ante a Unesco a ampliaci\u00f3n da declaraci\u00f3n de Patrimonio da Humanidade a toda a contorna do Real Sitio, en coincidencia cos seus l\u00edmites hist\u00f3ricos. O Ministerio de Cultura propuxo, a trav\u00e9s do Comit\u00e9 de Patrimonio Espa\u00f1ol, que La Granjilla de la Fresneda fose declarada Patrimonio da Humanidade, pero esta iniciativa non chegou a prosperar."}
{"id": "332133", "revid": "23204", "url": "https://gl.wikipedia.org/wiki?curid=332133", "title": "Ba\u00eda de C\u00e1diz", "text": "A Ba\u00eda de C\u00e1diz \u00e9 o entrante que o Oc\u00e9ano Atl\u00e1ntico fai na costa xunto \u00e1 cidade de C\u00e1diz. Os municipios cuxos termos delimitan o arco da ba\u00eda son Rota, El Puerto de Santa Mar\u00eda, Puerto Real, San Fernando e C\u00e1diz. Nela desembocan o r\u00edo Guadalete, o Iro e o r\u00edo Salado de Rota. Por ela discorren o ca\u00f1o de Sancti Petri e o r\u00edo San Pedro, ademais de presentar grandes extensi\u00f3ns de marismas e lagoas. Gran parte da ba\u00eda est\u00e1 protexida baixo a figura xur\u00eddica do Parque Natural da Ba\u00eda de C\u00e1diz."}
{"id": "332134", "revid": "7802", "url": "https://gl.wikipedia.org/wiki?curid=332134", "title": "Real Sitio de San Lorenzo do Escorial", "text": ""}
{"id": "332135", "revid": "7802", "url": "https://gl.wikipedia.org/wiki?curid=332135", "title": "Real Sitio do Escorial", "text": ""}
{"id": "332137", "revid": "1131", "url": "https://gl.wikipedia.org/wiki?curid=332137", "title": "Porto de M\u00e1laga", "text": "O Porto de M\u00e1laga \u00e9 un porto mar\u00edtimo espa\u00f1ol que se atopa na Ba\u00eda de M\u00e1laga, no Mediterr\u00e1neo occidental. Xestionado pola Autoridade Portuaria de M\u00e1laga, \u00e9 un porto comercial, de pasaxeiros, de cruceiros, deportivo e pesqueiro.\n\u00c9 un dos portos m\u00e1is antigos do Mediterr\u00e1neo. A s\u00faa orixe rem\u00f3ntase \u00e1 \u00e9poca dos fenicios, que estableceron na zona unha colonia comercial. Posteriormente, tam\u00e9n ser\u00eda un porto importante para cartaxineses, romanos e musulm\u00e1ns."}
{"id": "332139", "revid": "5863", "url": "https://gl.wikipedia.org/wiki?curid=332139", "title": "Celacanto", "text": ""}
{"id": "332141", "revid": "98629", "url": "https://gl.wikipedia.org/wiki?curid=332141", "title": "Conspiraci\u00f3n Xudeu-Mas\u00f3nico-Comunista-Internacional", "text": "A conspiraci\u00f3n xudeu-mas\u00f3nico-comunista-internacional, tam\u00e9n denominada conspiraci\u00f3n xudeu-mas\u00f3nica-marxista-internacional ou contubernio xudeu-mas\u00f3nico-comunista, \u00e9 o nome que se lle da a unha suposta coalici\u00f3n segreda da que formar\u00edan parte os xudeus, a masoner\u00eda e o comunismo; que pretender\u00edan unha fin escura (dunha ou outra forma, o dominio do mundo).\nO termo constr\u00faese coa adici\u00f3n da capacidade revolucionaria do comunismo \u00e1 tese do s\u00e9culo XIX da conspiraci\u00f3n xudeomas\u00f3nica ou da fusi\u00f3n desa tese coa do s\u00e9culo XX do xudeu-bolxevismo.\nNa \u00e9poca contempor\u00e1nea, esta suposta \"conspiraci\u00f3n\" \u00e9 e foi amplamente utilizada como instrumento pol\u00edtico por grupos conservadores, mon\u00e1rquicos, ultracat\u00f3licos, reaccionarios e fascistas para desprestixiar, difamar e estigmatizar \u00e1 esquerda pol\u00edtica e tam\u00e9n xustificar actuaci\u00f3ns antisemitas ou persecuci\u00f3ns pol\u00edticas.\nPrecedentes.\nDesde a Idade Media p\u00f3dese atopar a existencia do antisemitismo, vinculado en sociedades sen sistema capitalista desenvolvido a un amplo conxunto de prexu\u00edzos ideol\u00f3xicos, principalmente ao desprezo polas actividades que, independentemente da s\u00faa funci\u00f3n econ\u00f3mica, a Igrexa defin\u00eda como usura (pr\u00e9stamo con interese, pero tam\u00e9n o comercio se se obt\u00e9n lucro). A \u00fanica maneira socialmente aceptable de ser rico sen sospeita era a renda feudal, accesible s\u00f3 aos privilexiados, que certamente o eran moito m\u00e1is que os xudeus. En cambio, estes destacaban naquelas, dado que a s\u00faa condici\u00f3n imped\u00edalles xeralmente o acceso a outro tipo de ocupaci\u00f3ns (a\u00ednda que alg\u00fans dos xudeus europeos eran campesi\u00f1os e realizaban distintos oficios manuais e intelectuais). A manipulaci\u00f3n deste prexu\u00edzo foi unha \u00fatil forma de desviar conflitos sociais (o descontento dos non privilexiados en conxunturas cr\u00edticas) utilizando aos xudeus como chibo expiatorio. A eles atribu\u00edanse todo tipo de malas intenci\u00f3ns (orixinar a peste, secuestrar e matar ritualmente nenos e profanar os sacramentos, como no caso do Santo Neno de La Guardia).\nPero desde a divulgaci\u00f3n dos Protocolos dos Sabios de Sion, estas teor\u00edas conspirativas f\u00f3ronse facendo cada vez m\u00e1is complexas. O feito de que Karl Marx nacese nunha familia de orixe xud\u00eda, xunto \u00e1 procedencia xud\u00eda de destacados l\u00edderes comunistas, permitiu engadir \u00e1 conspiraci\u00f3n aos movementos obreiros, participantes da s\u00faa ideolox\u00eda.3\nA masoner\u00eda fora obxecto de condenas papais desde o s\u00e9culo XVIII, e o seu papel na xestaci\u00f3n das denominadas revoluci\u00f3ns liberais, sobre todo as dos primeiros ciclos (Independencia dos Estados Unidos, Revoluci\u00f3n francesa, Revoluci\u00f3ns de 1820), era obxecto de controversia. A s\u00faa condici\u00f3n de sociedade secreta excitaba a imaxinaci\u00f3n, propicia a todo tipo de fantas\u00edas na \u00e9poca rom\u00e1ntica."}
{"id": "332146", "revid": "47401", "url": "https://gl.wikipedia.org/wiki?curid=332146", "title": "A sementeira", "text": "A sementeira \u00e9 unha cantiga popular galega. A canci\u00f3n f\u00edxose popular coa versi\u00f3n (\"Sementeira\") que fixo a banda Fuxan os Ventos, publicada en 1978 no seu \u00e1lbum hom\u00f3nimo, con texto escrito por Lois \u00c1lvarez Pousa e m\u00fasica de Xos\u00e9 Lu\u00eds Rivas Cruz. A canci\u00f3n converteuse nun dos s\u00edmbolos culturais de Galicia e particularmente representativa dunha xeraci\u00f3n nos anos 1970.\nLetra.\nLetra da versi\u00f3n de Fuxan os Ventos:"}
{"id": "332147", "revid": "22795", "url": "https://gl.wikipedia.org/wiki?curid=332147", "title": "Celacantimorfos", "text": ""}
{"id": "332148", "revid": "1131", "url": "https://gl.wikipedia.org/wiki?curid=332148", "title": "Porto de Huelva", "text": "O Porto de Huelva \u00e9 un porto mar\u00edtimo situado na r\u00eda de Huelva, na costa atl\u00e1ntica de Andaluc\u00eda. Est\u00e1 formado por un porto interior situado na cidade de Huelva e por un porto exterior situado no municipio de Palos de la Frontera.\nFoi importante na \u00e9poca dos tartessos como porto de intercambio de metais preciosos con fenicios e gregos. Na \u00e9poca romana conectouse a trav\u00e9s da V\u00eda da Prata con Hispalis e Emerita Augusta. No s\u00e9culo XV converteuse en punto de partida para as rutas a \u00c1frica e Am\u00e9rica. Acabou de converterse en porto clave a finais do s\u00e9culo XIX coa chegada de empresas mineiras inglesas \u00e1 cunca mineira. En 1969 converteuse no primeiro porto aut\u00f3nomo do pa\u00eds."}
{"id": "332149", "revid": "85894", "url": "https://gl.wikipedia.org/wiki?curid=332149", "title": "Bernardo Garc\u00eda Cend\u00e1n", "text": "Bernardo Garc\u00eda Cend\u00e1n, nado en Vilalba o 11 de abril de 1941 e finado en Lugo o 12 de xu\u00f1o de 2012, foi un sacerdote, profesor e escritor galego.\nTraxectoria.\nFixo estudos eclesi\u00e1sticos en Mondo\u00f1edo. Licenciado en Filosof\u00eda pola Universidade Cat\u00f3lica de Par\u00eds e a Pontificia de Salamanca e en Sociolox\u00eda pola Universidade de Par\u00eds. Foi profesor no Seminario de Mondo\u00f1edo e despois p\u00e1rroco de Nosa Se\u00f1ora do Socorro de Ferrol ata 1987. Tam\u00e9n foi profesor da Escola de Relaci\u00f3ns Industriais de Ferrol, e profesor da Escola de Teolox\u00eda da diocese de Mondo\u00f1edo. Logo foi profesor de Filosof\u00eda no Colexio Peleteiro de Santiago de Compostela e desde 1987 profesor de Sociolox\u00eda na Universidade de Santiago de Compostela.\nFoi membro fundador da revista \"Encrucillada\" e da Asociaci\u00f3n Irimia. Colaborou con artigos nas revistas \"Lucensia\", \"Gu\u00eda dos Libros Novos\", \"Tempos Novos\" e \"Irimia\"."}
{"id": "332150", "revid": "1131", "url": "https://gl.wikipedia.org/wiki?curid=332150", "title": "Porto de Almer\u00eda", "text": "O porto de Almer\u00eda \u00e9 un porto situado na cidade de Almer\u00eda, no golfo de Almer\u00eda, na costa mediterr\u00e1nea de Andaluc\u00eda.\nTen li\u00f1as a Melilla, Alxeria e Marrocos, sendo tam\u00e9n escala de cruceros tur\u00edsticos polo Mediterr\u00e1neo. As\u00ed mesmo pos\u00fae tam\u00e9n un porto deportivo onde se pode ter un amarre para embarcaci\u00f3ns de recreo privadas. Disp\u00f3n dun peirao pesqueiro e unha zona de mercanc\u00edas que est\u00e1n sendo ampliados sucesivamente desde mediados de 1990."}
{"id": "332151", "revid": "10599", "url": "https://gl.wikipedia.org/wiki?curid=332151", "title": "Mediterr\u00e1nea", "text": ""}
{"id": "332152", "revid": "89787", "url": "https://gl.wikipedia.org/wiki?curid=332152", "title": "Golfo de Almer\u00eda", "text": "O golfo de Almer\u00eda \u00e9 un golfo situado na costa de Almer\u00eda que se abre ao mar de Albor\u00e1n. Est\u00e1 delimitado de oeste a leste pola punta do Moro e o cabo de Gata. Toma o nome da cidade de Almer\u00eda, a m\u00e1is importante da s\u00faa costa.\nDestacan as s\u00faas prominentes formaci\u00f3ns rocosas pertencentes \u00e1s cordilleiras B\u00e9ticas, que dan lugar a cant\u00eds que se alternan con zonas de costa baixa. Parte do seu medio natural est\u00e1 integrado no Parque Natural do Cabo de Gata-N\u00edjar."}
{"id": "332153", "revid": "23204", "url": "https://gl.wikipedia.org/wiki?curid=332153", "title": "Genisteae", "text": "Genisteae \u00e9 unha tribo de arbustos da subfamilia Faboideae da familia dos legumes Fabaceae, principalmente cos tres x\u00e9neros Chamaecytisus, Cytisus e Genista, por\u00e9n tam\u00e9n incl\u00fae outros pequenos x\u00e9neros que te\u00f1en flores amarelas, mais tam\u00e9n brancas, rosas ou p\u00farpuras. En Galiza atopamos moitos arbustos pertencentes a esta tribo, coma os toxos ou as xestas."}
{"id": "332154", "revid": "56817", "url": "https://gl.wikipedia.org/wiki?curid=332154", "title": "Costa de Almer\u00eda", "text": "Costa de Almer\u00eda \u00e9 a denominaci\u00f3n tur\u00edstica que recibe a franxa litoral da provincia de Almer\u00eda, unha extensi\u00f3n de territorio que abarca 217 quil\u00f3metros de costa mediterr\u00e1nea e 13 municipios: desde Pulp\u00ed, no l\u00edmite coa provincia murciana ata Adra, que limita coa provincia de Granada.\nDesde o 16 de febreiro de 1928 o empresario tur\u00edstico Rodolfo Lussnigg promocionar\u00eda a denominaci\u00f3n Costa do Sol para a Costa de Almer\u00eda, \u00e1 que se refer\u00eda orixinalmente de forma exclusiva. Con todo, hoxe en d\u00eda, esta franxa litoral denom\u00ednase simplemente Costa de Almer\u00eda , mentres que o nome Costa do Sol pasou a formar parte da franxa litoral que ocupa a provincia de M\u00e1laga.\nDentro da Costa de Almer\u00eda poden atoparse destinos tur\u00edsticos como Vera, Moj\u00e1car, Roquetas de Mar ou Almerimar, e espazos naturais como o Parque Natural do Cabo de Gata-N\u00edjar, a Paraxe Natural Punta Entinas-Sabinar, ou a Illa de San Andr\u00e9s, entre outros."}
{"id": "332155", "revid": "29443", "url": "https://gl.wikipedia.org/wiki?curid=332155", "title": "Enix", "text": "Enix \u00e9 un concello espa\u00f1ol da provincia de Almer\u00eda, en Andaluc\u00eda. En 2014 contaba cunha poboaci\u00f3n de 440 habitantes.\nA localidade at\u00f3pase situada a unha altitude de 716 msnm e a unha distancia de 26,7\u00a0km da capital de provincia, Almer\u00eda. Ademais da capital hai outra localidade dentro do municipio, El Marchal de Ant\u00f3n L\u00f3pez, situada a 6\u00a0km de Enix e a unha altitude de 900 msnm."}
{"id": "332156", "revid": "29443", "url": "https://gl.wikipedia.org/wiki?curid=332156", "title": "Garrucha", "text": "Garrucha \u00e9 un concello espa\u00f1ol da provincia de Almer\u00eda, en Andaluc\u00eda. En 2014 contaba cunha poboaci\u00f3n de 8.632 habitantes.\nAt\u00f3pase situada na Costa de Almer\u00eda, a unha altitude de 24 msnm e a 83\u00a0km da capital de provincia, Almer\u00eda. Limita ao norte e oeste co municipio de Vera, ao sur con Moj\u00e1car e ao leste co mar Mediterr\u00e1neo."}
{"id": "332157", "revid": "23204", "url": "https://gl.wikipedia.org/wiki?curid=332157", "title": "Faboideae", "text": "Faboideae \u00e9 unha das tres subfamilias nas que se divide a familia das leguminosas ou Fab\u00e1ceas (Fabaceae). O nome alternativo para a subfamilia \u00e9 Papilionoideae. \u00c9 a divisi\u00f3n m\u00e1is grande da familia, e est\u00e9ndese por todos os continentes ag\u00e1s as rexi\u00f3ns \u00e1rticas. Comporta 476 x\u00e9neros e 13.900 especies. Os x\u00e9neros con maior n\u00famero de especies son \"Astragalus\" (2400 a 3270), \"Indigofera\" (700), \"Crotalaria\" (700), \"Mirbelia sensu lato\" (450), \"Tephrosia\" (350), \"Desmodium\" (300), \"Aspalathus\" (300), \"Oxytropis\" (300), \"Adesmia\" (240),\" Trifolium\" (240), \"Rhynchosia\" (230), \"Lupinus\" (200), \"Aeschynomene\" (160), \"Hedysarum\" (160), \"Lathyrus\" (160), \"Vicia\" (160), \"Dalea\" (150), \"Eriosema\" (150), \"Lotononis\" (150), \"Millettia\" (150), \"Vigna\" (150), Swartzia (140), \"Daviesia\" (135), \"Lonchocarpus\" (135), \"Machaerium\" (130), \"Onobrychis\" (130), Ormosia (130), \"Lotus\" (inc. \"Coronilla,\" 125), \"Lonchocarpus\" (120), \"Erythrina\" (110), Gastrolobium (110), \"Mucuna\" (105) e \"Pultenaea\" (100). As especies le\u00f1osas son preferibelmente term\u00f3filas, moitas herb\u00e1ceas son de rexi\u00f3ns temperadas e fr\u00edas, por\u00e9n est\u00e1n tam\u00e9n representadas nos tr\u00f3picos. Comporta moitas plantas \u00fatiles e moi co\u00f1ecidas, como ervello, garavanzo, feix\u00f3n, ch\u00edcharo de olor, trevos, faball\u00f3n, alforfa, soia, entre outras. Ademais pertencen a esta subfamilia plantas bravas moi com\u00fans dos montes galegos, coma os toxos, as xestas, a carqueixa, ornamentais rubideiras como a glicinia chinesa, ou incluso \u00e1rbores como a falsa acacia.\nAs plantas desta subfamilia reco\u00f1\u00e9cense das demais subfamilias de leguminosas por mor das s\u00faas flores, que pos\u00faen catro p\u00e9talos envoltos entre si, creando un tubo por cuxo extremo sobresaen os seus longos estames. O quinto p\u00e9talo est\u00e1 estendido coma unha vela e denom\u00ednase \"estandarte\", \"velame\" ou \"vexilo\".\nDescrici\u00f3n.\nSon \u00e1rbores, arbustos, rubideiras le\u00f1osas ou herb\u00e1ceas perennes ou anuais. As follas son, polo xeral, pinadas ou dixitadas, frecuentemente trifoliadas, algunhas veces unifoliadas e at\u00e9 nulas, mais nunca bipinadas. As flores disp\u00f3\u00f1ense en acioss, pan\u00edculas, cap\u00edtulos ou espigas. Son zigomorfas, rara vez actinomorfas. A prefloraci\u00f3n \u00e9 imbricada, rara vez valvar; a prefloraci\u00f3n da corola dise \"descendente\": o estandarte \u00e9 externo, cubrindo os p\u00e9talos veci\u00f1os. A corola \u00e9 xeralmente con de forma de bolboreta, cos dous p\u00e9talos inferiores conniventes ou unidos no \u00e1pice, formando a \"quilla\" (ou \"carena\"), os dous laterais estendidos como \"\u00e1s\" e o superior ergueito ou reflexo, de maior tama\u00f1o, chamado de estandarte. O c\u00e1liz est\u00e1 formado por 5 s\u00e9palos soldados entre si e \u00e9 campanulado ou tubuloso. O androceo est\u00e1 formado por 10 estames, rara vez menos, xeralmente agochados dentro da quilla e at\u00f3panse m\u00e1is ou menos soldados entre si, tipicamente son diadelfos (9+1), mais tam\u00e9n poliadelfos ou ceibos. Os \u00f3vulos son campil\u00f3tropos. As sementes presentan un embri\u00f3n curvado, raramente recto; o f\u00edo \u00e9 de tama\u00f1o mediano a grande.\nX\u00e9neros.\nOs x\u00e9neros da subfamilia son:"}
{"id": "332159", "revid": "1131", "url": "https://gl.wikipedia.org/wiki?curid=332159", "title": "Eduardo Pardo G\u00f3mez", "text": "Eduardo Pardo G\u00f3mez, finado na Coru\u00f1a o 13 de maio de 1910, foi un xornalista e escritor galego.\nTraxectoria.\nLicenciado en Dereito pola Universidade de Santiago de Compostela en 1896. Foi funcionario da Secretar\u00eda da Audiencia da Coru\u00f1a. En 1899 abriu un estudo de avogado en Arz\u00faa. Foi redactor de \"El L\u00e1tigo\" e \"El Iris Literario\" de Pontevedra e \"La Ma\u00f1ana\" e \"El Telegrama\" da Coru\u00f1a. Publicou poemas en castel\u00e1n en \"Galicia. Revista Regional\" e en galego en \"A Monteira\", \"La Tierra Gallega\" e \"Almanaque Gallego\". Tam\u00e9n colaborou en \"El Duende\" co pseud\u00f3nimo de Mefist\u00f3feles."}
{"id": "332167", "revid": "22570", "url": "https://gl.wikipedia.org/wiki?curid=332167", "title": "Multicast", "text": "No mundo das redes de computadores, as transmisi\u00f3ns multicast son as que se fan entre un equipo e un conxunto de equipos do resto da rede.\nAs transmisi\u00f3ns multicast \u00fasanse para enviar datos a grupos concretos de equipos da rede, tipicamente emisi\u00f3ns de v\u00eddeo ou son, que ocupan un ancho de banda apreciable e que colapsar\u00eda a rede se fosen transmitidas en forma de broadcast. As emisi\u00f3ns multicast chegan s\u00f3 aos equipos que pertencen ao grupo ao que vai dirixido a transmisi\u00f3n, coa particularidade de que \u00e9 elecci\u00f3n do equipo pertencer a alg\u00fan grupo multicast ou non pertencer a ning\u00fan, a diferenza do broadcasting, no que as transmisi\u00f3ns chegan a t\u00f3dolos equipos da rede de maneira indiscriminada. En IP existe un grupo especial de enderezos (enderezos de clase D) usados para crear grupos multicast."}
{"id": "332168", "revid": "5863", "url": "https://gl.wikipedia.org/wiki?curid=332168", "title": "Mas\u00eda Freixa", "text": "A Mas\u00eda Freixa (en ) \u00e9 un edificio modernista da cidade de Terrasa que se atopa no parque de Sant Jordi, antigos xard\u00edns e terreos adxacentes na mas\u00eda, dentro do barrio de Ca n'Aurell. Constru\u00edda en 1896, foi pensada orixinalmente como unha f\u00e1brica de fiado e foi reformada entre 1907 e 1914 por Llu\u00eds Muncunill i Parellada, que a transformou na residencia familiar do industrial t\u00e9xtil Josep Freixa. O arquitecto converteuno nunha das xoias do modernismo da cidade, coa s\u00faa estrutura de arcos e voltas de inspiraci\u00f3n gaudiniana e os muros pintados de branco, de onde sobresae unha alta torre.\nDurante moitos anos abeirou o Conservatorio Municipal de M\u00fasica, que foi trasladado a un edificio de nova construci\u00f3n no Campus Universitario, no barrio do Cemiterio Vello. A d\u00eda de hoxe acolle as oficinas do Valedor do Pobo e a Oficina de Turismo do Concello, al\u00e9n da sede da rede de Turismo Industrial de Catalu\u00f1a."}
{"id": "332171", "revid": "23204", "url": "https://gl.wikipedia.org/wiki?curid=332171", "title": "Masia Freixa", "text": ""}
{"id": "332172", "revid": "56817", "url": "https://gl.wikipedia.org/wiki?curid=332172", "title": "Eduardo Pardo", "text": "Co nome de Eduardo Pardo podemos referirnos a:"}
{"id": "332174", "revid": "1888", "url": "https://gl.wikipedia.org/wiki?curid=332174", "title": "Eduardo Pardo de Guevara y Vald\u00e9s", "text": ""}
{"id": "332177", "revid": "23204", "url": "https://gl.wikipedia.org/wiki?curid=332177", "title": "Coelacanthus", "text": " \nCoelacanthus \u00e9 un x\u00e9nero extinto de celacantos. un dos cinco que integran a familia dos celac\u00e1ntidos (\"Coelacanthidae\"), que apareceron orixinalmente durante o per\u00edodo permiano.\nFoi o primeiro x\u00e9nero de celacantos en ser descrito, e a orde dos celacantiformes (\"Coelacanthiformes\"), as\u00ed como a familia dos celac\u00e1ntidos, recibiron o seu nome deste x\u00e9nero.\nCaracter\u00edsticas.\nOs membros deste x\u00e9nero ti\u00f1an un parecido superficial aos actuais celacantos (x\u00e9nero \"Latimeria\"), a\u00ednda que eran m\u00e1is pequenos, e ti\u00f1an a cabeza m\u00e1is alongada.\nPod\u00edan chegar a medir 90\u00a0cm de lonxitude, e ti\u00f1an pequeaas aletas lobuladas, o que suxire que as especies de \"Coelacanthus\" eran depredadores de augas abertas.\n\"Coelacanthus\" foi un x\u00e9nero lonxevo de distribuci\u00f3n cosmopolita.\nLogrou sobrevivir \u00e1 extinci\u00f3n masiva do Permiano-Tri\u00e1sico, extingu\u00edndose eventualmente durante o final do per\u00edodo xur\u00e1sico superior, hai cerca de 145 mill\u00f3ns de anos.\nTaxonom\u00eda.\nDescrici\u00f3n.\nO x\u00e9nero foi descrito en 1836 polo zo\u00f3logo e xe\u00f3logo estadounidense de orixe su\u00edza Louis Agassiz en \"Recherches Sur Les Poissons Fossiles\", 6\u00aa achega.\nEtimolox\u00eda.\nO nome \"Coelacanthus\" (que significa \"de espi\u00f1as ocas\") est\u00e1 formado polo elemento do lat\u00edn cient\u00edfico \"coelo-\", tirado do grego antigo \u03ba\u03bf\u1fd6\u03bb\u03bf\u03c2 \"ko\u00eelos\", \"oco\", e do termo grego \u1f04\u03ba\u03b1\u03bd\u03b8\u03b1 \"\u00e1kantha\",\"espi\u00f1a\", coa desinencia \"-us\", indicando substantivo masculino.\nEspecies.\nX\u00e9nero \"Coelacanthus\""}
{"id": "332178", "revid": "1131", "url": "https://gl.wikipedia.org/wiki?curid=332178", "title": "Museo da Ciencia e da T\u00e9cnica de Catalu\u00f1a", "text": "O Museo da Ciencia e da T\u00e9cnica de Catalu\u00f1a (en ) (co\u00f1ecido co acr\u00f3nimo mNACTEC) \u00e9 unha instituci\u00f3n muse\u00edstica que depende do Departameno de Cultura da Generalitat de Catalu\u00f1a.\nO proxecto foi pensado e desenvolvido dende 1983 at\u00e9 2013 por Eusebi Casanellas Rahola. Dende 2013 est\u00e1 dirixido por Jaume Perarnau i Llorens.\nA s\u00faa sede central at\u00f3pase en Terrasa (Vall\u00e8s Occidental), nunha antiga f\u00e1brica t\u00e9xtil da Rambla d'\u00c8gara (no n\u00famero 270) que \u00e9 un dos principais exemplos de arquitectura modernista de Catalu\u00f1a: o Vapor Aymerich, Amat i Jover, dese\u00f1ado polo arquitecto Llu\u00eds Muncunill e constru\u00eddo entre 1907 e 1908."}
{"id": "332180", "revid": "23204", "url": "https://gl.wikipedia.org/wiki?curid=332180", "title": "Museu de la Ci\u00e8ncia i de la T\u00e8cnica de Catalunya", "text": ""}
{"id": "332181", "revid": "23204", "url": "https://gl.wikipedia.org/wiki?curid=332181", "title": "Vapor Aymerich, Amat i Jover", "text": ""}
{"id": "332182", "revid": "1888", "url": "https://gl.wikipedia.org/wiki?curid=332182", "title": "M\u00e1ximo Tom\u00e9 Gonz\u00e1lez", "text": ""}
{"id": "332183", "revid": "23204", "url": "https://gl.wikipedia.org/wiki?curid=332183", "title": "MNACTEC", "text": ""}
{"id": "332185", "revid": "23204", "url": "https://gl.wikipedia.org/wiki?curid=332185", "title": "Tribunal Superior de Xustiza de Catalu\u00f1a", "text": "O Tribunal Superior de Xustiza de Catalu\u00f1a (en catal\u00e1n: \"Tribunal Superior de Just\u00edcia de Catalunya\", TSJC) \u00e9 o \u00f3rgano xurisdicional que culmina a organizaci\u00f3n xudicial en Catalu\u00f1a. Este organismo est\u00e1 previsto nos artigos 152 da Constituci\u00f3n espa\u00f1ola, o 95 do Estatuto de Autonom\u00eda de Catalu\u00f1a e tam\u00e9n nos artigos 70 a 79 da Lei Org\u00e1nica do Poder Xudicial, mentres que as s\u00faas competencias, composici\u00f3n, organizaci\u00f3n e funcionamento son definidas no t\u00edtulo III, cap\u00edtulo I do Estatuto.\nHistoria.\nO seu antecedente m\u00e1is directo foron as antigas Audiencias Territoriais nadas en 1812. O actual Tribunal Superior de Xustiza de Catalu\u00f1a foi creado en 1985 a partir do artigo 26 da Lei Org\u00e1nica do Poder Xudicial, constitu\u00edndose o 23 de maio de 1989.\nCompetencias.\nO Tribunal Superior de Xustiza de Catalu\u00f1a \u00e9 o \u00f3rgano xurisdicional en que culmina a organizaci\u00f3n xudicial en Catalu\u00f1a e \u00e9 competente para co\u00f1ecer dos recursos e dos procedementos nas distintas ordes xurisdicionais.\nTras a entrada en vigor do novo Estatuto de autonom\u00eda de 2006 converteuse na \u00faltima instancia xurisdicional de todos os procesos iniciados en Catalu\u00f1a, sen prexu\u00edzo da competencia reservada ao Tribunal Supremo de Espa\u00f1a para a unificaci\u00f3n de doutrina. Con todo, tras unha sentenza de 2010 do Tribunal Constitucional, este reinterpretou o artigo do Estatuto que regulaba a funci\u00f3n xudicial, sempre que a trav\u00e9s do mesmo non se limite a funci\u00f3n do Tribunal Supremo en relaci\u00f3n \u00e1 unificaci\u00f3n de doutrina.\nOrganizaci\u00f3n.\nO alto tribunal catal\u00e1n div\u00eddese en catro salas:\nSede.\nO TSJC ten a s\u00faa sede no Palau de Just\u00edcia de Barcelona, situado no Passeig de Llu\u00eds Companys. Comparte sede coa Audiencia Provincial de Barcelona.\nPresidentes.\nTivo varios presidentes dende a s\u00faa constituci\u00f3n o 23 de maio de 1989:"}
{"id": "332187", "revid": "10599", "url": "https://gl.wikipedia.org/wiki?curid=332187", "title": "Tribunal Superior de Just\u00edcia de Catalunya", "text": ""}
{"id": "332188", "revid": "1888", "url": "https://gl.wikipedia.org/wiki?curid=332188", "title": "Casimiro Velo", "text": "Casimiro Velo de la Vi\u00f1a, natural de Pontevedra e finado en Vigo o 26 de febreiro de 1936, foi un avogado e xornalista galego.\nTraxectoria.\nSobri\u00f1o de Lino Velo Casti\u00f1eiras. Foi redactor de \"El Iris Literario\" de Pontevedra. Estudou Dereito na Universidad Central de Madrid. Foi nomeado fiscal de Pontevedra en 1893, e secretario da Sociedad Econ\u00f3mica de Pontevedra. Foi notario de Vigo dende 1901. Finou en Vigo o 26 de febreiro de 1936.\nVida persoal.\nCasou en 1896 con Sandalia Temes Nieto, filla de Joaqu\u00edn Temes Trujeda."}
{"id": "332189", "revid": "1888", "url": "https://gl.wikipedia.org/wiki?curid=332189", "title": "Casimiro Velo de la Vi\u00f1a", "text": ""}
{"id": "332190", "revid": "1888", "url": "https://gl.wikipedia.org/wiki?curid=332190", "title": "Ramiro Vieira Dur\u00e1n", "text": ""}
{"id": "332192", "revid": "1410", "url": "https://gl.wikipedia.org/wiki?curid=332192", "title": "Atlanta Flames", "text": "Os Atlanta Flames foron un equipo profesional de h\u00f3ckey sobre xeo da cidade de Atlanta, Xeorxia (Estados Unidos) que competiron na National Hockey League (NHL) entre 1972 e 1980. Xogaban os seus partidos como local no Omni Coliseum de Atlanta e eran membros da West Division e posteriormente da Patrick Division da NHL. Xunto cos New York Islanders, os Flames foron creados en 1971 no marco do conflito entre a NHL e a rival World Hockey Association (WHA). O equipo gozou dun \u00e9xito modesto no xeo, clasific\u00e1ndose para os \"play-offs\" en seis das s\u00faas oito participaci\u00f3ns na liga, mais non conseguiron superar ningunha eliminatoria e tan s\u00f3 conseguiron ga\u00f1ar dous partidos das series en total. A franqu\u00eda esforzouse por atraer aos seareiros, mais despois de reunir unha media de tan s\u00f3 10.000 espectadores por partido na tempada 1979\u201380, foi vendida e recolocada en Alberta baixo o nome de Calgary Flames.\nEric Vail foi o m\u00e1ximo goleador da franqu\u00eda con 174, mentres que Tom Lysiak liderou ao equipo con 431 puntos. Guy Chouinard foi o \u00fanico xogador da franqu\u00eda que conseguiu anotar 50 goles nunha \u00fanica tempada. O porteiro Dan Bouchard liderou ao equipo en vitorias (166) e shutouts (20). Dous xogadores dos Flames ga\u00f1aron o Calder Memorial Trophy ao mellor \"rookie\": Vail na tempada 1974\u201375 e Willi Plett na tempada 1975\u201376. Bob MacMillan ga\u00f1ou o Lady Byng Memorial Trophy ao xogador co maior esp\u00edrito deportivo na tempada 1978\u201379. O Xerente Xeral Cliff Fletcher \u00e9 o \u00fanico membro da franqu\u00eda que foi introducido no Hockey Hall of Fame.\nHistoria.\nCreaci\u00f3n.\nA National Hockey League (NHL), que aumentara o n\u00famero de equipos participantes de seis en 1966 a catorce en 1970, non ti\u00f1a planeada ningunha outra ampliaci\u00f3n ata polo menos 1973. A formaci\u00f3n en 1971 dunha nova gran liga profesional, a World Hockey Association (WHA), alterou os plans da NHL e deu como resultado unha loita entre as d\u00faas ligas polos xogadores e os mercados. A NHL tratou de exclu\u00edr a WHA do recentemente constru\u00eddo Nassau Coliseum en Long Island, Nova York. A liga tam\u00e9n optou por situar un equipo no sur dos Estados Unidos. O 9 de novembro de 1971, a NHL anunciou que crear\u00eda dous equipos de expansi\u00f3n en Long Island e Atlanta. A franqu\u00eda de Atlanta foille concedida a Tom Cousins, que tam\u00e9n posu\u00eda o equipo de baloncesto dos Atlanta Hawks, e xogar\u00eda os seus partidos como local no Omni Coliseum. O custo do equipo foi de 6 mill\u00f3ns de d\u00f3lares. Cousins p\u00faxolle o nome de Flames (chamas, lapas, labaradas) \u00e1 nova franqu\u00eda en homenaxe ao incendio de Atlanta por parte do xeneral estadounidense William Sherman durante a Guerra Civil Estadounidense.\nOs Flames contrataron a Cliff Fletcher, que xa traballara para os St. Louis Blues, para exercer de Xerente Xeral do equipo. O ex xogador dos Montreal Canadiens Bernie Geoffrion foi contratado como adestrador do equipo. O equipo formou o seu cadro de xogadores a partir dun \"draft\" de expansi\u00f3n que tivo lugar o 6 de xu\u00f1o de 1972. Fletcher centrouse na porter\u00eda, escollendo a Phil Myre na s\u00faa primeira selecci\u00f3n e o \"rookie\" Dan Bouchard na s\u00faa segunda. Fletcher seleccionou un cadro competente, mais novo e sen experiencia. Dous d\u00edas despois, os Flames seleccionaron a Jacques Richard como segunda elecci\u00f3n no \"draft\" de 1972.\n1972\u20131975.\nOs Flames debutaron na NHL en Long Island fronte ao outro equipo de expansi\u00f3n creado esa tempada, os New York Islanders, o 7 de outubro de 1972. Ga\u00f1aron o partido por 3 goles a 2, e Morris Stefaniw marcou o primeiro gol na historia da franqu\u00eda na NHL no Nassau Veterans Memorial Coliseum. Unha semana despois, o 14 de outubro, o equipo debutou como local. O Omni Coliseum acolleu o primeiro evento da s\u00faa historia, no que os Flames empataron fronte aos Buffalo Sabres, 1\u20131, ante un estadio cheo con 14.568 espectadores. O papel do equipo foi respectable ao longo da maior parte da tempada sustent\u00e1ndose nas actuaci\u00f3ns dos porteiros Bouchard e Myre, e a mediados de xaneiro, ti\u00f1an un rexistro de 20-19-8 vitorias-derrotas-empates. Os Flames ga\u00f1aron tan s\u00f3 cinco partidos m\u00e1is no resto da tempada, finalizando cun rexistro de 25\u201338\u201315. Atlanta finalizou na s\u00e9tima posici\u00f3n da West Division, non conseguindo clasificarse para os \"play-offs\". O equipo tivo un \u00e9xito razoable na venda de entradas: vendeu preto de 7.000 abonos de tempada ao principio da tempada, e tivo unha media de 12.516 espectadores por partido.\nTom Lysiak, seleccionado na segunda posici\u00f3n no \"draft\" de 1973, uniuse aos Flames na tempada 1973-74 causando un impacto inmediato. Lysiak liderou aos Flames en anotaci\u00f3n con 64 puntos e finalizou por detr\u00e1s do xogador dos Islanders Denis Potvin na votaci\u00f3n para o Calder Memorial Trophy como mellor \"rookie\" da NHL. Co seu mellor rexistro de 30\u201334\u201314, os Flames finalizaron na cuarta posici\u00f3n da West Division e clasific\u00e1ronse para os \"play-offs\" da Stanley Cup de 1974. O equipo debutou na pos-tempada fronte aos campi\u00f3ns da divisi\u00f3n, os Philadelphia Flyers. O primeiro partido, disputado o 9 de abril de 1974, foi unha vitoria por 4 goles a 1 dos Flyers. Philadelphia derrotou aos Flames nas series ao mellor de sete partidos con catro vitorias consecutivas. Geoffrion foi eloxiado polo seu labor como adestrador do equipo e finalizou na segunda posici\u00f3n na votaci\u00f3n para o Jack Adams Award ao mellor adestrador.\nA expansi\u00f3n da NHL na tempada de 1974\u201375 provocou un reali\u00f1amento dos equipos. A liga mudou o seu formato a unha estrutura de catro divisi\u00f3ns, situando aos Flames na Patrick Division. Lysiak repetiu como m\u00e1ximo anotador dos Flames con 77 puntos mentres que Eric Vail, xogando a s\u00faa primeira tempada completa, liderou ao equipo con 39 goles. Vail foi o mellor entre todos os \"rookies\" e conseguiu o Calder Trophy. O equipo sobrep\u00faxose a unha serie de 8 derrotas en decembro e \u00e1s lesi\u00f3ns de varios xogadores importantes para finalizar a s\u00faa primeira tempada ga\u00f1adora cun rexistro de 34\u201331\u201315. Con todo, finalizaron na cuarta posici\u00f3n da Patrick Division e non conseguiron clasificarse para os \"play-offs\". Alegando motivos persoais, Geoffrion renunciou como adestrador xefe a final da tempada. Foi substitu\u00eddo por Fred Creighton, que adestrara ao equipo asociado aos Flames, os Omaha Knights. Posteriormente Fletcher acreditou que a personalidade extravertida de Geoffrion fora o motivo principal polo que a xente de Atlanta seguiu aos Flames durante as primeiras tempadas, mentres que os xogadores do equipo indicaron posteriormente o estilo de adestramento m\u00e1is t\u00e9cnico e pedag\u00f3xico de Creighton.\n1975\u20131980.\nCreighton creou un equipo consistente, mais non excepcional, finalizando na terceira posici\u00f3n da Patrick Division nas tres seguintes tempadas e ga\u00f1ando alg\u00fans partidos m\u00e1is dos que perd\u00edan cada ano. O equipo clasificouse para os \"play-offs\" nas tres tempadas, mais foron eliminados na primeira rolda todas as veces. Na tempada 1975\u201376 foron derrotados por Los Angeles Kings nunha serie ao mellor de tres partidos por 2 partidos a 0. Os Kings eliminaron de novo aos Flames na tempada 1976\u201377, mais os de Atlanta conseguiron a primeira vitoria nos \"play-offs\" da s\u00faa historia no segundo partido das series. Vail marcou o gol ga\u00f1ador na vitoria por 3 goles a 2 o 7 de abril de 1977, mais os Flames foron eliminados no terceiro partido. No \"draft\" de 1975 Willi Plett emerxeu como xove estrela para os Flames. Anotou 33 goles na s\u00faa primeira tempada como profesional na 1976\u201377 e ga\u00f1ou o Calder Trophy.\nBuscando a mellora da fortuna do seu equipo, Fletcher realizou varios movementos nas seguintes tempadas para reelaborar o cadro de xogadores dos Flames. O seu t\u00e1ndem de porteiros de Bouchard e Myre comezara a pelexa entre si na tempada 1977\u201378, cando ambos buscaron m\u00e1is tempo de xogo. Fletcher respondeu nomeando a Bouchard como o seu primeiro porteiro e cambiando a Myre aos St. Louis Blues a cambio de tres xogadores. O equipo clasificouse para os \"play-offs\" de novo, mais foron o \u00fanico equipo que caeu fronte a un equipo cun peor rexistro de puntos que eles, os Detroit Red Wings, na serie ao mellor de tres partidos, por 2 partidos a 0. En marzo de 1979, Fletcher realizou un traspaso de oito xogadores que levou ao l\u00edder de anotaci\u00f3n da franqu\u00eda Tom Lysiak e a catro xogadores aos Chicago Black Hawks a cambio de tres xogadores, encabezados polo defensa Phil Russell. Fletcher esperaba que a chegada de Russell axudara a que o seu equipo conseguira o \u00e9xito nos \"play-offs\".\nAlentados por un r\u00e9cord de 10 vitorias consecutivas en outubro de 1978, na tempada 1978\u201379 os Flames conseguiron o seu mellor rexistro de todas as s\u00faas tempadas en Atlanta con 41 vitorias, 31 derrotas e 8 empates. Bob MacMillan, adquirido no intercambio de Myre, converteuse no primeiro xogador dos Flames (exclu\u00edndo a Lysiak) en liderar ao equipo en anotaci\u00f3n en seis anos e, xunto con Guy Chouinard, foi un dos primeiros dous xogadores dos Flames en anotar 100 puntos nunha tempada. Chouinard converteuse tam\u00e9n no primeiro xogador do equipo en anotar 50 goles nunha tempada. MacMillan ga\u00f1ou o Lady Byng Memorial Trophy esa tempada como xogador m\u00e1is deportivo da NHL. Nos \"play-offs\" fronte aos Toronto Maple Leafs, Atlanta unha vez m\u00e1is non puido ga\u00f1ar un partido e perderon a serie ao mellor de tres partidos por 2 partidos a 0.\nFletcher continuou a mudar a aparencia do seu equipo durante a 1978-79. Al MacNeil sucedeu a Creighton como adestrador xefe antes do inicio da tempada, e o equipo adquiriu a estrela sueca Kent Nilsson logo da ca\u00edda da WHA. Nilsson liderou o equipo de Atlanta en anotaci\u00f3n con 40 goles e 53 asistencias. No \"draft\" de 1979, Fletcher seleccionou catro xogadores \u2013 Paul Reinhart, Jim Peplinski, Pat Riggin e Tim Hunter \u2013 que finalmente se converter\u00edan en habituais na ali\u00f1aci\u00f3n dos Flames. Con todo, a\u00ednda que os Flames se clasificaron de novo para os \"play-offs\" en 1980, perderon de novo na primeira rolda, caendo na serie ao mellor de cinco partidos fronte aos New York Rangers por 3 partidos a 1.\nTraslado a Calgary.\nA medida que o equipo se foi estancando no xeo, os Flames loitaban no portelo. O equipo acadou unha media de 14.161 espectadores por partido na s\u00faa segunda tempada, a 1973-74, mais caeu aos 12.258 tres anos despois, e posteriormente aos 10.500 na tempada 1977-78. As preocupaci\u00f3ns pola escasa afluencia de p\u00fablico que pod\u00eda dar lugar a unha recolocaci\u00f3n do equipo sa\u00edron \u00e1 luz en 1976, o que levou a pol\u00edticos e aos propios xogadores a mercar abonos nun intento por estabilizar a franqu\u00eda. Os Flames trataron de impulsar a asistencia en 1980 coa fichaxe de Jim Craig, porteiro do equipo ol\u00edmpico estadounidense que ga\u00f1ara o ouro ol\u00edmpico logo da s\u00faa vitoria sobre a Uni\u00f3n Sovi\u00e9tica dentro do \"Miracle on Ice\". O que non resultou un \u00e9xito, caendo a asistencia a 10.024. Aos problemas financeiros sum\u00f3uselle o feito de que o Omni Coliseum foi constru\u00eddo sen palcos de luxo que puideran xerar maiores ingresos, sendo un dos \u00faltimos grandes estadios de Am\u00e9rica do Norte en ser constru\u00eddo sen eles, o que levou a Fletcher a considerar a instalaci\u00f3n como \"obsoleta xa ao inaugurarse\".\nCousins anunciou que estaba tentando vender o club logo da eliminaci\u00f3n dos Flames nos \"play-offs\"; o seu \u00faltimo partido, unha derrota por 5\u20132, xogouse en Atlanta o 12 de abril de 1980. Afirmou ter sufrido perdas financeiras significativas co equipo e que a escasa asistencia obstaculizara a s\u00faa capacidade para asinar un contrato televisivo para o equipo. Especulouse con que o equipo, que se estimara que perdera 12 mill\u00f3ns de d\u00f3lares nos seus oito anos de historia, trasladar\u00edase a Calgary, a\u00ednda que Dallas e Houston tam\u00e9n foron mencionados como posibles destinos.\nOs irm\u00e1ns Seaman, Daryl e Byron, fixeron unha oferta de 14 mill\u00f3ns de d\u00f3lares mentres a cidade de Calgary preparaba a construci\u00f3n dun novo estadio para o equipo. Con todo, o empresario canadense Nelson Skalbania emerxeu como poxador rival para o equipo antes de unirse ao consorcio de Calgary. O grupo acordou mercar os Flames por 16 mill\u00f3ns de d\u00f3lares, no momento o maior prezo pagado por un equipo da National Hockey League. A compra foi anunciada o 21 de maio de 1980 e a franqu\u00eda foi recolocada no Canad\u00e1, onde adoptou o nome de Calgary Flames. Os Flames te\u00f1en empregado dende aquela o logo de Atlanta para identificar tanto aos seus capit\u00e1ns, coma ao equipo afiliado que xogaba na American Hockey League, os Adirondack Flames.\nO \u00faltimo xogador en activo na NHL dos Atlanta Flames foi Kent Nilsson, que xogou o seu derradeiro partido en 1995. Varios antigos xogadores do equipo regresaron a Atlanta unha vez finalizaron a s\u00faa carreira. Entre eles, Tom Lysiak dirixiu unha granxa de cabalos \u00e1s aforas da cidade, Eric Vail regresou para dirixir un club nocturno, e Willi Plett dirixiu un parque tem\u00e1tico deportivo e campo de golf.\nIdentidade do equipo.\nLogo.\nO logo dos Atlanta Flames era o dese\u00f1o do \"Flaming A\" (A ardente), consist\u00eda nun \"A\" vermello e branco cunha chama vermella no medio do \"A\". Nas camisolas dos xogadores a distribuci\u00f3n das cores variaba entre o uniforme como local e o empregado como visitante. Mentres que nos partidos como local aparec\u00eda un \"Flaming A\" en vermello e branco cunha chama no medio e co bordo en amarelo, nos partidos como visitante o logo consist\u00eda no \"Flaming A\" en branco e amarelo sobre o fondo vermello do uniforme visitante.\nUniforme.\nDurante as oito tempadas que os Atlanta Flames xogaron na capital do Estado de Xeorxia os seus uniformes, tanto o local coma o visitante, apenas experimentaron cambios. A camisola local do equipo era de cor branca con tres faixas, d\u00faas vermellas m\u00e1is finas e unha m\u00e1is grosa de cor amarela nos c\u00f3bados e na parte baixa, mentres que as ombreiras eran de cor vermella. No centro da parte dianteira da camisola aparec\u00eda o logo do equipo, mentres que na parte traseira pod\u00eda verse o n\u00famero, en vermello na camisola local e en branco na visitante.\nPola s\u00faa banda, na primeira tempada as camisolas empregadas como visitante polo equipo de Atlanta eran de cor vermella e, como ocorr\u00eda coa camisola local, contaba con tres faixas, d\u00faas finas amarelas e unha m\u00e1is grosa entre ambas.\nOs nomes dos xogadores non apareceron nas camisolas ata a quinta tempada do equipo na National Hockey League.\nPavill\u00f3n.\nDurante as oito tempadas que os Atlanta Flames competiron na National Hockey League xogaron os seus partidos como locais no Omni Coliseum de Atlanta. O pavill\u00f3n comezouse a constru\u00edr o 30 de marzo de 1971, e ti\u00f1a capacidade para 15.278 espectadores para partidos de h\u00f3ckey sobre xeo. Exteriormente o pavill\u00f3n destacaba pola s\u00faa cuberta de aceiro oxidado, mentres que o seu dese\u00f1o posibilitaba que puidera sosterse po\u00f1endo columnas tan s\u00f3 cada 360 p\u00e9s. O primeiro evento que acolleu o pavill\u00f3n foi o primeiro partido como local dos Flames, o empate a un gol fronte aos Sabres o d\u00eda 14 de outubro de 1972. Con todo, a falta de palcos VIP do pavill\u00f3n foi un dos motivos polos que a franqu\u00eda abandonou a cidade, xa que este feito dificultaba a posibilidade de xerar m\u00e1is ingresos para unha franqu\u00eda que se encontraba nunha delicada situaci\u00f3n econ\u00f3mica. Logo da marcha dos Flames a Calgary o Omni Coliseum seguiu a ser empregado polo equipo da National Basketball Association (NBA) dos Atlanta Hawks ata a s\u00faa demolici\u00f3n o 26 de xullo de 1997. O mellor rexistro de asistencia foi o da segunda tempada do equipo na NHL con 14.162 espectadores de media, que foi a primeira vez que o equipo se clasificou para os \"play-offs\", mentres que no extremo oposto enc\u00f3ntranse os 10.024 espectadores de media da \u00faltima tempada do equipo en Atlanta.\nA seguinte t\u00e1boa mostra a asistencia media ao Omni Coliseum durante as oito tempadas que os Flames xogaron en Atlanta:\nEquipos afiliados.\nAs franqu\u00edas da NHL te\u00f1en un cadro de xogadores limitado por convenio, polo que contan cun ou m\u00e1is equipos \u00abafiliados\u00bb que cada ano compiten en ligas menos importantes. Isto lles permite recrutar xogadores xoves na rev\u00e1lida anual, permit\u00edndolles continuar o seu desenvolvemento sen comezar demasiado cedo. Ademais, estes equipos afiliados (tam\u00e9n chamados clubs escola ou \"farm teams\" en ingl\u00e9s) constit\u00faen unha reserva de talentos para as franqu\u00edas da NHL, que os incorporan cando os seus xogadores sofren lesi\u00f3ns e/ou para reforzar o equipo. A excepci\u00f3n dos equipos propietarios do seu propio club escola, as afiliaci\u00f3ns finalizan cun acordo contractual e non se conxelan no tempo. Na s\u00faa historia en Atlanta, os Flames tiveron as seguintes afiliaci\u00f3ns:\nAfiliaci\u00f3ns secundarias.\nAdemais destes equipos, as franqu\u00edas da NHL pos\u00faen unha ou d\u00faas afiliaci\u00f3ns denominadas \u00absecundarias\u00bb con equipos que compiten en ligas menores. Estes equipos son empregados xeralmente como dep\u00f3sito de xogadores para os equipos anteriores en caso de ausencias por lesi\u00f3n de xogadores ou partidos cun equipo da NHL. Na s\u00faa historia en Atlanta, os Flames tiveron as seguintes afiliaci\u00f3ns secundarias:\nPersonalidades.\nXogadores.\nCadro de xogadores da \u00faltima tempada.\nNa derradeira tempada dos Atlanta Flames xogaron coa franqu\u00eda un total de 32 xogadores adestrados por Al MacNeil e o seu adestrador asistente Tim Ecclestone:\nCapit\u00e1ns.\nDurante o tempo que a franqu\u00eda permaneceu en Atlanta, o equipo dos Flames tivo catro capit\u00e1ns. O primeiro capit\u00e1n da historia da franqu\u00eda foi nomeado na tempada 1972-73 da National Hockey League (NHL), a primeira tempada dos Flames, e foi o canadense Keith McCreary, que foi ademais o xogador que m\u00e1is tempo exerceu como capit\u00e1n do equipo. Ning\u00fan dos capit\u00e1ns que tivo a franqu\u00eda durante o tempo que permaneceu na cidade de Xeorxia naceu f\u00f3ra do Canad\u00e1. Os diferentes xogadores que foron capit\u00e1ns do equipo ao longo da s\u00faa historia foron:\nElecci\u00f3ns na primeira rolda do \"draft\".\nCada ano dende 1963, os xogadores das ligas menores te\u00f1en a posibilidade de asinar contratos coas franqu\u00edas da NHL. Dende a creaci\u00f3n da franqu\u00eda de Atlanta ata o seu traslado a Calgary, os Flames escolleron a seis xogadores na primeira elecci\u00f3n do \"draft\". Os Flames realizaron d\u00faas elecci\u00f3ns na primeira rolda do \"draft\" nos anos 1973 e 1976, mais nunca foron o primeiro equipo en seleccionar a un xogador das ligas menores, sendo a mellor posici\u00f3n na que elixiron o segundo posto dos \"drafts\" de 1972 e 1973. A continuaci\u00f3n m\u00f3stranse as elecci\u00f3ns na primeira rolda do \"draft\" da NHL dos Atlanta Flames ao longo da s\u00faa historia:\nL\u00edderes hist\u00f3ricos.\nA seguinte t\u00e1boa amosa os dez m\u00e1ximos anotadores da historia da franqu\u00eda durante o tempo que esta permaneceu en Atlanta.\n\"Nota: POS = Posici\u00f3n, GP = Partidos xogados, G = Goles, A = Asistencias, Pts = Puntos, PIM = Penalties in minutes\"\nAdestradores.\nAo longo da historia dos Atlanta Flames estiveron ao cargo do equipo un total de tres adestradores. Destes tres adestradores tan s\u00f3 un dirixiu o equipo nos dous per\u00edodos distintos da franqu\u00eda, tr\u00e1tase de Al MacNeil, quen dirixiu o equipo na derradeira tempada do equipo en Atlanta e nas primeiras tempadas da franqu\u00eda en Calgary. Os mellores resultados obtidos pola franqu\u00eda en Atlanta durante a liga regular foron conseguidos por Fred Creighton, que nas cinco tempadas que estivo \u00e1 fronte do equipo de Atlanta conseguiu o mellor rexistro de vitorias da historia da franqu\u00eda cun 52,9%. Nos \"play-offs\", tanto Creighton coma Al MacNeil conseguiron ga\u00f1ar un partido, Creighton nas catro participaci\u00f3ns do equipo na pos-tempada durante os anos que permaneceu \u00e1 fronte, e MacNeil na \u00fanica tempada que adestrou ao equipo antes do seu traslado a Calgary.\nMembros do \"Hall of Fame\".\nO \u00fanico membro da organizaci\u00f3n dos Atlanta Flames que foi introducido no Hockey Hall of Fame foi o Xerente Xeral Cliff Fletcher. Nado en Montreal, Fletcher comezou a s\u00faa carreira na xesti\u00f3n do h\u00f3ckey sobre xeo como \"scout\" dos Montreal Canadiens en 1956, e ascendeu ao posto de asistente do Xerente Xeral cos St. Louis Blues, posto no que se mantivo ata a s\u00faa contrataci\u00f3n como Xerente Xeral dos Atlanta Flames en 1972, coincidindo coa s\u00faa tempada inaugural. Fletcher mant\u00edvose na organizaci\u00f3n da franqu\u00eda durante 11 anos m\u00e1is logo do seu traslado a Calgary, e foi o art\u00edfice do \u00fanico campionato da Stanley Cup do equipo de Alberta en 1989. Foi introducido no Hockey Hall of Fame en 2004 como construtor.\nTrofeos.\nTres membros dos Flames ga\u00f1aron alg\u00fan trofeo individual durante a etapa que o equipo xogou en Atlanta. Eric Vail foi o primeiro, ga\u00f1ando o Calder Memorial Trophy como mellor \"rookie\" na tempada 1974\u201375 logo de marcar 39 goles e finalizando con 60 puntos. O xogador canadense nado en Paraguai Willi Plett ga\u00f1ou o trofeo dous anos despois anotando 33 goles e 23 asistencias na s\u00faa primeira tempada na NHL. Bob MacMillan foi nomeado o xogador m\u00e1is deportivo na tempada 1978\u201379, ga\u00f1ando o Lady Byng Memorial Trophy. Finalizou no quinto posto da liga en anotaci\u00f3n con 104 puntos pero acumulando tan s\u00f3 14 \"penalty minutes\" en toda a tempada.\nSete xogadores representaron aos Flames no NHL All-Star Game. Randy Manery converteuse no primeiro \"all-star\" do equipo cando xogou no 26\u00ba partido All-Star da NHL en 1973. A este segu\u00edronlle posteriormente Al McDonough (1974), Tom Lysiak (1975, 1976 e 1977), Curt Bennett (1975 e 1976), Eric Vail (1977), Bill Clement (1978) e Kent Nilsson (1980)."}
{"id": "332194", "revid": "1131", "url": "https://gl.wikipedia.org/wiki?curid=332194", "title": "Prosas de combate e maldicer", "text": "Prosas de combate e maldicer \u00e9 un ensaio do intelectual galeguista Xos\u00e9 Manuel Beiras. Foi publicado en 1991, por Laiovento. O libro consiste nunha escolma de textos publicados en diversos \u00e1mbitos e medios, nos anos 1970 e 1980, realizada e anotada por Francisco Pillado Maior."}
{"id": "332208", "revid": "11384", "url": "https://gl.wikipedia.org/wiki?curid=332208", "title": "Anos 60", "text": ""}
{"id": "332209", "revid": "1131", "url": "https://gl.wikipedia.org/wiki?curid=332209", "title": "Veleu\u010dili\u0161te VERN'", "text": "A Veleu\u010dili\u0161te VERN (traducido \u00e1 lingua galega como Universidade de Ciencias Aplicadas VERN', en ingl\u00e9s University of Applied Sciences VERN) ou simplemente co\u00f1ecida polas s\u00faas siglas VERN, \u00e9 unha universidade privada de Croacia , con sede na cidade de Zagreb.\nCaracter\u00edsticas.\nTr\u00e1tase dunha instituci\u00f3n de ensino superior con funcionamento no pa\u00eds desde o ano 2000 no tocante \u00e1 aprobaci\u00f3n de xeito oficial das s\u00faas funci\u00f3ns universitarias por parte do \"Ministarstva znanosti i tehnologije\" (en galego Ministerio de Ciencia e Tecnolox\u00eda). Tam\u00e9n \u00e9 a primeira instituci\u00f3n educativa de car\u00e1cter privado en toda Croacia.\nEn xu\u00f1o de 2009, a VERN' conv\u00e9rtese en membro da European Foundation for Management Development (en galego Fundaci\u00f3n Europea para o Desenvolvemento da Xesti\u00f3n) , que re\u00fane m\u00e1is de 700 empresas no sector da educaci\u00f3n, tanto instituci\u00f3ns privadas coma p\u00fablicas, e arredor de 80 pa\u00edses en todo o mundo.\nA VERN' conta con 6 graos e 5 mestrados de posgrao, as\u00ed como tam\u00e9n o programa internacional de MBA que \u00e9 executado na cidade de Bruxelas na UBI (United Business Institutes).\nA universidade conta con arredor de 4 000 alumnos. O decano \u00e9 o profesor e Doutor de Ciencias Vlatko Cvrtila, e o presidente do Consello de Goberno \u00e9 Branko \u0160tefanovi\u0107.\nHistoria.\nA VERN' foi fundada en 1990. Dez anos m\u00e1is tarde, en base \u00e1 autorizaci\u00f3n e a decisi\u00f3n do \"Ministarstva znanosti i tehnologije\" (en galego Ministerio de Ciencia e Tecnolox\u00eda) comezan os seus primeiros pasos. Primeiro, inst\u00e1urase como unha instituci\u00f3n de ensino superior baixo o nome de Visoke \u0161kole za ekonomiju poduzetni\u0161tva (en galego Escola Superior de Econom\u00eda Emprendedores).\nNo 2001 VERN' \u00e9 a primeira instituci\u00f3n de ensino superior privada no pa\u00eds , comezando coa introduci\u00f3n das normativas do Proceso de Bolo\u00f1a no seu ensino. No 2002, en colaboraci\u00f3n coa Universidade de Vaasa de Finlandia, e do Instituto ISTUD en Mil\u00e1n comezan co proxecto Tempus da Uni\u00f3n Europea. Tr\u00e1tase dun proxecto com\u00fan de desenvolvemento da educaci\u00f3n empresarial superior en Croacia. No 2003 xorde a primeira promoci\u00f3n de licenciados na licenciatura de \"Emprendedorismo da Econom\u00eda\". No ano 2005 introduc\u00eda unha nova licenciatura, a de Inform\u00e1tica de Negocios e tres m\u00e1steres posgrao, Xesti\u00f3n Empresarial, Xesti\u00f3n de Comunicaci\u00f3ns Empresariais e Finanzas. Ese mesmo ano al\u00edase co United Business Institutes en Bruxelas e presenta o programa de MBA internacional que se executa en Zagreb e Bruxelas. O n\u00famero de alumnos inscritos en todos os programas do estudo van xa preto da cifra dos mil.\nEn 2007 a Accredited Higher School for Entrepreneurship Economics (en galego Escola Superior acreditada para o Emprendemento da Econom\u00eda) conv\u00e9rtese co nome de Veleu\u010dili\u0161te VERN (traducido \u00e1 lingua galega como Universidade de Ciencias Aplicadas VERN). Tr\u00e1tase da primeira universidade privada croata de ciencias aplicadas orientadas \u00e1 educaci\u00f3n empresarial, con forte \u00e9nfase no desenvolvemento do punto de vista empresarial.\nSimultaneamente coas novas normas de organizaci\u00f3n, os padr\u00f3ns de ensino tam\u00e9n comezaron a mellorar. A VERN' abriu novos espazos para os universitarios, na Importanne Galleria, coa adici\u00f3n de aulas multimedia, biblioteca para os estudantes, sala de profesores e de comedor para os alumnos.\nNo ano 2009 o grupo educativo Vern' entra na Zagreb School of Management, unha instituci\u00f3n privada especializada na formaci\u00f3n de l\u00edderes en turismo.\nNo ano 2011 s\u00famase a Visoka novinarska \u0161kola (VN\u0160) (en galego Escola Superior de Xornalismo) coas instituci\u00f3ns de ensino superior especializadas na formaci\u00f3n de profesionais da comunicaci\u00f3n, que foi fundada en 2007 por Ivo Pukanic como NCL Visoku novinarsku \u0161kolu (en galego NCL Escola de Xornalismo).\nNo 2012, na illa de Vis \u00e9 aberto un centro universitario internacional chamado VERN' Vis.\nAno 2013, o grupo VERN' x\u00fantase coa Visoka politehni\u010dka \u0161kola u Zagrebu (en galego Escola Polit\u00e9cnica de Zagreb) e o seu grao educativo de T\u00e9cnico de Xesti\u00f3n.\nNo ano 2014 o grupo VERN' x\u00fantase coa High School Kairos, para as\u00ed ofrecer os graos de Relaci\u00f3ns P\u00fablicas e Ciencias de Comunicaci\u00f3n.\nGraos.\nVERN' conta con 7 carreiras universitarias:\nPrograma de Erasmus+.\nEn decembro do ano 2010, de acordo coa decisi\u00f3n da Axencia Executiva no \u00e1mbito Educativo, Audiovisual e Cultural (EACEA), con sede en Bruxelas, base\u00e1ndose na Carta Universitaria Erasmus (EUC), Tom Charter, ditaminou que tanto aos docentes da universidade VERN' como aos alumnos, lles son permitidos os cofinanciamentos de programas de mobilidade de visitas de estudo e pr\u00e1cticas no exterior como tam\u00e9n a recepci\u00f3n de estudantes doutras universidades europeas adheridas ao programa.\nA mobilidade do programa de Erasmus+ comezou a ser aplicada no curso universitario 2011/2012 na VERN'.\nPor\u00e9n, a Universidade de Vigo mesmo, firmou un convenio de mobilidade de Erasmus+ coa Veleu\u010dili\u0161te VERN' no ano 2014, dando lugar a que os estudantes e docentes se beneficiasen por primeira vez deste programa europeo no curso universitario 2015/2016. Isto foi s\u00f3 para os estudantes da Facultade de Ciencias Empresariais e Turismo, Facultade de Ciencias Sociais e da Comunicaci\u00f3n e a Escola Universitaria de Estudos Empresariais. O convenio entre \u00e1mbalas d\u00faas universidades ten unha duraci\u00f3n prevista desde o ano 2014 at\u00e9 o 2021, pod\u00e9ndose ampliar a m\u00e1is anos a posteriori."}
{"id": "332210", "revid": "1131", "url": "https://gl.wikipedia.org/wiki?curid=332210", "title": "Catedral de Terrasa", "text": "A Catedral de Terrasa ou Bas\u00edlica do Esp\u00edrito Santo (en ) \u00e9 a sede catedralicia de Terrasa, adicada \u00f3 Esp\u00edrito Santo. No ano 2004, o Vaticano creou a bispado de Terrasa, como segregaci\u00f3n da arquidiocese de Barcelona, e decidiu empregar a bas\u00edlica como nova catedral. Deste xeito recuperouse o antigo bispado de \u00c8gara que existira entre os s\u00e9culo V e VIII, no cal foi disolto, se cadra pola invasi\u00f3n sarracena (e atoparse en zona fronteiriza)."}
{"id": "332211", "revid": "23204", "url": "https://gl.wikipedia.org/wiki?curid=332211", "title": "Bas\u00edlica do Esp\u00edrito Santo", "text": ""}
{"id": "332212", "revid": "23204", "url": "https://gl.wikipedia.org/wiki?curid=332212", "title": "Bas\u00edlica del Sant Esperit", "text": ""}
{"id": "332213", "revid": "23204", "url": "https://gl.wikipedia.org/wiki?curid=332213", "title": "Convento de San Francisco de Terrasa", "text": "O convento de San Francisco de As\u00eds (en ) \u00e9 un antigo edificio relixioso de Terrasa que data do comezos do s\u00e9culo XVII (1609-1612), en estilo barroco pero con trazas g\u00f3ticas e renacentistas. At\u00f3pase na praza do Doutor Robert, no extremo do passeig del Comte d'\u00c8gara e a car\u00f3n do parque de Vallparad\u00eds. Salienta especialmente polo seu claustro decorado con balaustres de cer\u00e1mica que tratan aspectos da vida de san Francisco e que \u00e9 unha das secci\u00f3ns do Museo de Terrasa."}
{"id": "332214", "revid": "23204", "url": "https://gl.wikipedia.org/wiki?curid=332214", "title": "Convento de San Francisco de As\u00eds", "text": ""}
{"id": "332215", "revid": "23204", "url": "https://gl.wikipedia.org/wiki?curid=332215", "title": "Convent de Sant Francesc d'Ass\u00eds", "text": ""}
{"id": "332216", "revid": "1131", "url": "https://gl.wikipedia.org/wiki?curid=332216", "title": "R\u00faa de San Andr\u00e9s (A Coru\u00f1a)", "text": "A r\u00faa de Santo Andr\u00e9 ou de San Andr\u00e9s \u00e9 unha r\u00faa da Coru\u00f1a situada no barrio da Pescar\u00eda.\nEst\u00e1 situada entre a r\u00faa Estreita de San Andr\u00e9s e a praza de Pontevedra e foi unha das principais v\u00edas de comunicaci\u00f3n entre a Cidade Vella e as zonas novas de expansi\u00f3n da cidade.\nHistoria.\nA r\u00faa de San Andr\u00e9s recibe o seu nome do antigo Hospital de San Andr\u00e9s, propiedade do gremio de mareantes. O hospital, situado onde se atopa a igrexa de Santo Andr\u00e9, ti\u00f1a unha igrexa anexa, e ambos os edificios foron destru\u00eddos durante o asedio de Drake en 1589. O p\u00f3rtico da igrexa foi instalado na muralla do Parrote, preto do Arquivo do Reino de Galicia.\nA r\u00faa aparece xa coa s\u00faa planta actual no plano de Juan Vergel de 1735. Por\u00e9n, nesa \u00e9poca case non hab\u00eda edificaci\u00f3ns e a r\u00faa estaba m\u00e1is pr\u00f3xima ao mar.\nEntre 1840 e 1875 foi chamada r\u00faa de Espoz y Mina e entre 1931 e 1936 r\u00faa do Capit\u00e1n Garc\u00eda Hern\u00e1ndez.\nO 13 de outubro de 1900 foron asasinados no n\u00famero 152 desta r\u00faa un mozo de almac\u00e9n e a s\u00faa esposa, crime que quedou sen resolver.\nInstituci\u00f3ns e comercios.\nA r\u00faa, situada no centro da cidade, tivo un uso principalmente comercial. Ademais foi sede de varias empresas e instituci\u00f3ns, como a sede central da Caja de Ahorros y Monte de Piedad de La Coru\u00f1a, que estivo situada nun edificio da r\u00faa, demolido en 1969 para constru\u00edr a actual oficina de Abanca. Tampouco existe o edificio no que se instalou en 1895 a Real Uni\u00f3n Recreativa e Instructiva del Circo de Artesanos, ao trasladarse da r\u00faa de Juana de Vega.\nNo n\u00famero 9 estaba o estudio fotogr\u00e1fico do pioneiro do cinema Jos\u00e9 Sellier, que d\u00e1 nome a unha praza pr\u00f3xima, e no 113 segue a existir a primeira tenda de comestibles aberta na cidade pola familia San Mart\u00edn, unha das tendas m\u00e1is antigas da cidade.\nNo n\u00famero 81 estivo ata 1963 o Hotel Europa, considerado un dos m\u00e1is elegantes da cidade.\nArquitectura.\nNa r\u00faa de San Andr\u00e9s cons\u00e9rvanse alg\u00fans edificios destacados:\nNa praza de Santa Catarina at\u00f3pase unha fonte dedicada ao deus Neptuno, a m\u00e1is antiga da cidade.\nOutras r\u00faas.\nO nome de San Andr\u00e9s aparece noutras r\u00faas pr\u00f3ximas:\nSituada detr\u00e1s da igrexa, nela atop\u00e1ronse restos dun cemiterio.\nFoi chamada tam\u00e9n Angosta de San Andr\u00e9s e Pozo. No n\u00famero 11 existe un edificio de Faustino Dom\u00ednguez Coumes-Gay (1885) e no n\u00famero 2 situ\u00e1base a Casa Palacio da Cooperativa C\u00edvica Militar, do s\u00e9culo XVIII.\nCo\u00f1ecida simplemente como r\u00faa do P\u00f3rtico.\nCo\u00f1ecida anteriormente como praza da Fonte de San Andr\u00e9s e praza do Xeneral Mola.\nPechando a praza est\u00e1 a Casa Cabanela, edificio de Julio Gal\u00e1n Carvajal (1910-1911), inspirado pola obra dos arquitectos austr\u00edacos Gangl e Stigler e do belga Paul Hankar. No centro local\u00edzase a fonte da Fama ou do Anxo, dese\u00f1ada por Fernando Dom\u00ednguez Romay en 1791 e cunha estatua de Antonio Pernas que representa a deusa Fortuna. Orixinariamente estaba situada nunha praza na confluencia de Rego de Auga e a Mari\u00f1a, de onde foi trasladada en 1882, e d\u00e1 nome \u00e1 r\u00faa da Fama.\nCo\u00f1ecida tam\u00e9n como Traves\u00eda do Pat\u00edn."}
{"id": "332217", "revid": "92340", "url": "https://gl.wikipedia.org/wiki?curid=332217", "title": "Galo P\u00e1ramo", "text": "Jos\u00e9 Galo P\u00e1ramo Egu\u00eda, nado en Haro o 16 de outubro de 1849, foi un xornalista espa\u00f1ol.\nTraxectoria.\nColportor protestante. Foi redactor da segunda etapa de \"El L\u00e1tigo\" (1889). Chegou a Monforte de Lemos en 1890 e abriu un templo evanx\u00e9lico. Sufriu alg\u00fans procesos por presuntos ataques \u00e1 relixi\u00f3n cat\u00f3lica. Colaborou en \"El Heraldo. Peri\u00f3dico ev\u00e1ngelico, cient\u00edfico e ilustrado\".\nVida persoal.\nCasou con Jacoba Eguiz\u00e1bal L\u00f3pez e, ao enviuvar, volveu casar na Coru\u00f1a con Isabel Imperio Mosquera en 1902."}
{"id": "332218", "revid": "1888", "url": "https://gl.wikipedia.org/wiki?curid=332218", "title": "Galo P\u00e1ramo Egu\u00eda", "text": ""}
{"id": "332219", "revid": "1888", "url": "https://gl.wikipedia.org/wiki?curid=332219", "title": "Francisco Prieto Losada", "text": "Francisco Prieto Losada, nado en Manzaneda en 1853, foi un fot\u00f3grafo galego.\nTraxectoria.\nEmigrou a Am\u00e9rica, onde aprendeu o oficio de fot\u00f3grafo. Retornou convertido ao protestantismo, e instalouse en Madrid compaxinando o traballo de fot\u00f3grafo coa divulgaci\u00f3n da s\u00faa fe. Na capital co\u00f1eceu \u00e1 s\u00faa muller Soledad Garc\u00eda.\nEn 1881 instalouse en Ourense e abriu o estudio La Luz Universal. Contin\u00faa cos seus labores pastorais, visitando toda Galicia. Trasladouse a Pontevedra, onde desenvolveu a s\u00faa etapa m\u00e1is reco\u00f1ecida como fot\u00f3grafo e foi redactor de \"El L\u00e1tigo\". En 1892 abandona Pontevedra e marcha a Madrid e instala un estudio na r\u00faa Carranza. En 1897 promoveu unha iniciativa para dar a co\u00f1ecer Galicia en Madrid mediante unha exposici\u00f3n de fotograf\u00edas no seu estudio.\nTam\u00e9n foi mas\u00f3n."}
{"id": "332224", "revid": "89787", "url": "https://gl.wikipedia.org/wiki?curid=332224", "title": "Alonso Escudero L\u00f3pez", "text": "Alonso Escudero L\u00f3pez, nado en Mombuey (provincia de Zamora) o 5 de agosto de 1867 e finado en Madrid o 13 de maio de 1954, foi un comerciante de tecidos e empresario que estivo radicado uns anos na Coru\u00f1a, participando durante ese tempo notablemente na s\u00faa vida social e econ\u00f3mica. Foi empregado e socio da compostel\u00e1 \"Casa de Sime\u00f3n Garc\u00eda\", participando no establecemento e desenvolvemento desta compa\u00f1\u00eda en Madrid.\nTraxectoria.\nOrixe familiar e comezos na Casa de Sime\u00f3n Garc\u00eda.\nFillo de Marcelino Escudero, veterinario da localidade zamorana de Mombuey, e Teresa L\u00f3pez, foi irm\u00e1n de Socorro, Teresa, Josefa e C\u00e9sar Escudero L\u00f3pez.\nPor intercesi\u00f3n dun familiar, Alonso Escudero trasladouse moi novo, apenas completados os estudos primarios, a Vilagarc\u00eda de Arousa para comezar a traballar como mozo en varias tendas desta localidade. Aqu\u00ed estivo ao longo de tres anos (aproximadamente entre 1882 e 1884). Nese ano de 1884, ingresou na compa\u00f1\u00eda compostel\u00e1 Sime\u00f3n Garc\u00eda y Compa\u00f1\u00eda, onde despois de seis meses pasou a traballar de viaxante da empresa, posto no que se mantivo durante catorce anos (ata cerca de 1898) e logo despois de mercador, o que lle levou a co\u00f1ecer diversos lugares da Espa\u00f1a industrial. Entre tanto, Sime\u00f3n Garc\u00eda y C\u00aa abriu en 1884 a s\u00faa delegaci\u00f3n na Coru\u00f1a e invitou a Alonso Escudero a ser socio dela (que entre 1895 e 1906 se chamou Viuda e Hijos de Sime\u00f3n Garc\u00eda SRC). Os socios deste establecemento coru\u00f1\u00e9s, ademais da sociedade compostel\u00e1 (que aportou 600 mil reais) e o propio Escudero (que aportou 50 mil reais), foron Manuel Vega Fern\u00e1ndez (outros 50 mil), Valeriano Zurita Bartolom\u00e9 e Antonio Gonz\u00e1lez Gonz\u00e1lez (que, a\u00ednda que non prestaron capital nun principio, si que recib\u00edan un dez por cento dos beneficios, mentres fosen dependentes do comercio), constitu\u00edndose perante o notario Jes\u00fas Fern\u00e1ndez Su\u00e1rez o 4 de maio de 1884. Esta delegaci\u00f3n dedicouse como a casa matriz \"ao comercio de tecidos de la, seda, algod\u00f3n e outros x\u00e9neros espa\u00f1ois e estranxeiros\", pero \"non contou con secci\u00f3n bancaria\". En 1907 a compa\u00f1\u00eda mudou de nome, dando plena identidade \u00e1 delegaci\u00f3n coru\u00f1esa, que pasou a denominarse Hijos de Sime\u00f3n Garc\u00eda SRC, La Coru\u00f1a, da que o propio Escudero foi socio fundador. En xaneiro de 1917 faleceu o seu co-socio en Hijos de Sime\u00f3n Garc\u00eda SRC, La Coru\u00f1a, Valeriano Zurita, que ingresou na firma como socio capitalista en 1889, cando a\u00ednda se chamaba Sime\u00f3n Garc\u00eda y Compa\u00f1\u00eda. En outubro de 1924 faleceu o outro socio capitalista, Manuel Vega.\nSobre 1899 Alonso chamou ao seu car\u00f3n ao seu irm\u00e1n C\u00e9sar, cando este apenas contaba 14 anos de idade, coa intenci\u00f3n de formalo nos segredos do comercio local e de que estudase na Escola de Comercio da Coru\u00f1a.\nNegocios paralelos na Coru\u00f1a.\nAs s\u00faas responsabilidades como apoderado da firma de Sime\u00f3n Garc\u00eda non lle impediron a Alonso desenvolver novos negocios \u00e1 marxe da compa\u00f1\u00eda compostel\u00e1. As\u00ed, ao comezo dos anos 20 formou a sociedade Escudero y Rodr\u00edguez S.L., que en novembro de 1921 adquiriu a Eulogio Losada o comercio de tecidos La Verdad, situado nos n\u00fameros 4 e 6 da r\u00faa de Bail\u00e9n, lugar onde se situou a sede social. O seu socio, de apelido Rodr\u00edguez, probablemente foi o seu concu\u00f1ado, marido de Josefina Caama\u00f1o Font (irm\u00e1 da s\u00faa muller, Corona), quen faleceu antes de 1923. Escudero rexentou este negocio longo tempo, incluso cando xa non resid\u00eda na Coru\u00f1a, a\u00ednda que consta que en 1930 a representaci\u00f3n a levaba un tal Inocencio Escudero, sen d\u00fabida familiar de Alonso, sen\u00f3n incluso un dos seus irm\u00e1ns. Este establecemento a\u00ednda exist\u00eda en 1936, pero levaba anos dando perdas, tal como se extrae do estudo de Jes\u00fas Mir\u00e1s.\nPor outra banda, o seu irm\u00e1n C\u00e9sar e mais Manuel Vega Ayala, fix\u00e9ronse cargo en maio de 1920 dos almac\u00e9ns coru\u00f1eses \"Nuevo Mundo\", situados nos n\u00fameros 41 e 43 da r\u00faa de San Andr\u00e9s, que eran propiedade da \"Casa de Sime\u00f3n Garc\u00eda\" e funcionaban como unha marca alternativa e sucursal da principal. Substitu\u00edu no cargo aos irm\u00e1ns P\u00e9rez Escudero (cos que probablemente estaba emparentado), que foron apartados pola direcci\u00f3n compostel\u00e1.\nXerencia da \"Casa Sime\u00f3n\" en Madrid.\nEn 1908 o comerciante catal\u00e1n Ignacio Colomer Vigo fundou unha sociedade con Salvador e Ram\u00f3n Montan Colomer que se chamou Ignacio Colomer y Montan hermanos, dedicada \u00e1 venda de tecidos por xunto e polo mi\u00fado, establec\u00e9ndose en Madrid. Para tal efecto, mercaron un inmoble no n\u00famero 4 (triplicado) da r\u00faa de Atocha, no que situaron os seus almac\u00e9ns, que reformaron en 1919. Quince anos despois do seu establecemento, en abril de 1923, Hijos de Sime\u00f3n Garc\u00eda y Compa\u00f1\u00eda adquiriu os almac\u00e9ns e as s\u00faas existencias a Colomer, asinando o acordo en Barcelona. Para levar adiante esta nova sucursal da Casa Sime\u00f3n (a duod\u00e9cima sede en Espa\u00f1a desta firma nese momento), creouse unha nova sociedade nese mesmo ano que se chamou Hijos de Sime\u00f3n Garc\u00eda SRC, Madrid, da que pasaron a formar parte como xerentes Manuel Garc\u00eda Blanco (pola sede central), Jos\u00e9 Codina Nieto (procedente da sede de Vigo) e, tam\u00e9n na condici\u00f3n de director do establecemento, Alonso Escudero. O capital inicial desta empresa ascendeu a 1.750.000 pesetas, a\u00ednda que en 1930 xa acadaba os tres mill\u00f3ns. A partir deste momento, Escudero deu comezo a un per\u00edodo no que compaxinou o arranque dos novos almac\u00e9ns madrile\u00f1os coa xesti\u00f3n dos coru\u00f1eses, realizando frecuentes viaxes nunha e outra direcci\u00f3n. En calquera caso, rematou por tomar a decisi\u00f3n de trasladarse a Madrid para vivir coa s\u00faa dona ao pouco, como o demostra o feito de ter viaxado con ela \u00e1 capital en agosto sen d\u00fabida para elixir morada. Finalmente, Escudero rematou por desenvolver o resto da s\u00faa carreira profesional en Madrid, como socio da compa\u00f1\u00eda compostel\u00e1.\nAos almac\u00e9ns na r\u00faa de Atocha 4-triplicado (de venda de tecidos por xunto), engad\u00edronse outras d\u00faas tendas de vendas polo mi\u00fado en Madrid (probablemente por asociaci\u00f3n) na r\u00faa Policarpo Sanz (que era o almac\u00e9n de paqueter\u00eda e quincalla) e no n\u00famero 4 da Puerta del Sol (que era o almac\u00e9n de tecidos e calzado), que funcionaban xa en xullo de 1923.\nOs Almacenes Sime\u00f3n na Praza do Anxo.\nO \u00e9xito acadado polos novos almac\u00e9ns de Madrid, animaron a Escudero a ampliar as instalaci\u00f3ns, buscando un novo inmoble onde situarse, atop\u00e1ndoo apenas a 350 metros, no n\u00famero 8 da praza do Anxo (), facendo esquina coa praza de Santa Ana. Ata 1919 al\u00ed atop\u00e1base o palacio dos Condes de Montijo, que nese momento albergaba o \"Casino Militar\". Poucos anos antes, Miguel Casta\u00f1er Sol\u00e1 (propietario duns grandes almac\u00e9ns de \"x\u00e9neros de punto\" establecidos nos n\u00fameros 13 e 14 da mesma praza do Anxo, e socio de Casta\u00f1er y Mar\u00edn S. en C.) chegou a un acordo cos hoteleiros Rafael Ruiz Alfaro e Diego C\u00e1ceres Ant\u00fanez para a construci\u00f3n dun novo edificio que compartir\u00edan, qued\u00e1ndolle a el a entreplanta, a planta baixa e o soto, mentres que o resto do edificio ser\u00eda un hotel. Encarg\u00f3uselle o dese\u00f1o ao arquitecto modernista Jes\u00fas Carrasco-Mu\u00f1oz Encina, tendo un custo aproximado de cinco mill\u00f3ns de pesetas, dando comezo as obras en 1919, despois de acumular un notable atraso polo conflito que xurdiu co Concello de Madrid debido \u00e1 altura do inmoble, que exced\u00eda o permitido nas Ordenanzas Municipais. O remate da construci\u00f3n produciuse en 1921 e o edificio foi ocupado polos \"Grandes Almacenes Casta\u00f1er\" sobre marzo de 1922, mentres que o Gran Hotel Reina Victoria, que ocupaba a primeira planta e seguintes, foi inaugurado en marzo de 1923. O inmoble foi co\u00f1ecido desde ese momento como o Hotel Reina Victoria ou, durante o per\u00edodo republicano, como o Hotel Victoria, a\u00ednda que tam\u00e9n foi co\u00f1ecido durante un breve tempo como Almacenes Casta\u00f1er e, logo, como Almacenes Sime\u00f3n. Os almac\u00e9ns ocupaban uns 5.000 m\u00b2 de superficie e dispu\u00f1an de 12 escaparates. Entre as novidades de dese\u00f1o que atra\u00edan m\u00e1is p\u00fablico estivo a instalaci\u00f3n dun potente sistema de calefacci\u00f3n, que invitaba ao potencial cliente a demorar m\u00e1is tempo no comercio e, polo tanto, a mercar m\u00e1is. Por\u00e9n, a pesar da s\u00faa notable popularidade, Casta\u00f1er tomou a decisi\u00f3n de desfacerse dos almac\u00e9ns e, inicialmente, quixo alugalos, ata que ao final en setembro f\u00edxose p\u00fablico o acordo da s\u00faa venda a Hijos de Sime\u00f3n Garc\u00eda, representada por Alonso Escudero. Deseguido anunciouse a liquidaci\u00f3n das existencias de Casta\u00f1er, que deron comezo o 5 de outubro, permanecendo iluminados os escaparates polas noites para atraer o p\u00fablico e liquidando os artigos a uns prezos esaxeradamente baixos, nunha nova estratexia comercial. Nesta decisi\u00f3n de Casta\u00f1er ben puideron influ\u00edr motivaci\u00f3ns persoais, como o falecemento da s\u00faa dona ao principio do proceso de construci\u00f3n, ou ben o accidente de tr\u00e1fico que sufriu o seu fillo e no que morreu un rapaz, ou ben unha enfermidade, porque apenas un ano despois Miguel Casta\u00f1er faleceu. As existencias remat\u00e1ronse a principios de 1926, dando comezo a andaina dos novos almac\u00e9ns galegos.\nRapidamente os novos Almacenes Sime\u00f3n convert\u00e9ronse nos almac\u00e9ns de tecidos m\u00e1is importantes de Madrid, sobre todo debido aos seus vistosos escaparates, nunha das denominadas por Crossick e Jaumain \"catedrais do consumo\" moderno. A s\u00faa estratexia comercial baseouse na oferta de pezas de moda a baixo prezo, producidas en serie, nun primeiro indicio do que ser\u00eda a moda \"pr\u00eat-\u00e0-porter\" ou \"ready to wear\". Ademais, o establecemento contaba con secci\u00f3ns espec\u00edficas de x\u00e9neros (seda, punto...) e, desde 1927, de moda para muller. Outras promoci\u00f3ns comerciais nas que estes almac\u00e9ns destacaron foron, por exemplo, aquela pola que se deu durante unha semana a todos os clientes un agasallo, conmemorando o quinto aniversario da inauguraci\u00f3n, en 1930; ou aqueloutra na que, pola merca dun xab\u00f3n, regalaban en 1926 unha participaci\u00f3n da Loter\u00eda do Nadal. Tam\u00e9n foi un dos primeiros establecementos madrile\u00f1os en empregar para a s\u00faa iluminaci\u00f3n as luces de neon e os r\u00f3tulos luminosos, como reclamo publicitario.\nFoi precisamente na praza de Santa Ana, cara \u00e1 que os Almacenes Sime\u00f3n se orientaban, onde en maio de 1950 tres dos socios madrile\u00f1os obtiveron permiso para abrir unha sucursal bancaria de Hijos de Sime\u00f3n Garc\u00eda, expandindo deste xeito o negocio bancario ao maior mercado espa\u00f1ol.\nAlonso Escudero permaneceu dirixindo os almac\u00e9ns madrile\u00f1os ata tres meses antes do seu pasamento, que se produciu o 13 de maio de 1954, despois de desenvolver m\u00e1is de setenta anos de actividade profesional para a mesma empresa.\nVida social e pol\u00edtica.\nA s\u00faa integraci\u00f3n nas entidades e grupos de presi\u00f3n da sociedade coru\u00f1esa produciuse tempo despois da s\u00faa chegada \u00e1 cidade. Consta que pertenceu como vogal \u00e1 xunta directiva elixida o 2 de marzo de 1913 da Liga de Amigos da Coru\u00f1a, cargo no que foi renovado ao ano seguinte.\nA pesar da s\u00faa case que nula formaci\u00f3n acad\u00e9mica, a s\u00faa experiencia nos negocios foille labrando un nome na xesti\u00f3n de recursos, ata o punto de que foi considerado un experto no tema das facendas locais. Debido a isto, foi invitado a participar nas conferencias da Tercera Semana Municipal, en xullo de 1917, organizadas pola Escola de Funcionarios da Administraci\u00f3n Local de Barcelona. En 1918, o propio Concello da Coru\u00f1a, sen d\u00fabida tendo en conta a s\u00faa veci\u00f1anza na nova \u00e1rea de expansi\u00f3n da cidade, designouno para formar parte da Comisi\u00f3n Especial do Ensanche coru\u00f1\u00e9s, da que anos despois volveu a pertencer por sorteo, en outubro de 1923. Debido \u00e1 s\u00faa pertenza ao grupo dos maiores contribu\u00edntes da cidade por mor dos seus diversos negocios, inclu\u00eduno no Comit\u00e9 de Fomento do Traballo, que pretend\u00eda dar soluci\u00f3ns \u00e1 crise de emprego que desolaba a cidade. A finais deste mesmo ano, viuse igualmente inclu\u00eddo na Comisi\u00f3n Local de Abastecemento de Pan, que trataba de dar resposta ao deficiente abastecemento deste alimento b\u00e1sico que se abat\u00eda sobre a cidadan\u00eda. Como se pode ver, eran asuntos de orde social, derivados da crise econ\u00f3mica que nese momento viv\u00eda o pa\u00eds. Tam\u00e9n a partir de 1921, pasou a formar parte da Comisi\u00f3n de Festas do Concello da Coru\u00f1a.\nEn febreiro de 1921 foi elixido vogal da C\u00e1mara de Comercio da Coru\u00f1a e en xu\u00f1o da Xunta de Obras do Porto da Coru\u00f1a. Tam\u00e9n foi vice-presidente da sociedade chamada \"Reuni\u00f3n de Artes\u00e1ns da Coru\u00f1a\" ata xaneiro de 1922 en que foi substitu\u00eddo no cargo por Santiago Casares Quiroga.\nEntre marzo e abril de 1922 fixo unha viaxe por diferentes feiras centroeuropeas, acompa\u00f1ando a unha delegaci\u00f3n coru\u00f1esa, que o levaron por Par\u00eds, Berl\u00edn, Leipzig, Viena e X\u00e9nova. As impresi\u00f3ns desta viaxe foinas publicando nunha serie de catro reportaxes no xornal coru\u00f1\u00e9s El Ideal Gallego, que foi enviando a medida que \u00eda avanzando. A derradeira reportaxe escribiuna no orixinal en italiano o que d\u00e1 conta da formaci\u00f3n que ao longo dos anos foi acadando.\nUn tema no que estivo fortemente comprometido foi no desenvolvemento do Parque dos Mu\u00ed\u00f1os de Santa Margarida (que se \u00eda situar no que actualmente \u00e9 o Parque de Santa Margarida), chegando a formar parte dunha comisi\u00f3n da que en ocasi\u00f3ns levou a representaci\u00f3n principal. Este asunto pechouse tempo despois en falso, sen chegar a dar comezo \u00e1s obras e tendo o Concello que abonar unha indemnizaci\u00f3n ao paisaxista madrile\u00f1o que foi contratado para dese\u00f1ar o tal Parque dos Mu\u00ed\u00f1os irrealizado.\nO 17 de xullo de 1930 o Ministerio de Traballo e Previsi\u00f3n concedeulle por Real Orde a Medalla do Traballo, de prata e segunda categor\u00eda, como \"reco\u00f1ecemento aos seus m\u00e9ritos e constancia profesionais\". Esta distinci\u00f3n entregoulla o Gobernador da provincia de Zamora o 7 de decembro do mesmo ano, no acto de inauguraci\u00f3n do grupo escolar de Mombuey.\nXa residindo en Madrid, durante moitos anos foi presidente da Asociaci\u00f3n de Almacenistas de Tecidos de Espa\u00f1a, as\u00ed como membro da s\u00faa xunta directiva. Tam\u00e9n foi presidente da Asociaci\u00f3n Nacional Espa\u00f1ola e vicepresidente segundo do C\u00edrculo da Uni\u00f3n Mercantil e Industrial de Madrid.\nPor fin, durante a Guerra Civil, o Goberno Provisional de Burgos chamouno para formar parte como asesor na \"Xunta Asesora Econ\u00f3mica\".\nPromoci\u00f3ns inmobiliarias.\nEn 1903 constaba que Escudero resid\u00eda na cidade herculina na r\u00faa de Tabernas, n\u00famero 18, no 2\u00ba andar. Evidentemente esta morada resultaba insuficiente para algu\u00e9n co status de Escudero, e tomou a decisi\u00f3n de constru\u00edrse unha nova residencia m\u00e1is acorde \u00e1 consideraci\u00f3n que ti\u00f1a un dos maiores contribu\u00edntes da cidade. Por iso, en 1913 promoveu a construci\u00f3n dun palacete modernista na intersecci\u00f3n entre a r\u00faa de Juan Fl\u00f3rez e a r\u00faa do Padre Sarmiento (hoxe de Ferrol), no encontro coa praza de Galicia. O dese\u00f1o correspondeu ao arquitecto Eduardo Rodr\u00edguez-Losada Rebell\u00f3n, nunha das s\u00faas primeiras obras, que presentou os planos en agosto dese ano. En outubro obtivo o permiso do Concello da Coru\u00f1a para comezar as obras, que remataron no \u00faltimo tramo do ano 1915, sendo co\u00f1ecido desde ent\u00f3n como o Chal\u00e9 Escudero. Alonso Escudero e a s\u00faa familia (inclu\u00edndo unha cu\u00f1ada, Josefina, que mesmo faleceu nel) viviron neste edificio ata o seu traslado a Madrid.\nPero, a maior parte das s\u00faas promoci\u00f3ns inmobiliarias realizounas na s\u00faa vila natal, Mombuey. A que tivo un maior impacto foi a construci\u00f3n que se levou \u00e1 s\u00faa costa do novo grupo escolar do pobo, que se inaugurou o 7 de decembro de 1930, contando coa presenza do bispo e o gobernador civil de Zamora. Sobre o mesmo ano, 1930, emprendeu, baixo o padroado da s\u00faa dona, a rehabilitaci\u00f3n da igrexa parroquial da Asunci\u00f3n de Mombuey. Tam\u00e9n acometeu como promotor a construci\u00f3n do chal\u00e9 familiar en Mombuey no ano 1935, en terreos pertencentes ao seu irm\u00e1n C\u00e9sar, quen mantivo unha constante presenza na vila zamorana a pesar da s\u00faa residencia na Coru\u00f1a. O dese\u00f1ador desta luxosa vivenda de m\u00e1is de 450 m\u00b2, con 7 dormitorios e 4 ba\u00f1os e uns ampl\u00edsimos e rechamantes xard\u00edns, foi un arquitecto coru\u00f1\u00e9s, acaso o propio Eduardo Rodr\u00edguez-Losada.\nVida persoal.\nCasou coa mestra ceense Corona Caama\u00f1o Font (falecida en Madrid o 12 de xaneiro de 1943), da que non tivo descendencia. A s\u00faa dona estaba emparentada con influentes familias ceenses, entre eles co p\u00e1rroco de Santo Adri\u00e1n de Toba, Joaqu\u00edn Dom\u00ednguez Caama\u00f1o. As\u00ed mesmo, foron alg\u00fans dos seus sobri\u00f1os o propietario dos \"Almacenes La Palloza\", na Coru\u00f1a, Maximiliano Rodr\u00edguez Caama\u00f1o (sobri\u00f1o carnal da s\u00faa dona); un sobri\u00f1o do arquitecto Eduardo Rodr\u00edguez-Losada, chamado Jos\u00e9 Ram\u00edrez Rodr\u00edguez-Losada, que casou coa s\u00faa sobri\u00f1a Petra Escudero Santiago; e, por fin, tam\u00e9n foi sobri\u00f1o 2\u00ba seu o director da Residencia Universitaria de Santo Agosti\u00f1o en Santiago de Compostela, o ceense Francisco Brandariz Caama\u00f1o (irm\u00e1n de Gabriel, que casou con Mar\u00eda Teresa Escudero Santiago, irm\u00e1 da antedita Petra).\nNos seus derradeiros anos viviu na r\u00faa Alberto Aguilera, n\u00famero 36, en Madrid."}
{"id": "332225", "revid": "23204", "url": "https://gl.wikipedia.org/wiki?curid=332225", "title": "Enrique Santos Gayoso", "text": "Enrique Santos Gayoso, nado na Coru\u00f1a o 14 de setembro de 1947, \u00e9 un historiador galego, especializado no estudo da prensa galega e dos medios de comunicaci\u00f3n do Estado.\nTraxectoria.\nFillo e neto de importantes xornalistas, comezou os estudos de xeograf\u00eda e historia na USC e colaborou en \"El Correo Gallego\" e \"La Opini\u00f3n de A Coru\u00f1a\"."}
{"id": "332226", "revid": "1410", "url": "https://gl.wikipedia.org/wiki?curid=332226", "title": "Anfiteatro de M\u00e9rida", "text": "O anfiteatro de M\u00e9rida \u00e9 un antigo recinto para espect\u00e1culos de loitas de gladiadores que foi constru\u00eddo polo Imperio romano na colonia de Emerita Augusta, actual M\u00e9rida, a finais do s\u00e9culo I aC. A s\u00faa construci\u00f3n planificouse xunto \u00e1 do adxacente e famoso teatro romano, co que conformaba a grande \u00e1rea p\u00fablica de espect\u00e1culos da capital da Lusitania. Foi abandonado cara ao s\u00e9culo IV e ata principios do s\u00e9culo XX permaneceu parcialmente enterrado. En 1912 foi nomeado Ben de Interese Cultural e desde 1993 \u00e9 Patrimonio da Humanidade pola Unesco como parte do Conxunto arqueol\u00f3xico de M\u00e9rida.\nHistoria.\nA construci\u00f3n do anfiteatro planificouse xunto coa do teatro e levantouse moi pouco despois. Segundo ded\u00facese das inscrici\u00f3ns achadas no seu interior, foi inaugurado no ano 8 a.C. Con esta obra complet\u00e1base o proxecto de dotar \u00e1 colonia Emerita Augusta, xa ent\u00f3n capital da provincia Lusitania, dunha grande \u00e1rea p\u00fablica para espect\u00e1culos, acorde coa s\u00faa categor\u00eda pol\u00edtica e administrativa. Este edificio estaba destinado \u00e1s loitas entre gladiadores, entre feras ou entre homes e feras, as denominadas \"venatio\", que xunto \u00e1s carreiras no circo eran as preferidas polo pobo romano.\nTralo seu abandono, ligado \u00e1 oficializaci\u00f3n do cristianismo no s\u00e9culo IV, parte da s\u00faa estrutura foise ocultando baixo terra e a que quedou descuberta, sobre todo a \"summa cavea\", serviu como canteira de extracci\u00f3n de materiais para outras obras. Desde o s\u00e9culo XVI alg\u00fans autores chamaron ao edificio \"naumaquia\" coa crenza err\u00f3nea de que era o lugar de celebraci\u00f3n de simulacros de batallas navais, para o que se baseaban na profundidade do seu foso central e a proximidade dalg\u00fans tramos do acueduto. As escavaci\u00f3ns a partir de 1919 emendaron o erro e devolv\u00e9ronlle a s\u00faa verdadeira identidade.\nDescrici\u00f3n.\nO anfiteatro ten forma el\u00edptica, cun eixe principal de 126\u00a0metros e un menor de 102\u00a0metros, mentres que a area mide 64\u00a0metros por 41\u00a0metros. As bancadas ou c\u00e1veas do seu lado leste constru\u00edronse sobre o cerro de San Alb\u00edn, do mesmo xeito que as do teatro adxacente. Dezaseis portas \u00e1brense ao exterior na fachada, a principal das cales \u00e9 a que se atopa no extremo do eixe occidental. Dous das portas situadas ao nordeste est\u00e1n pechadas pola muralla e non hai opini\u00f3n un\u00e1nime do por que diso.\nComo en case todos os edificios romanos deste tipo, as s\u00faas bancadas div\u00eddense en tres sectores: \"ima\", \"media\" e \"summa cavea\" inferior, media e superior. Da superior non quedan apenas restos e na \"ima cavea\" p\u00f3dense observar as restauraci\u00f3ns que efectuou Jos\u00e9 Men\u00e9ndez Pidal a mediados do s\u00e9culo\u00a0XX.\nSobre as primeiras bancadas constru\u00edronse d\u00faas tribunas, unha en cada extremo do eixe menor do anfiteatro. \u00c1 do oeste, reservada para as autoridades, acc\u00e9dese por d\u00faas escaleirillas que parten da galer\u00eda que v\u00e9n da porta principal. A do leste, que conta con d\u00faas escaleiras que a comunican directamente coa area, era ocupada pola persoa que financiaba o espect\u00e1culo. Nas frontes de ambas estiveron colocadas as inscrici\u00f3ns que permitiron co\u00f1ecer a data de inauguraci\u00f3n do edificio e que hoxe se achan no pr\u00f3ximo Museo Nacional de Arte Romana (MNAR). Alg\u00fans restos atopados fan supo\u00f1er a existencia doutros dous palcos de honra sobre as portas de acceso \u00e1 area que se abren nos extremos do eixe maior.\nA area, de forma el\u00edptica, era onde se desenvolv\u00edan os espect\u00e1culos. Est\u00e1 separada da c\u00e1vea por un alto podio para protexer ao p\u00fablico. Na antig\u00fcidade este murete estivo recuberto de m\u00e1rmore, rematado por unha cornixa e decorado coas pinturas murais que hoxe se custodian no MNAR e que representan os espect\u00e1culos que se desenvolv\u00edan no anfiteatro. No centro da area cavouse unha gran fosa en forma de cruz sobre a que se verteron numerosas opini\u00f3ns. Case sen ningunha d\u00fabida estivo recuberta por un entarimado que a fac\u00eda invisible e o seu interior serviu para almacenar as gaiolas das feras e o material esc\u00e9nico.\nD\u00faas longas galer\u00edas nos extremos do eixe maior permit\u00edan, ademais do acceso \u00e1s bancadas, a entrada dos gladiadores \u00e1 area. A ambos os dous lados de cada unha delas, xunto \u00e1 area, \u00e1brense habitaci\u00f3ns reservadas para os gladiadores ou para as feras. Segundo ded\u00facese dunha inscrici\u00f3n atopada na galer\u00eda sur, \u00e9 probable que algunhas destas estancias estivesen dedicadas ao culto da deusa N\u00e9mese, \u00e1 que se encomendaban os participantes nos xogos."}
{"id": "332228", "revid": "22795", "url": "https://gl.wikipedia.org/wiki?curid=332228", "title": "Coelacanthidae", "text": ""}
{"id": "332229", "revid": "1576", "url": "https://gl.wikipedia.org/wiki?curid=332229", "title": "Premi Creu de Sant Jordi", "text": ""}
{"id": "332230", "revid": "1131", "url": "https://gl.wikipedia.org/wiki?curid=332230", "title": "Grupo Planeta", "text": "O Grupo Planeta \u00e9 un grupo multimedia espa\u00f1ol con sede en Barcelona que opera nos sectores editorial, audiovisual e de comunicaci\u00f3n de Espa\u00f1a, Francia, Portugal e Am\u00e9rica. Ten a s\u00faa orixe na Editorial Planeta, fundada en 1949 en Barcelona, e que segue sendo o buque insignia do grupo. O Grupo Planeta aglutina a m\u00e1is de 100 empresas de sete \u00e1reas de negocio diferentes, das que destacan as 50 editoriais que converten a Planeta no primeiro grupo editorial en lingua espa\u00f1ola e o sexto do mundo. Ademais da \u00e1rea editorial, o grupo act\u00faa nas \u00e1reas de coleccionables, formaci\u00f3n, venda directa, ensino a distancia, audiovisual e medios de comunicaci\u00f3n.\nNos \u00faltimos anos o grupo penetrou con forza no mundo da comunicaci\u00f3n, destacando a s\u00faa participaci\u00f3n dominante en Atresmedia Corporaci\u00f3n (con medios como Antena 3 ou La Sexta e a cadea de radio Onda Cero) e en prensa co xornal de tirada nacional \"La Raz\u00f3n\".\nAs empresas do grupo suman preto de 5.000 empregados directos. O grupo facturou, no ano 2011, 1772 mill\u00f3ns de euros. Ata o seu falecemento en xaneiro de 2015, o presidente do Grupo Planeta era Jos\u00e9 Manuel Lara Bosch, fillo do fundador de Editorial Planeta, Jos\u00e9 Manuel Lara Hern\u00e1ndez."}
{"id": "332231", "revid": "1410", "url": "https://gl.wikipedia.org/wiki?curid=332231", "title": "Conxunto arqueol\u00f3xico de M\u00e9rida", "text": "O conxunto arqueol\u00f3xico de M\u00e9rida \u00e9 un dos principais e m\u00e1is extensos conxuntos arqueol\u00f3xicos de Espa\u00f1a. Foi declarado Patrimonio da Humanidade en 1993 pola Unesco.\nTeatro romano.\nO teatro \u00e9 unha construci\u00f3n promovida polo c\u00f3nsul Marco Vipsanio Agripa. Segundo data inscrita no propio teatro a s\u00faa construci\u00f3n produciuse nos anos 15 a 16 aC.\nO teatro sufriu varias remodelaci\u00f3ns, a m\u00e1is importante, a finais do s\u00e9culo I ou principios do s\u00e9culo II, posiblemente en \u00e9poca do emperador Traxano, cando se levantou a actual fachada ou fronte de escena, e outra en \u00e9poca de Constantino entre os anos 330 e 340, introduc\u00edndose novos elementos arquitect\u00f3nicos-decorativos e constru\u00edndose unha calzada que rodea o monumento. Tralo abandono propiciado polo cristianismo por mor da inmoralidade do teatro, este aband\u00f3nase e c\u00f3brese de terra, quedando soamente visible a zona superior das bancadas (summa cavea). A imaxinaci\u00f3n popular denominouna \"As Sete Cadeiras\", onde segundo a tradici\u00f3n sentaron nela diversos reis mouros para decidir os destinos da cidade.\nAnfiteatro romano.\nConstruci\u00f3n m\u00e1is do gusto popular que o teatro, foi inaugurado no 8 aC. Este edificio estaba destinado \u00e1s loitas entre gladiadores, entre feras ou entre homes e feras.\n\u00c9 un edificio formado por unha area central de forma el\u00edptica rodeada dunhas bancadas chanzo capaz para 15 000 espectadores divididos, do mesmo xeito que no teatro, en tres zonas. Destas tres zonas, cons\u00e9rvase na actualidade soamente a inferior debido a que as d\u00faas superiores foron utilizadas, trala s\u00faa ca\u00edda en desuso, como canteira para as construci\u00f3ns adxacentes.\nCirco romano.\nCos seus m\u00e1is de 400\u00a0metros de lonxitude e 100\u00a0metros de anchura era o maior dos edificios de espect\u00e1culos da cidade e, xunto co anfiteatro, era o que gozaba dos favores dun p\u00fablico m\u00e1is dado a emoci\u00f3ns fortes que a cultas obras teatrais. Debido \u00e1s s\u00faas grandes dimensi\u00f3ns atop\u00e1base f\u00f3ra do recinto amurallado, \u00e1 beira das calzada que un\u00edan Em\u00e9rita con Corduba (C\u00f3rdoba) e Toletum (Toledo). Este monumento \u00e9 totalmente visitable.\nTi\u00f1a un capacidade duns 30000\u00a0espectadores distribu\u00eddos nunhas bancadas coa xa cl\u00e1sica divisi\u00f3n en c\u00e1veas marcadas polas diferentes procedencias sociais dos seus ocupantes.\nA data da s\u00faa construci\u00f3n data de principios do s\u00e9culo I. Posiblemente durante a \u00e9poca de Tiberio. O recinto pos\u00fae unha area central onde se efectuaban as competici\u00f3ns. No medio desta at\u00f3pase unha vala central chamada spina dunha lonxitude de 223\u00a0metros e unha anchura de 8,5\u00a0metros e decorada con mon\u00f3litos e outros motivos.\nUn dos espect\u00e1culos favoritos eran as carreiras de bigas (dous cabalos) e cuadrigas (catro cabalos). Os condutores dos carros chamados aurigas eran personaxes moi populares sendo moitos deles inmortalizados en pinturas e mosaicos.\nActualmente o Circo romano de M\u00e9rida pos\u00fae un recentemente constru\u00eddo centro de interpretaci\u00f3n, que permite un mellor entendemento da estrutura do monumento antes de entrar nel.\nPonte romana sobre o Guadiana.\nP\u00f3dese considerar, dalg\u00fan modo, como a orixe da cidade e, en todo caso, o que marca o seu trazado sendo prolongaci\u00f3n dunha das arterias principais da colonia, o Decumanus Maximus.\nA situaci\u00f3n da ponte est\u00e1 coidadosamente seleccionada nun vao do r\u00edo Guadiana que ofrece como punto de apoio unha illa central que o divide en d\u00faas canles. A estrutura orixinal non ofrec\u00eda a continuidade da actual, xa que estaba composto por dous tramos de arcos que se un\u00edan na illa, onde hab\u00eda un gran taxamar. Este foi substitu\u00eddo por varios arcos no s\u00e9culo XVII, despois de que unha riada fechada en 1603 derribase parte da estrutura. En \u00e9poca romana ampliouse en lonxitude varias veces, engad\u00edndose polo menos cinco tramos de arcos consecutivamente para que o cami\u00f1o non se cortase nas peri\u00f3dicas crecidas do Guadiana. Iso fixo que esta obra chegue aos 792\u00a0metros de longo, un dos maiores que se conservan dese momento.\nAcueduto dos Milagres.\nFormaba parte da conduci\u00f3n que tra\u00eda a auga a M\u00e9rida desde o encoro de Proserpina situado a 5\u00a0km da cidade. Data de inicios do I dC. A arquer\u00eda at\u00f3pase actualmente bastante ben conservada, sobre todo o tramo que salva o val do r\u00edo Albarregas. Co\u00f1\u00e9ceselle con este nome, debido a que parece un milagre que a\u00ednda siga en p\u00e9.\nAcueduto de Rabo de Buey-San L\u00e1zaro.\nTra\u00eda a auga de arroios e mananciais subterr\u00e1neos situados ao Norte da cidade, cons\u00e9rvase bastante ben a conduci\u00f3n subterr\u00e1nea pero da arquer\u00eda constru\u00edda para salvar o val do Albarregas s\u00f3 quedan tres piares e os seus correspondentes arcos pr\u00f3ximos ao monumento do circo romano e a outro acueduto do s\u00e9culo XVI, no que se utilizou o material do acueduto romano para a s\u00faa construci\u00f3n\nTemplo de Diana.\nEdificio pertencente ao foro municipal da cidade. \u00c9 un dos poucos de car\u00e1cter relixioso que se conserva nun estado satisfactorio. Malia o seu nome, erroneamente asignado no seu descubrimento, o edificio estaba dedicado ao culto imperial. A s\u00faa construci\u00f3n data do finais do s\u00e9culo I aC ou principios do I dC, na \u00e9poca augusta.\nDe planta rectangular, e rodeado de columnas de estilo corintio en tambores, ten a fronte orientada ao foro. Este frontal estaba formado por un conxunto de seis columnas (hexastilo) rematadas nun frontispicio. \u00c1 conservaci\u00f3n actual do edificio contribu\u00edu o haber estado incorporado ao Palacio do Conde dos Corbos, de estilo renacentista e cuxos restos poden apreciarse a\u00ednda na sala interior do templo. Na s\u00faa construci\u00f3n empreg\u00e1ronse principalmente materiais gran\u00edticos.\nArco de Tiberio.\nArco de entrada, posiblemente, ao foro provincial. Estaba situado no Cardo Maximus, unha das v\u00edas principais da cidade e comunicaba este foro co municipal. Na s\u00faa \u00e9poca estaba recuberto por m\u00e1rmore.\nFeito a base de granito, e forrado en m\u00e1rmore na s\u00faa orixe, mide 13,97\u00a0metros de alto, 5,70\u00a0metros de ancho e 8,67\u00a0metros correspondentes \u00e1 luz do arco. Crese que ten un car\u00e1cter triunfal, a\u00ednda que tam\u00e9n puido servir como antesala do Foro Provincial. Inmerso na mara\u00f1a construtiva moderna e enmascarado polas casas veci\u00f1as, este arco \u00e9rguese maxestoso e admirado por viaxeiros e historiadores de todos os tempos. A s\u00faa denominaci\u00f3n \u00e9 arbitraria, dado que a inscrici\u00f3n conmemorativa perdeuse s\u00e9culos atr\u00e1s.\nCasa do Mitreo.\nAchada fortuitamente a comezos da d\u00e9cada de 1960, a\u00ednda que foi constru\u00edda a mediados do s\u00e9culo I at\u00f3pase situada na aba meridional do cerro de San Alb\u00edn. A s\u00faa proximidade ao \u00e1rea onde se sup\u00f3n a localizaci\u00f3n do Mitreo emeritense motivou a s\u00faa actual denominaci\u00f3n. Toda a mansi\u00f3n estaba constru\u00edda en cachotar\u00eda con reforzo de perpia\u00f1os nas esquinas. Da casa destacan os per\u00edstilos con xard\u00edn interior e nunha habitaci\u00f3n do sector occidental o soado Mosaico Cosmog\u00f3nico, representaci\u00f3n aleg\u00f3rica dos elementos da natureza (r\u00edos, ventos, etc) presidida pola figura de Aion. O recinto foi recentemente teitado e acondicionado para a s\u00faa visita.\nAlcazaba.\nXunto \u00e1 ponte romana do r\u00edo Guadiana. Constru\u00edda por Abderraman II no ano 835 como basti\u00f3n para controlar a cidade, que desde o ano 805 rebel\u00e1rase continuamente contra o dominio emiral. Primeira alcazaba \u00e1rabe da pen\u00ednsula Ib\u00e9rica.\n\u00c9 unha construci\u00f3n complexa, que consta dun gran recinto cadrado de 130 metros de lado capaz de albergar un bo n\u00famero de tropas. No seu interior at\u00f3panse un marabilloso alxibe, edificio singular onde os haxa, composto dunha cisterna de auga inacabable (filtrada desde o Guadiana) \u00e1 que se acced\u00eda cun dobre corredor desde o piso baixo dunha torre. Nun dos seus extremos constru\u00eduse un convento para a Orde de Santiago e que actualmente \u00e9 a sede da presidencia da Xunta de Estremadura. Xunto \u00e1 ponte romana hai encostado outro recinto m\u00e1is pequeno, o denominado \"alcazarejo\", que controlaba o paso do r\u00edo \u00e1 cidade.\nOs Columbarios.\nCon esta denominaci\u00f3n co\u00f1\u00e9cense d\u00faas construci\u00f3ns funerarias, realizadas ao descuberto, situadas extramuros da cidade romana. Ambos son o mellor exemplo das construci\u00f3ns funerarias de Emerita. Os materiais utilizados para a s\u00faa fabricaci\u00f3n son a cachotar\u00eda e perpia\u00f1os de granito. Nas d\u00faas cons\u00e9rvanse os ep\u00edgrafes identificativos das familias propietarias (os Vaconios e os Julios) polo que se puido co\u00f1ecer a orixe e a condici\u00f3n delas.\nLugares protexidos.\nFonte: Unesco"}
{"id": "332232", "revid": "10599", "url": "https://gl.wikipedia.org/wiki?curid=332232", "title": "Atresmedia Corporaci\u00f3n", "text": ""}
{"id": "332233", "revid": "1131", "url": "https://gl.wikipedia.org/wiki?curid=332233", "title": "La Molina (estaci\u00f3n de esqu\u00ed)", "text": "La Molina \u00e9 unha estaci\u00f3n de esqu\u00ed situada no Pireneo Catal\u00e1n, no municipio de Alp, na comarca da Cerdanya, na provincia de Xirona. At\u00f3pase en plena Serra do Cad\u00ed, xunto \u00e1 localidade de La Molina.\nAs instalaci\u00f3ns da estaci\u00f3n de esqu\u00ed desenv\u00f3lvense ocupando as ladeiras norte e leste da monta\u00f1a da Tosa d'Alp (2.536 m) e norte, leste e oeste do Puigllan\u00e7ada (2.409 m). O dominio esquiable desta estaci\u00f3n \u00e9 de 61\u00a0km repartidos en 54 pistas, tam\u00e9n disp\u00f3n dun gran Snowpark e do Halfpipe de maiores dimensi\u00f3ns no Pireneo.\nLa Molina at\u00f3pase xunto \u00e1 Masella, tam\u00e9n sendo estoutra das m\u00e1is emblem\u00e1ticas estaci\u00f3ns de esqu\u00ed do Pireneo, coa que ata chega a compartir algunha pista (Dues estacions). Esta proximidade facilita que desde hai uns anos ambas estaci\u00f3ns te\u00f1an un acordo para a venda dun forfait conxunto chamado Alp 2500, permitindo este a pr\u00e1ctica do esqu\u00ed alpino con total liberdade na toda ao extensi\u00f3n das d\u00faas estaci\u00f3ns.\nTen varios accesos por estrada e tam\u00e9n por ferrocarril, cunha estaci\u00f3n na li\u00f1a de proximidades que une L'Hospitalet de Llobregat con Puigcerd\u00e0."}
{"id": "332234", "revid": "56817", "url": "https://gl.wikipedia.org/wiki?curid=332234", "title": "Torre del Palau de Terrasa", "text": "A Torre del Palau \u00e9 o \u00fanico vestixio do castelo palau de Terrasa, que no intre de m\u00e1ximo esplendor estendeu os seus dominios dende o Llobregat at\u00e9 o Ripoll e dende Sant Cugat del Vall\u00e8s at\u00e9 a chaira de Bages. Pere de Fizes e Pere Francesc de Montanyans foron os seus castel\u00e1ns en diferentes \u00e9pocas. A torre mestra, que foi prisi\u00f3n at\u00e9 ben entrado o s\u00e9culo XIX, foi a \u00fanica estrutura que quedou dereita cando en 1891 o \u00faltimo propietario do castelo decidiu derrubar o que restaba do edificio. Documentada por vez primeira no ano 1016, foi cedida \u00f3 concello en 1994 e actualmente \u00e9 unha das secci\u00f3ns do Museo de Terrasa; fanse visitas guiadas concertadas.\nEst\u00e1 situada datr\u00e1s da praza Vella, entre a r\u00faa Cremat e a das Gavatxons. Como que quedaba agochada da vista, en 1991 derrub\u00e1ronse as casa dos arredores e abriuse unha praza de nova creaci\u00f3n, chamada \"praza da Torre del Castell-Palau\", dende a cal a torre \u00e9 accesible. Nesa mesma praza, na planta baixa da casa de Antoni Josep Torrella i Maur\u00ed, at\u00f3pase o Centro de Interpretaci\u00f3n da Vila Medieval de Terrasa."}
{"id": "332235", "revid": "56817", "url": "https://gl.wikipedia.org/wiki?curid=332235", "title": "La Molina", "text": "O top\u00f3nimo castel\u00e1n La Molina pode referirse a:"}
{"id": "332237", "revid": "89787", "url": "https://gl.wikipedia.org/wiki?curid=332237", "title": "Casa Alegre de Sagrera", "text": "A casa Alegre de Sagrera \u00e9 un edificio-museo da r\u00faa da Font Vella, n\u00fam. 29, de Terrasa. En orixe, foi a casa natal de Joaquim de Sagrera, fabricante t\u00e9xtil de finais do s\u00e9culo XVIII e comezos do XIX que tivo un papel destacado na Guerra da Independencia espa\u00f1ola. Malia que data de comezos do s\u00e9culo pasado, a s\u00faa aparencia actual \u00e9 o resultado da reforma modernista levada a termo por Melcior Vi\u00f1als, arquitecto municipal, a comezos do s\u00e9culo XX, en tempos dos sucesores do propietario orixinario, Francesc Alegre i Roig e Merc\u00e8 de Sagrera, xa que quedara moi prexudicada por mor da invasi\u00f3n das tropas napole\u00f3nicas. A casa, actualmente unha das secci\u00f3ns do Museo de Terrasa, \u00e9 un modelo de vivenda da burgues\u00eda industrial da \u00e9poca.\nDespois de que a mediados do s\u00e9culo XX, grazas a unha campa\u00f1a impulsada pola prensa local e a Xunta Municipal de Museos, se impedise unha reforma dr\u00e1stica do edificio que o modificar\u00eda totalmente, a casa Alegre de Sagrera foi adquirida polo Concello en 1973 co apoio da Caixa de Aforros de Terrasa."}
{"id": "332238", "revid": "1131", "url": "https://gl.wikipedia.org/wiki?curid=332238", "title": "La Molina, Cantabria", "text": "La Molina \u00e9 unha localidade do municipio de Camale\u00f1o, en Cantabria. At\u00f3pase a 315 metros de altitude sobre o nivel do mar e a 5\u00a0km da capital municipal, Camale\u00f1o.\nEn 2008 ti\u00f1a 26 habitantes, segundo o INE."}
{"id": "332239", "revid": "98629", "url": "https://gl.wikipedia.org/wiki?curid=332239", "title": "Colorado Rapids", "text": "O Colorado Rapids \u00e9 un club de f\u00fatbol profesional que xoga na Major League Soccer. \u00c9 o equipo da cidade de Denver, no estado de Colorado, polo que xoga na Conferencia Oeste. Foi un dos dez equipos que xogaron a tempada inaugural da MLS en 1996. O seu \u00fanico t\u00edtulo oficial foi no ano 2010, cando ga\u00f1ou a MLS Cup\nAs cores iniciais do equipo eran o verde e o branco, no ano 2003 cambi\u00e1ronse as cores \u00f3 azul e branco. No ano 2007 os \"Rapids\" volveron a cambiar de cores, esta vez \u00f3 azul e granate.\nHistoria.\nInicios.\nA franqu\u00eda comezou a s\u00faa andaina pola MLS o 13 de abril de 1996 contra o Kansas City Wizards caendo por tres goles a cero. Tras perder nove dos seus \u00faltimos encontros, os \"Rapids\" acabaron quintos na Conferencia Oeste. No ano 1997 tras un gran n\u00famero de fichaxes o equipo rematou cuarto na fase regular. Tras eliminar o Kansas City Wizards e \u00f3 FC Dallas, a franqu\u00eda chegou \u00e1 s\u00faa primeira final da MLS Cup. Foi fronte o campi\u00f3n do ano anterior, o D.C. United, pero o equipo de Denver non conseguiu vencelos e o D.C. United ga\u00f1aba a s\u00faa segunda MLS Cup consecutiva. Tras tres anos caendo na primeira rolda das eliminatorias, no ano 2001 o equipo non conseguiu clasificarse para os playoffs con s\u00f3 cinco vitorias na tempada regular.\nAnos de cambios.\nNo ano 2003, o club cambiou as s\u00faas cores de identidade, do verde coma cor principal os de Colorado pas\u00e1ronse a vestir con raias verdes e azuis. A pesar das novas cores o equipo foi eliminado nas semifinais de conferencia. Resultado que repetiron na seguinte tempada. No ano 2005 chegaron \u00e1 final da conferencia Oeste, pero caeron derrotados polo Los Angeles Galaxy por dous goles a cero. A seguinte tempada volveron a caer na mesma rolda pero desta vez foi fronte \u00f3 Houston Dynamo por tres goles a un.\nO ano 2007 foi un ano de cambios, o Colorado Rapids mudouse \u00f3 Dick's Sporting Goods Park na \u00e1rea metropolitana de Denver. A equipaci\u00f3n e o escudo tam\u00e9n sufriron cambios, \u00e1mbolos dous de cor granate con toques azuis. Con todos estes cambios o equipo non conseguiu clasificarse \u00e1s eliminatorias por sexta vez na s\u00faa historia. E os \"Rapids\" non conseguiron de novo unha praza nos playoffs ata o ano 2010 no que sorprendentemente avanzaron ata a final deixando polo cami\u00f1o \u00f3 Columbus Crew e \u00f3 San Jose Earthquakes. A final da MLS Cup foi contra o FC Dallas, o equipo de Denver tivo que sobrepo\u00f1erse \u00f3 gol inicial dos de Texas cun gol de Conor Casey que levou o partido \u00e1 pr\u00f3rroga, na que no minuto 107 o defensa George John marcou un autogol que deulle a vitoria \u00f3s \"Rapids\" en Toronto.\nMalas tempadas tras o t\u00edtulo.\nTras ga\u00f1ar o seu primeiro t\u00edtulo na s\u00faa historia, a tempada do ano 2011 promet\u00eda ser emocionante, pero non logaron pasar das semifinais de conferencia fronte \u00f3 Sporting Kansas City. O ano seguinte quedaron fora da fase das eliminatorias. No ano 2013 os \"Rapids\" lograron unha praza para a \"ronda do k.o.\" que lles dar\u00eda a posibilidade de xogar as eliminatorias, pero perderon por dous goles a cero contra \u00f3 Seattle Sounders. O 2014 foi un dos peores anos na historia do equipo quedando pen\u00faltimos na conferencia Oeste. A seguinte tempada non foi mellor, os de Denver remataron na \u00faltima posici\u00f3n da conferencia e s\u00f3 mellor que o Chicago Fire na t\u00e1boa xeral.\nR\u00e9cords.\nIndividuais.\nOs principais r\u00e9cords individuais son os seguintes: \nAsistencia.\nAs cifras de asistencia por temporada foron as seguintes:\nGaler\u00eda de honor.\nA galer\u00eda de honor do club foi establecida en 2003 para homenaxear os xogadores m\u00e1is destacados que estiveron nas filas do \"Rapids\"."}
{"id": "332240", "revid": "22570", "url": "https://gl.wikipedia.org/wiki?curid=332240", "title": "Celac\u00e1ntidos", "text": "A dos celac\u00e1ntidos (\"Coelacanthidae\") \u00e9 unha familia de peixes oste\u00edctios sarcopterixios da extinta orde dos celacantiformes (\"Coelacanthiformes\"), que apareceron durante o per\u00edodo permiano e se extinguiron no Xur\u00e1sico.\nA mi\u00faido p\u00e9nsase que o moderno x\u00e9nero \"Latimeria\" pertencre a esta familia, cando, de feito, \u00e9 o x\u00e9nero tipo da familia m\u00e1is avanzada dos latimer\u00edidos, que apareceron durante o tri\u00e1sico.\nTaxonom\u00eda.\nDescrici\u00f3n.\nA familia foi descrita en 1843 polo zo\u00f3logo e xe\u00f3logo estadounidense de orixe su\u00edza Louis Agassiz en \"Recherches Sur Les Poissons Fossiles\".\nEtimolox\u00eda.\nO nome da familia formouse, como \u00e9 habitual, sobre a base da ra\u00edz do nome do seu x\u00e9nero tipo, \"Coelacanthus\", \u00e1 que se lle engadiu a desinencia do lat\u00edn cient\u00edfico \"-idae\", propia dos nomes de familias de animais.\nEn canto a \"Coelacanthus\" (que significa \"de espi\u00f1as ocas\") est\u00e1 formado polo elemento do lat\u00edn cient\u00edfico \"coelo-\", tirado do grego antigo \u03ba\u03bf\u1fd6\u03bb\u03bf\u03c2 \"ko\u00eelos\", \"oco\", e do termo grego \u1f04\u03ba\u03b1\u03bd\u03b8\u03b1 \"\u00e1kantha\",\"espi\u00f1a\", coa desinencia \"-us\", indicando substantivo masculino.\nX\u00e9neros.\nFamilia \"Coelacanthidae\" \"\u2020\" "}
{"id": "332241", "revid": "89787", "url": "https://gl.wikipedia.org/wiki?curid=332241", "title": "Mina de carb\u00f3n de Miike", "text": "A , tam\u00e9n co\u00f1ecida como a mina de carb\u00f3n de Mitsui Miike (\u4e09\u4e95\u4e09\u6c60\u70ad\u9271, \"Miike Tank\u014d\"), foi a mina de carb\u00f3n meirande do\u00a0Xap\u00f3n. Estaba situada preto das cidades de \u014cmuta, na\u00a0prefectura de Fukuoka, e Arao, na\u00a0prefectura de Kumamoto. Forma parte da lista do patrimonio da Humanidade da UNESCO desde xullo de 2015 dentro do conxunto \u00abLugares da revoluci\u00f3n industrial da era Meiji no Xap\u00f3n: siderurxia, construci\u00f3ns navais e extracci\u00f3n de hulla\u00bb.\nA explotaci\u00f3n da mina encomezou durante a era Ky\u014dh\u014d baixo o control do clan Tachibana. No ano 1872 o goberno Meiji nacionalizouna&lt;ref name=\"Hoshino/Iijima\"&gt;Industrial pollution in Japan Chapter - 5 The Miike coal-mine explosion&lt;/ref&gt; e en 1899 o zaibatsu Mitsui f\u00edxose co seu control. A mina pechou en 1997 arrasando a econom\u00eda local.\nO 9 de novembro de 1963 acaeceu unha explosi\u00f3n accidental na que morreron 458 persoas directamente pola detonaci\u00f3n e 438 a causa da intoxicaci\u00f3n por mon\u00f3xido de carbono. Moitos dos sobreviventes quedaron afectados por lesi\u00f3ns cerebrais graves e permanentes."}
{"id": "332242", "revid": "89787", "url": "https://gl.wikipedia.org/wiki?curid=332242", "title": "La Molina, Xirona", "text": "La Molina \u00e9 unha entidade de poboaci\u00f3n do municipio de Alp, na provincia de Xirona. At\u00f3pase \u00e1 sa\u00edda do t\u00fanel ferroviario de Toses, xunto \u00e1 cabeceira do r\u00edo de Alp, a unha altitude de entre 1.400 e 1.700 metros sobre o nivel do mar. En 2005 ti\u00f1a unha poboaci\u00f3n de 424 habitantes.\nA localidade naceu grazas aos precursores da pr\u00e1ctica de deportes de inverno e creceu ao redor da estaci\u00f3n de esqu\u00ed de La Molina, na que ademais de practicarse actividades como esqu\u00ed, snowboard e outras relacionadas coa neve, tam\u00e9n p\u00f3dense pasar unhas vacaci\u00f3ns de ver\u00e1n na monta\u00f1a. A neve que cobre a paisaxe boa parte do ano \u00e9 o principal recurso econ\u00f3mico, comportando unha afluencia importante de turistas durante o inverno.\nLa Molina est\u00e1 formada por dous n\u00facleos principais. O primeiro, co\u00f1ecido como L'Estaci\u00f3, at\u00f3pase a 1.500 metros de altitude xunto \u00e1 estaci\u00f3n de tren da li\u00f1a que une Ripoll e Puigcerd\u00e0. Tr\u00e1tase dunha zona residencial sen instalaci\u00f3ns para o esqu\u00ed. O outro n\u00facleo \u00e9 a urbanizaci\u00f3n Super Molina, formada por apartamentos, hoteis e comercios. At\u00f3pase na cota 1.700, onde comezan as pistas e remontadores."}
{"id": "332245", "revid": "56817", "url": "https://gl.wikipedia.org/wiki?curid=332245", "title": "Telef\u00e9rico", "text": "O telef\u00e9rico \u00e9 un sistema de transporte a\u00e9reo constitu\u00eddo por cabinas colgadas dunha serie de cables que se encargan de facer avanzar \u00e1s unidades a trav\u00e9s das estaci\u00f3ns. Empr\u00e9gase para salvar grandes desniveis, sobre todo en monta\u00f1a. Cando as cabinas van por terra denom\u00ednase funicular."}
{"id": "332247", "revid": "23204", "url": "https://gl.wikipedia.org/wiki?curid=332247", "title": "Marjorie Courtenay-Latimer", "text": "Marjorie Eileen Doris Courtenay-Latimer, nada o 24 de febreiro de 1907 en East London, provincia do Cabo Oriental, Sur\u00e1frica e finada o 17 de maio de 2004 na mesma cidade, foi unha naturalista e paleont\u00f3loga surafricana.\nF\u00edxose famosa polo descubrimento do celacanto, en 1938, un peixe at\u00e9 ent\u00f3n s\u00f3 co\u00f1ecido por f\u00f3siles, e que se pensaba que estaba extinto desde o cret\u00e1ceo, hai 65 mill\u00f3ns de anos.\nTraxectoria.\nMarjorie Courtenay-Latimer naceu en East London, O Cabo Occidental, Sur\u00e1frica, filla dun xefe de estaci\u00f3n da \"South African Railways\". Naceu prematura, de sete meses, e pasou unha infancia de doenzas, e case morreu a causa dunha difteria. A pesar da s\u00faa fraxilidade, xa desde pequena a Marjorie lle gustava a vida ao aire libre. Cando visitou \u00e1 s\u00faa avoa, no litoral, quedou fascinada polo faro da illa Bird. Con 11 anos, expresou o seu desexo de facerse unha especialista en paxaros.\nDespois da escola, comezou a estudar enfermar\u00eda en King William's Town pero, antes de terminar a s\u00faa formaci\u00f3n, soubo dunha vacante para traballar no Museo de East London. Sen ter formaci\u00f3n para esa praza, impresionou os entrevistadores co seu co\u00f1ecemento sobre ciencias naturais de Sur\u00e1frica e foi contratada, aos 24 anos, en agosto de 1931.\nMarjorie fixo toda a s\u00faa carreira no museo, xubil\u00e1ndose en 1973, traslad\u00e1ndose daquela a vivir nunha facenda en Tsitsikamma, onde hoxe est\u00e1 o \"Parque Nacional Tsitsikamma\", e escribiu un libro sobre flores. Despois retornou a East London.\nNunca casou debido \u00e1 morte do amor da s\u00faa vida, cando contaba uns vinte anos.\nA causa da s\u00faa morte o 17 de maio de 2004 \u00e9 desco\u00f1ecida.\nO descubrimento do celacanto.\nNo ver\u00e1n de 1938 (o 22 de decembro), Marjorie Courtenay-Latimer, directora do \"East London Museum\", recibiu unha chamada telef\u00f3nica de Hendrik Goosen, patr\u00f3n dun pesqueiro, que lle comunicou que, cerca da desembocadura do r\u00edo Chalumna, preto de East London, que capturara un estra\u00f1o peixe azul nunca antes visto. Despois de observalo, escribiu:\nTras observalo, levou nun taxi o esp\u00e9cime para o museo. Tratou de identificalo, sen \u00e9xito, en varios libros. Ansiosa por preservar o peixe e non tendo un laboratorio no museo, dirixiuse ao dep\u00f3sito de cad\u00e1veres da cidade, que rexeitou axudala. Ent\u00f3n conservou o peixe en formol. Contactou co icti\u00f3logo surafricano James Leonard Brierley Smith, da universidade Rhodes, en Grahamstown, amigo seu, para que a axudase a identificalo, pero el estaba de viaxe. Acabou enviando o peixe a un taxidermista para que o disecase.\nCando Smith, finalmente, chegou o 16 de febreiro de 1939 ao museo, instantaneamente reco\u00f1eceu ao celacanto. \"Non hab\u00eda sombra de d\u00fabida\", dixo. \"Era como se un dinosauro volvese \u00e1 vida novamente enfronte de min.\"\nTras varios meses de estudo, Smith deulle ao peixe o seu nome cient\u00edfico, \"Latimeria chalumnae\", dedic\u00e1ndolle o x\u00e9nero, \"Latimeria\", \u00e1 directora do museo, e o espec\u00edfico, \"chalumnae\" (\"do Chalumna\") ao r\u00edo cerca do cal se descubiu.\nTiveron que pasar m\u00e1is de 14 anos at\u00e9 que outro celacanto fose encontrado."}
{"id": "332251", "revid": "56817", "url": "https://gl.wikipedia.org/wiki?curid=332251", "title": "East London, Cabo Oriental", "text": "East London (en afrikaans: \"Oos-Londen\", en xosa: \"Imonti\") \u00e9 unha cidade situada na costa sueste de Sur\u00e1frica, pertencente ao Municipio Metropolitano de Buffalo City, da provincia do Cabo Oriental.\nBa\u00f1ada polo oc\u00e9ano \u00cdndico e situada entre os r\u00edos Buffalo e Nahoon, \u00e9 o \u00fanico porto fluvial do pa\u00eds.\nTen unha poboaci\u00f3n de 267 007 habitantes (censo de 2011), e m\u00e1is de 700 000 na \u00e1rea metropolitana (83,5 % negros, 10 % brancos, 5,7 % mestizos e 0,7 % asi\u00e1ticos).\nA s\u00faa orixe foi a construci\u00f3n, en 1847, dun forte brit\u00e1nico, Fort Glamorgan, que se uniu \u00e1 Colonia do Cabo ese mesmo ano. Tres asentamentos creceron ao redor do forte e, finalmente, combin\u00e1ronse para formaren a vila de East London que, en 1914, foi elevada \u00e1 categor\u00eda de cidade."}
{"id": "332253", "revid": "1131", "url": "https://gl.wikipedia.org/wiki?curid=332253", "title": "V\u00edctor Vaqueiro", "text": ""}
{"id": "332258", "revid": "10599", "url": "https://gl.wikipedia.org/wiki?curid=332258", "title": "Hispalis", "text": ""}
{"id": "332260", "revid": "56817", "url": "https://gl.wikipedia.org/wiki?curid=332260", "title": "R\u00edo Chalumna", "text": "O r\u00edo Chalumna (en ingl\u00e9s: \"Chalumna River\"; en xosa: \"Tyolomnqa\") \u00e9 un r\u00edo da provincia do Cabo Oriental, Sur\u00e1frica. De aproximadamente 78\u00a0km de lonxitude, f\u00f3rmase pola confluencia de dous pequenos r\u00edos, o Qugwala polo oeste, e o Mtyolo polo leste. Desemboca no oc\u00e9ano \u00cdndico formando un estuario cerca de Kayser's Beach.\nA s\u00faa zona de captura, de 441\u00a0km\u00b2, \u00e9 unha das concas hidrogr\u00e1ficas m\u00e1is pequenas da costa leste de Sur\u00e1fica. A s\u00faa desembocadura et\u00e1 a 45\u00a0km ao suroeste do estuario do r\u00edo Buffalo, en East London.\nA angu\u00eda de aletas longas africana \"(Anguilla mossambica)\" \u00e9 com\u00fan nas s\u00faas augas.\nHistoria.\nFoi cerca da desembocadura deste r\u00edo cando, en 1938 o patr\u00f3n de pesca Hendrik Goosen encontrou, entrre as capturas de peixe, un moi estra\u00f1o que lle entregou a Marjorie Courtenay-Latimer, do \"East London Museum\". M\u00e1is adiante este peixe foi identificado como un celacanto, unha especie que se pensaba que estaba extinta desde moitos mill\u00f3ns de anos atr\u00e1s e que, nese moneto, foi reco\u00f1ecida no rexistro f\u00f3sil. Despois do descubrimento, o nome do r\u00edo Chalumna converteuse en parte do nome cient\u00edfico da especie, \"Latimeria chalumnae\".\nHistoricamente o r\u00edo Chalumna formaba a fronteira norte do antigo Ciskei, at\u00e9 o 27 de abril de 1994, en que todas as rexi\u00f3ns pol\u00edticas da era do \"Apartheid\" se reincorporaronn a Sur\u00e1frica."}
{"id": "332261", "revid": "10599", "url": "https://gl.wikipedia.org/wiki?curid=332261", "title": "Cordilleira Ib\u00e9rica", "text": ""}
{"id": "332262", "revid": "22795", "url": "https://gl.wikipedia.org/wiki?curid=332262", "title": "Chalumna", "text": ""}
{"id": "332270", "revid": "624", "url": "https://gl.wikipedia.org/wiki?curid=332270", "title": "Osric de Deira", "text": "Osric, finado en 633 ou 634, foi un rei de Deira (632\u2013633 ou 633\u2013634) un antigo reino no norte de Inglaterra. Foi primo do rei Edwin de Northumbria, sendo o fillo do t\u00edo de Edwin, Aelfric. Osric foi o pai de Oswine.\nTraxectoria.\nDespois de que Edwin morreu en batalla contra Cadwallon ap Cadfan do Reino de Gwynedd e Penda de Mercia, Northumbria caeu no caos, con Eanfrith tomando o poder do subreino de Bernicia e Osric tomando poder en Deira. Segundo Beda, Osric foi, do mesmo xeito que Eanfrith, un cristi\u00e1n que se reconverteu ao paganismo despois de tomar o poder.\nCon todo, Cadwallon continuou a s\u00faa destrutiva invasi\u00f3n de Northumbria. Beda conta que Osric acurrunchou a Cadwallon \"nunha forte cidade\", pero Cadwallon \"sa\u00edu de s\u00fapeto con todas as s\u00faas forzas, por sorpresa, e destru\u00eduno a el e a todo o seu ex\u00e9rcito.\"\nO ano no que el e Eanfrith reinaron separadamente en Northumbria, foi tan aborrecido polo seu paganismo, que futuros historiadores hab\u00edan mencionar este ano como parte do reino do seguinte rei, tratando de borrar este episodio da historia."}
{"id": "332272", "revid": "624", "url": "https://gl.wikipedia.org/wiki?curid=332272", "title": "Penda de Mercia", "text": ""}
{"id": "332274", "revid": "56817", "url": "https://gl.wikipedia.org/wiki?curid=332274", "title": "Oswald de Bernicia", "text": "Oswald, nado c. 604 e finado o 5 de agosto de 642, foi un rei cristi\u00e1n de Northumbria no s\u00e9culo VII, cando o territorio de Inglaterra estaba dividido en pequenos reinos rexidos por li\u00f1axes de orixe xerm\u00e1nica.\nTraxectoria.\nSobri\u00f1o materno do tam\u00e9n rei northumbrio Edwin, en 633 reunificou o reino de Northumbria, un ano despois de morrer o seu t\u00edo, e chegou a ser o monarca m\u00e1is poderoso do seu tempo; o monxe Beda o Venerable inclu\u00eduno na s\u00faa lista de Reis Supremos da antiga Inglaterra, como pr\u00e1ctico sucesor de Edwin.\nMorreu na batalla de Maserfield contra o rei pag\u00e1n Penda, o mesmo inimigo que eliminara a santo Edwin dez anos atr\u00e1s. Como este, Oswald \u00e9 tam\u00e9n venerado como santo e como m\u00e1rtir, a\u00ednda que o seu culto, extraordinariamente popular, afogou ao do seu predecesor.\nSucedeuno no trono o seu irm\u00e1n Oswiu."}
{"id": "332276", "revid": "624", "url": "https://gl.wikipedia.org/wiki?curid=332276", "title": "Oswald de Northumbria", "text": ""}
{"id": "332277", "revid": "23204", "url": "https://gl.wikipedia.org/wiki?curid=332277", "title": "Batalla de Heavenfeld", "text": "A batalla de Heavenfield tivo lugar en 633 ou 634 entre o ex\u00e9rcito de Northumbria, dirixido por Oswald de Bernicia e o ex\u00e9rcito do pr\u00edncipe gal\u00e9s Cadwallon ap Cadfan de Gwynedd. A batalla conclu\u00edu nunha decisiva vitoria de Northumbria e os \"Annales Cambriae\" (Anais de Gales) lembran a batalla como \"Bellum Cantscaul\" en 631. Beda ref\u00edrese a ela como a batalla de \"Deniseburna\" preto de \"Hefenfelth\".\nContexto.\nA alianza entre Cadwallon de Gwynedd e Penda de Mercia invadira Northumbria. Esta era unha estra\u00f1a alianza entre un cristi\u00e1n britano e un pag\u00e1n anglosax\u00f3n. Na batalla de Hatfield Chase, en outubro de 633 a coalici\u00f3n de mercianos e galeses derrotara e dera morte a Edwin de Northumbria, provocando a ruptura do mesmo nos subreinos de Deira e Bernicia. O territorio quedou exposto \u00e1 devastaci\u00f3n do ex\u00e9rcito de Cadwallon.\nMentres tanto, Eanfrith de Bernicia, que fora exiliado por Edwin, convert\u00edase en novo rei de Bernicia, mentres que Osric, primo de Edwin, se fac\u00eda co control en Deira. O reinado de Eanfrith foi curto, xa que foi asasinado mentres tentaba negociar a paz con Cadwallon. Segundo Beda, Osric foi asasinado por Cadwallon cando estaba a tentar porlle sitio. O irm\u00e1n de Eanfrith, Oswald regresou do seu exilio de dezasete anos en Dal Riata para reclamar a coroa. Con todo, a ameaza de Cadwallon obrigou a Oswald a recrutar un ex\u00e9rcito coa m\u00e1xima urxencia para se enfrontar aos invasores.\nA batalla.\nParece que o ex\u00e9rcito gal\u00e9s avanzaba cara ao norte desde York ao longo da li\u00f1a marcada pola \"Via Rexia\" que un\u00eda York co fiorde de Forth. Oswald, que se reforzou con continxentes escoceses, situouse nunha posici\u00f3n defensiva detr\u00e1s do muro de Adriano, catro millas ao norte de Hexham. D\u00edxose que a noite antes da batalla, Oswald tivo unha visi\u00f3n na que San Columba lle anunciaba a vitoria. Oswald situou o seu ex\u00e9rcito mirando ao leste, cos seus flancos protexidos polo Brady\u2019s Crag ao norte e a muralla ao sur. Segundo Beda, Oswald erixiu unha cruz e rezou pola vitoria xunto \u00e1s s\u00faas tropas.\nCrese que os galeses eran superiores en n\u00famero, pero v\u00edronse obrigados a atacar desde o leste nunha fronte estreita no que non pod\u00edan manobrar nin rodear aos northumbrianos. Non se co\u00f1ece a duraci\u00f3n da batalla ou as baixas habidas, pero a li\u00f1a galesa finalmente colapsouse. Os galeses iniciaron a fuxida cara ao sur perseguidos polos vengativos northumbrianos. Moitos soldados galeses morreron durante a fuga e segundo Beda, Cadwallon foi capturado e asasinado en lugar co\u00f1ecido como o \u2018Brook de Denis\u2019, indentificado agora con Rowley Burn. A vitoria foi decisiva para Oswald, e \u00e9 prob\u00e1bel que as perdas galesas fosen elevadas. Con posterioridade, o lugar foi co\u00f1ecido como Heavenfield (Hefenfelth).\nConsecuencias.\nTras a batalla, Oswald unificou Deira e Bernicia e proclamouse rei de toda Northumbria. Beda considerou que a importancia da batalla foi restaurar o cristianismo en todo o reino. Oswald s\u00f3 ocupar\u00eda o trono durante oito anos, antes de ser derrotado e morto por Penda de Mercia en Masefield. Oswaldo foi sucedido polo seu irm\u00e1n Oswiu."}
{"id": "332281", "revid": "1131", "url": "https://gl.wikipedia.org/wiki?curid=332281", "title": "Ram\u00f3n M\u00e9ndez Gaite", "text": "Ram\u00f3n M\u00e9ndez Gaite, nado en Ourense e finado en Cuba en setembro de 1924, foi un sacerdote e escritor galego.\nTraxectoria.\nSacerdote, ensa\u00edsta, conferenciante e historiador. Foi capel\u00e1n do Rei de Espa\u00f1a. Iniciou unha xira de propaganda cat\u00f3lica por M\u00e9xico e Cuba. En Cuba, o bispo de Camag\u00fcey encargoulle a parroquia de Mor\u00f3n. Creou e dirixiu o semanario \"AED Infantil\". Colaborou en \"Ilustraci\u00f3n Gallega\", \"Galicia\", \"Tierra Gallega\" e \"\u00c1lbum Literario\"."}
{"id": "332292", "revid": "98629", "url": "https://gl.wikipedia.org/wiki?curid=332292", "title": "Gran Premio do Brasil de 1987", "text": "O Gran Premio do Brasil de 1987 foi unha carreira de automobilismo de F\u00f3rmula 1, celebrada o 12 de abril de 1987 no circu\u00edto de Jacarepagu\u00e1 de R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo sexto Gran Premio do Brasil e o oitavo que se celebrou en Jacarepagu\u00e1 do R\u00edo de Xaneiro. A carreira disputouse sobre 61 voltas ao circu\u00edto de cinco quil\u00f3metros para unha distancia da carreira de 307 quil\u00f3metros.\nA carreira foi ga\u00f1ada polo campi\u00f3n do mundo, o franc\u00e9s Alain Prost pilotando un McLaren MP4/3. Foi a cuarta vitoria de Prost no Gran Premio do Brasil, ampliando a s\u00faa propia marca. Prost ga\u00f1ou a carreira por 40 segundos sobre o heroe local Nelson Piquet pilotando un Williams FW11B. O terceiro lugar foi para novo compa\u00f1eiro de equipo de Prost o sueco Stefan Johansson.\nClasificaci\u00f3n.\nEn case unha repetici\u00f3n do ocorrido en , antes da carreira falouse dun boicot dos pilotos debido \u00e1s taxas da nova Super Licenza para o ano . Anteriormente o custo dunha Super licenza de piloto era 825 US $. Pero, desde 1987 os pilotos que puntuaran no Campionato Mundial de pagar\u00edan m\u00e1is (\u00e9 dicir, cantos m\u00e1is puntos lograra un piloto, m\u00e1is pagar\u00eda pola s\u00faa licenza) pilotos como o Campi\u00f3n do Mundo Alain Prost e os pilotos de Williams Nigel Mansell e Nelson Piquet estaban todos obrigados a pagar ao redor de 12.000 $ (mentres que outros como o novato de Lotus Satoru Nakajima s\u00f3 ti\u00f1a que pagar a tarifa fixa). De acordo cos pilotos, non era polos cartos, era o principio de que unha licenza \u00e9 unha licenza e que a cota deb\u00eda ser a mesma para todos. Con todo, no momento en que os coches estaban listos para a primeira sesi\u00f3n de adestramentos do venres pola ma\u00f1\u00e1, todo o mundo (ou nalg\u00fans casos os equipos) pagaran a tarifa de licenza requirida.\nA cualificaci\u00f3n foi dominada polos motores Honda do Williams, con Mansell diante de Piquet. En terceiro lugar quedou Ayrton Senna co seu Lotus. O Lotus 99T, agora coas cores amarelo e azul dos novos patrocinadores Camel Cigarettes, por primeira vez usaron o ordenador para controlar suspensi\u00f3n activa coa esperanza de que a s\u00faa vantaxe (mantendo o coche \u00e1 altura \u00f3ptima) dar\u00edalles unha vantaxe sobre o resto dos participantes. O n\u00famero total de autom\u00f3biles participantes no evento foi de 23, pero no d\u00eda da carreira o equipo March, presentouse na carreira cun coche de F\u00f3rmula 3000 modificado para o novato na F1 Ivan Capelli debido a que o seu coche novo non estaba listo, pero no \u00faltimo warm-up do domingo pola ma\u00f1\u00e1 o motor rebentou, e s\u00f3 hab\u00eda 22 pilotos na sa\u00edda.\nA cualificaci\u00f3n tam\u00e9n viu as controvertidas v\u00e1lvulas pop-off da FIA utilizadas por primeira vez nos coches turboalimentados. As v\u00e1lvulas limitaban a presi\u00f3n de soprado do turbo a 4,0 bar, onde previamente limit\u00e1base a potencia ao que os enxe\u00f1eiros consideraban que pod\u00edan aguantar os motores. As v\u00e1lvulas estaban lonxe de ser populares entre os equipos e pilotos, alg\u00fans pilotos queix\u00e1ronse durante toda a fin de semana que cortaban demasiado cedo e non permit\u00edan suficiente potencia. O piloto de Arrows Derek Warwick dixo que \u00e1s veces a v\u00e1lvula se abr\u00eda apenas a 2,6 bar (unha perda de aproximadamente 280 CV (209\u00a0kW; 284 PS)) mentres o piloto de Benetton Thierry Boutsen dixo que as d\u00faas v\u00e1lvulas do seu Ford V6 abr\u00edan en momentos diferentes e ambas moi por baixo do l\u00edmite de 4 bar. McLaren conseguiu solucionar o problema da v\u00e1lvula pop-off mediante a limitaci\u00f3n do turbo nos seus motores TAG - Porsche a s\u00f3 3,6 bar de presi\u00f3n en todo a fin de semana, e polo tanto non permitindo nunca que as v\u00e1lvulas entrasen en xogo. Un mec\u00e1nico dun equipo describiunas de forma an\u00f3nima dicindo que as v\u00e1lvulas eran a \u00fanica peza en bruto na enxe\u00f1er\u00eda dun coche de Gran Premio moderno.\nO equipo Ligier ausentouse en R\u00edo, faltando \u00e1 s\u00faa primeira carreira desde o boicot franc\u00e9s ao Gran Premio de Sur\u00e1frica de 1985. O equipo dese\u00f1\u00e1rase para utilizar un novo motor Alfa Romeo de 4 cilindros, turboalimentado para a tempada e \u00edan a utilizar o Alfa Romeo 890T V8 turbo para a primeira carreira, mentres que debutar\u00edan co novo Alfa 415T na segunda rolda en San Marino. Con todo, durante as primeiras probas de pretempada Ren\u00e9 Arnoux comparou o novo 415T cun alimento caducado. Isto deulle \u00e1 empresa matriz de Alfa Fiat a escusa que quer\u00edan sa\u00edr da s\u00faa asociaci\u00f3n co equipo Ligier, deix\u00e1ndoo sen motor para a tempada, a\u00ednda que Ligier foi capaz de asegurar o fornecemento do Megatron turbo a trav\u00e9s do patrocinador do equipo Arrows USF&amp;G e usar\u00edanos desde San Marino ata o final da tempada.\nCarreira.\nNa sa\u00edda Piquet foi o m\u00e1is r\u00e1pido, por diante de Senna, mentres que Mansell fixo un mal comezo, os Benetton B187 de Boutsen e Teo Fabi obstaculizaron a Mansell e Prost. Adri\u00e1n Campos foi descualificado por un procedemento de arranque incorrecto. A vantaxe de Piquet non durou moito, na volta 7, tivo que entrar en boxes co motor sobre quentado causado polos confetis e restos espallados na pista que entraron nos pont\u00f3ns laterais do radiador. Reincorporouse de novo na und\u00e9cima posici\u00f3n, deixando a Senna liderando sobre Mansell (que mentres tanto recuperou a segunda posici\u00f3n), a\u00ednda que tam\u00e9n entrou en boxes para limpar os seus radiadores. Reincorporouse detr\u00e1s de Piquet e ambos comezaron a avanzar a trav\u00e9s da pista.\nSenna parou en boxes debido a problemas de direcci\u00f3n no seu Lotus 99T e as\u00ed Prost tomou a dianteira. Cando Prost det\u00edvose a cambiar pneum\u00e1ticos novos o liderado pasou brevemente a Thierry Boutsen, que corr\u00eda admirablemente co seu Benetton-Ford, pero a s\u00faa vantaxe durou menos da metade dunha volta antes de que Piquet coloc\u00e1rase primeiro antes da s\u00faa segunda parada, na volta 21. A continuaci\u00f3n Prost p\u00faxose primeiro de novo e liderou durante o resto da carreira, sen verse ameazado mentres conserva os seus pneum\u00e1ticos para facer s\u00f3 d\u00faas paradas, mentres que os seus rivais Senna e Piquet fac\u00edan tres.\nA carreira de Mansell viuse comprometida ao final da carreira por unha picada, que o enviou de novo \u00e1 s\u00e9tima posici\u00f3n. Na volta 51 Senna sufriu un fallo de motor, provocando que se retirara cando \u00eda na segunda posici\u00f3n que ocupara durante gran parte da carreira malia os problemas coa suspensi\u00f3n activa do seu Lotus. Senna, aparcou f\u00f3ra da pista fronte aos boxes, informou que o seu motor non en realidade non explotara, pero que pod\u00eda sentir como fallaba e pensaba que ser\u00eda mellor retirarse en lugar de destru\u00edr o motor.\nProst ga\u00f1ou por diante de Piquet, o seu compa\u00f1eiro de equipo Stefan Johansson, Gerhard Berger (que loitou durante toda a carreira con problemas na direcci\u00f3n do seu Ferrari F1 / 87), Boutsen e Mansell, quen logrou o \u00faltimo punto. Primeiro Gran Premio de Satoru Nakajima, terminou xusto f\u00f3ra dos puntos no s\u00e9timo lugar no seu Lotus. Esta foi a 26\u00ba vitoria de Prost, que o converteu no segundo ga\u00f1ador m\u00e1is exitoso Gran Premio da historia, por diante de Jim Clark e s\u00f3 a unha vitoria de empatar con Jackie Stewart como o m\u00e1is exitoso.\nClasificaci\u00f3n.\nOs n\u00fameros entre par\u00e9nteses ref\u00edrense \u00e1s posici\u00f3ns dos participantes con motores aspirados que compet\u00edan polo trofeo Jim Clark."}
{"id": "332298", "revid": "89787", "url": "https://gl.wikipedia.org/wiki?curid=332298", "title": "Tom\u00e1s de Torquemada", "text": "Tom\u00e1s de Torquemada nado en Torquemada ou Valladolid en 1420 e finado en \u00c1vila o 16 de setembro de 1498 foi un presb\u00edtero dominico castel\u00e1n, confesor da ra\u00ed\u00f1a Isabel a Cat\u00f3lica e primeiro inquisidor xeneral de Castela e Arag\u00f3n no s\u00e9culo XV.\nTorquemada iniciou o maior per\u00edodo de persecuci\u00f3n a xudeoconversos, entre 1480 a 1530.\nTraxectoria.\nNon se co\u00f1ece a localidade natal de frei Tom\u00e1s de Torquemada, a\u00ednda que os historiadores propuxeron d\u00faas: a vila de Torquemada e Valladolid. Con seguridade, creceu na cidade de Valladolid e, do mesmo xeito que o seu t\u00edo Juan de Torquemada, ordenouse frade dominico no Convento de San Paulo de Valladolid. \u00c9 comunmente aceptado que ti\u00f1a ascendentes xudeus. Fernando del Pulgar, o escribir acerca de Juan de Torquemada no seu libro \"Claros varones de Castilla\", recorda que: \nParece ser que realizou alg\u00fan tipo de estudos superiores na Universidade de Salamanca, onde coincidiu con Lope de Barrientos. Era a\u00ednda novo cando en 1452 foi destinado como prior ao convento de Santa Cruz la Real de Segovia, onde comezou a destacar polo seu celo organizativo. Coroada ra\u00ed\u00f1a Isabel I de Castela en 1474, Torquemada foi nomeado un dos tres confesores persoais que atend\u00edan as necesidades espirituais dos Reis Cat\u00f3licos, en premio polos seus destacados servizos como monxe e erudito.\nCreaci\u00f3n da Inquisici\u00f3n.\nDurante a estancia da ra\u00ed\u00f1a Isabel I de Castela en Sevilla entre 1477 e 1478, o dominico sevillano Alonso de Ojeda, prior do convento de San Paulo, convenceuna da existencia de pr\u00e1cticas xudaizantes entre os conversos andaluces. Un informe, remitido a instancias dos soberanos polo cardeal Mendoza, arcebispo de Sevilla, e por Tom\u00e1s de Torquemada, veu corroborar as sospeitas. Para descubrir e acabar con todos os falsos conversos, en 1478, os reis solicitaron unha bula papal para a creaci\u00f3n do Tribunal da Inquisici\u00f3n do Santo Oficio, como dependencia directa da Coroa. O 1 de novembro de 1478 o papa Sisto IV promulgou a bula \"Exigit sincerae devotionis affectus\", pola cal quedaba constitu\u00edda a Inquisici\u00f3n para a Coroa de Castela. \nNun principio, a actividade inquisitorial limitouse \u00e1s dioceses de Sevilla e C\u00f3rdoba, onde se sospeitaba que se detectar\u00eda o foco de conversos xudaizantes. O primeiro auto de fe celebrouse en Sevilla o 6 de febreiro de 1481, onde foron queimados vivos seis detidos acusados de xudeoconversos. O serm\u00f3n pronunciouno o propio Alonso de Ojeda, baixo cuxos atentos desvelos rexurdira a Inquisici\u00f3n. Tras diversos problemas na organizaci\u00f3n e aplicaci\u00f3n dos novos poderes inquisitoriais, o papa Sixto IV nomeou a Tom\u00e1s de Torquemada para o cargo de inquisidor xeneral en 1483 a instancias da ra\u00ed\u00f1a Isabel.\nAo pouco tempo, o 17 de outubro de 1483, Torquemada foi nomeado polo papa Inocencio VIII \"Inquisidor xeneral do Principado de Catalu\u00f1a, da cidade e do bispado de Barcelona\". Pero atopou unha gran repulsa entre a poboaci\u00f3n, neg\u00e1ndose os concellers a prestar o xuramento que lles ped\u00eda o inquisidor. En 1484 Torquemada redactou o regulamento com\u00fan que deb\u00eda guiar as acci\u00f3ns dos inquisidores. A posterior extensi\u00f3n do seu poder efectivo sobre a Coroa de Arag\u00f3n foi facilitada polo asasinato do inquisidor Pedro de Arbu\u00e9s en 1485 en Zaragoza, atribu\u00eddo polas autoridades a unha comunidade de herexes e xudeus. Trala gran repercusi\u00f3n social deste asasinato, a poboaci\u00f3n comezou a colaborar co papado. \nPoucos anos despois, o suposto asasinato ritual do chamado Santo Neno de La Guardia en 1491, igualmente atribu\u00eddo sen probas a un colectivo de xudeus, puido influ\u00edr na proclamaci\u00f3n do Edicto de Granada, que ordenou a proscrici\u00f3n de todos os xudeus de Espa\u00f1a para o 2 de agosto de 1492, e do que se considera, a Tom\u00e1s de Torquemada, o m\u00e1is que probable autor.\nEn 1493 retirouse ao convento de Santo Tom\u00e1s de \u00c1vila, onde en 1498, \u00e1 idade de 77 ou 78 anos, acaeceu a s\u00faa morte.\nValoraci\u00f3ns.\nExiste moi pouca informaci\u00f3n sobre a vida persoal de Torquemada, raz\u00f3n pola cal foi obxecto de diversas apreciaci\u00f3ns. Destacou nas s\u00faas dotes de eficiente administrador, as\u00ed como na s\u00faa integridade, na s\u00faa capacidade de traballo e na s\u00faa insobornabilidade. Por unha banda, dise que era piadoso e austero: non quixo ser arcebispo de Sevilla, non com\u00eda carne, vest\u00eda con sinxeleza, non usaba li\u00f1o como roupa de cama e axudou \u00e1 s\u00faa irm\u00e1 para ingresar nun convento de beatas dominicas en lugar de concederlle dote para o matrimonio. Por outra banda, viv\u00eda en luxosos palacios atendido por numerosos criados, viaxaba protexido por un s\u00e9quito de cincuenta cabaleiros e douscentos cincuenta infantes, e acumulou unha gran fortuna, procedente en parte de bens confiscados aos herexes perseguidos, que gastou en ampliar o mosteiro de Santa Cruz de Segovia e en erixir en \u00c1vila o magn\u00edfico mosteiro de santo Tom\u00e9 de Aquino.\nAo mesmo tempo, o nome de Torquemada, como parte da lenda negra da Inquisici\u00f3n espa\u00f1ola, converteuse nun alcume para a crueldade e o fanatismo ao servizo do Catolicismo. O cronista coet\u00e1neo Sebasti\u00e1n de Olmedo describiuno como:\nA Inquisici\u00f3n vixiou a vida de cada individuo en Espa\u00f1a cunha minuciosidade de cando en cando igualada con anterioridade ao s\u00e9culo XX. Calquera persoa maior de 12 anos (no caso das nenas) ou de 14 (no caso dos nenos) era considerada completamente responsable pola Inquisici\u00f3n. Os herexes (calquera persoa sospeitosa de non someterse ao autoritarismo do clero cat\u00f3lico) e conversos (antigos xudeus ou musulm\u00e1ns convertidos ao catolicismo e os seus descendentes) foron os seus principais obxectivos, pero todo aquel que ousase falar en contra da Inquisici\u00f3n era considerado sospeitoso. Para evitar a propagaci\u00f3n das herex\u00edas, Torquemada, do mesmo xeito que se fac\u00eda en toda Europa, promoveu a queima de literatura non cat\u00f3lica, en particular bibliotecas xud\u00edas e \u00e1rabes."}
{"id": "332306", "revid": "6279", "url": "https://gl.wikipedia.org/wiki?curid=332306", "title": "Barra invertida", "text": ""}
{"id": "332335", "revid": "5863", "url": "https://gl.wikipedia.org/wiki?curid=332335", "title": "Serra do Eixo", "text": ""}
{"id": "332341", "revid": "23204", "url": "https://gl.wikipedia.org/wiki?curid=332341", "title": "Philip Morris Glass", "text": ""}
{"id": "332352", "revid": "1576", "url": "https://gl.wikipedia.org/wiki?curid=332352", "title": "Historia de Porto do Son", "text": ""}
{"id": "332353", "revid": "1888", "url": "https://gl.wikipedia.org/wiki?curid=332353", "title": "Francisco Prieto", "text": "Co nome de Francisco Prieto podemos referirnos a:"}
{"id": "332377", "revid": "81969", "url": "https://gl.wikipedia.org/wiki?curid=332377", "title": "Daejeon Hana Citizen FC", "text": "O Daejeon Citizen (\ub300\uc804 \uc2dc\ud2f0\uc98c) \u00e9 un club de f\u00fatbol coreano da cidade de Daejeon. Fundouse en 1997 e compite na K League Challenge."}
{"id": "332378", "revid": "81969", "url": "https://gl.wikipedia.org/wiki?curid=332378", "title": "Ansan Mugunghwa FC", "text": "O Ansan Mugunghwa FC (\uc548\uc0b0 \ubb34\uad81\ud654, tam\u00e9n co\u00f1ecido como Ansan polic\u00eda FC) \u00e9 un club de f\u00fatbol coreano da cidade de Ansan. Fundouse en 1996 e compite na K League Challenge."}
{"id": "332380", "revid": "22795", "url": "https://gl.wikipedia.org/wiki?curid=332380", "title": "Celacanto de Manado", "text": ""}
{"id": "332382", "revid": "89787", "url": "https://gl.wikipedia.org/wiki?curid=332382", "title": "Bolet\u00edn Bibliogr\u00e1fico de la Librer\u00eda Gallega", "text": "Bolet\u00edn Bibliogr\u00e1fico de la Librer\u00eda Gallega foi un peri\u00f3dico editado na Coru\u00f1a entre 1895 e 1897.\nHistoria e caracter\u00edsticas.\nApareceu en febreiro de 1895. Dirixido por Eugenio Carr\u00e9 Aldao. Con car\u00e1cter mensual, daba conta das obras publicadas en Galicia e dos peri\u00f3dicos que se fundaran ou cesaran; aparec\u00edan relacionadas as obras dram\u00e1ticas de autores galegos estreadas nos teatros e o movemento literario. Tam\u00e9n publicaba artigos de cr\u00edtica literaria. Suspendida a s\u00faa publicaci\u00f3n a principios de 1897, a \"Revista Gallega\" comezou a publicar a partir do n\u00famero 105, correspondente ao 7 de marzo dese ano, unha Secci\u00f3n Bibliogr\u00e1fica que veu a suplilo."}
{"id": "332387", "revid": "4817", "url": "https://gl.wikipedia.org/wiki?curid=332387", "title": "Conmutador", "text": ""}
{"id": "332388", "revid": "4817", "url": "https://gl.wikipedia.org/wiki?curid=332388", "title": "Half duplex", "text": ""}
{"id": "332389", "revid": "56817", "url": "https://gl.wikipedia.org/wiki?curid=332389", "title": "Spyair", "text": "Spyair (estilizado como\u00a0SPYAIR) \u00e9 unha banda de rock xaponesa de Nagoya, formada en 2005. Os seus membros son Ike (voz), UZ (programaci\u00f3n/guitarra), Momiken (baixo) e Kenta (bater\u00eda).\nHistoria.\nA banda formouse en 2005 e autoproduciu moitos traballos at\u00e9 2009 cando asinaron co selo discogr\u00e1fico Indie, U-Project. Con U-Project, publicaron \"Japanication\" e \"Kanjou Discord\" at\u00e9 que asinaron cunha discogr\u00e1fica maior,\u00a0Sony Music\u00a0en 2010. O seu primeiro single importante, \"Liar\", foi publicado o 11 de agosto de 2010, o seu tema principal utilizouse como a canci\u00f3n do drama \"Hammer session\"!. Esta foi precedida por \"Last Moment\", que se usou como o 25\u00ba ending da serie de anime Bleach.\nO 8 de xu\u00f1o de 2011, Spyair sacou o seu cuarto \"single\", \"Samurai Heart (Some Like it Hot)\", que se usou como o 17\u00ba ending do anime Gintama.\u00a0A principios de 2012, \"My World\" usouse como o 2\u00ba ending de Mobile Suit Gundam AGE. A canci\u00f3n \"0 Game (Love Game)\" usouse como a banda sonora oficial para a pel\u00edcula do 2012 The Amazing Spider-Man. Tam\u00e9n cantaron o tema da segunda pel\u00edcula do anime Gintama.\nO seu novo \"single\" \"Naked\" foi publicado o 5 de setembro de 2012.\u00a0Despois da s\u00faa publicaci\u00f3n f\u00edxose o anuncio do seu segundo \u00e1lbum, \"Just Do It\", que inclu\u00eda 12 pistas entre as que se atopan \"My World\", \"0 Game\" e \"Naked\"..\nOutro single, \"Wendy: It's You\", usouse como o tema do drama Koi Suru Hae Onna que comezou a emitirse en novembro de 2012. Despois da publicaci\u00f3n de \"Wendy: It's You\", Enzel anunciou que deixar\u00eda a banda despois do seu concerto de Nippon Budokan o 18 de decembro. O 18 de decembro, a banda levou a cabo con \u00e9xito o seu primeiro concerto en vivo no Nippon Budokan. Representaron un total de 21 canci\u00f3ns que inclu\u00edan os seus \u00faltimos singles. Este concerto foi a \u00faltima actuaci\u00f3n de Enzel co grupo. Despois do concerto f\u00edxose outro anuncio dun novo \"single\", \"Sakura Mitsutsuki\", que ser\u00eda publicado o 13 de marzo de 2013, tam\u00e9n para ser utilizado como o opening do anime\u00a0Gintama\u00a0no mes de xaneiro.\nO 23 de setembro de 2013, o seu terceiro \u00e1lbum, \"Million\", publicouse no Reino Unido, Europa, e Rusia por JPU Records. A edici\u00f3n en\u00a0CD inclu\u00eda tres pistas adicionais; \"Last Moment\", \"Samurai Heart (Some Like It Hot!!)\", e \"My World\".\nUn mes despois, o 11 de outubro de 2013, o seu single \"Just One Life\" usouse como o primeiro opening do anime \"Samurai Flamenco\" e o seu novo single \"Imagination\" publicado o 6 de abril de 2014 como o opening do anime Haikyuu!!.\u00a0\u00a0\"I'm a believer\" publicouse e utilizou como o segundo opening do anime Haikyuu!!, na s\u00faa segunda tempada."}
{"id": "332390", "revid": "18868", "url": "https://gl.wikipedia.org/wiki?curid=332390", "title": "Semente de s\u00e9samo", "text": ""}
{"id": "332391", "revid": "2081", "url": "https://gl.wikipedia.org/wiki?curid=332391", "title": "Phaseoleae", "text": "A tribo Phaseoleae \u00e9 unha das subdivisi\u00f3ns da familia de plantas Fabaceae, que incl\u00fae os legumes.\nEsta tribo incl\u00fae moitos dos feix\u00f3ns cultivados para alimento humano e animal."}
{"id": "332394", "revid": "98629", "url": "https://gl.wikipedia.org/wiki?curid=332394", "title": "Edificio da Equitativa", "text": "O Edificio da Equitativa (\"La Equitativa\") \u00e9 un inmoble senlleiro que se atopa no chafr\u00e1n das r\u00faas Marqu\u00e9s de Valladares e Reconquista, no centro da cidade de Vigo. O edificio proxectouno en 1948 o arquitecto asturiano Manuel Cabanyes Mata nun estilo academicista monumentalista, con toques clasicistas, mantendo unha linguaxe caracter\u00edstica desta etapa de posguerra con ornamentaci\u00f3n que lembra o eclecticismo. O edificio foi dese\u00f1ado para acoller a sede dunha compa\u00f1\u00eda aseguradora (hoxe integrada en AXA) e vivendas.\n\"La Equitativa\" era unha filial espa\u00f1ola da compa\u00f1\u00eda de seguros estadounidense \"The Equitable Life Assurance Society of the United States\". No s\u00e9culo XIX a compa\u00f1\u00eda co\u00f1ec\u00edase en Espa\u00f1a co nome \"La Equitativa de los Estados Unidos\", por\u00e9n o nome veuse acurtado a \"La Equitativa\" logo de que en 1898 o pobo arrincase o escudo dos Estados Unidos que decoraba o pazo madrile\u00f1o da empresa por mor da guerra de Cuba.\nTr\u00e1tase dun edificio sim\u00e9trico no cruzamento das r\u00faas Marqu\u00e9s de Valladares e Reconquista, que forman un chafr\u00e1n arredondado, onde o edificio ten a s\u00faa entrada principal. A fachada \u00e9 de cantar\u00eda de granito galego, e conta con soto na baixada da r\u00faa, planta terrea, un elevado entresollado, cinco andares e un andar adicional no chafr\u00e1n a xeito de corpo torreado de decoraci\u00f3n clasicista e rematado cun pavill\u00f3n circular con columnas toscanas pareadas e unha fornela da deusa da xustiza, coa balanza na man e a verba \"Equitas\" gravada na pea\u00f1a, s\u00edmbolo da compa\u00f1\u00eda aseguradora. C\u00f3mpre salientar as cornixas sobrevoadas,a primeira separa o entresollado do resto dos andares e a segunda rematando os andares antes de se elevar a torre. O segundo andar do chafr\u00e1n ten un balc\u00f3n corrido sustentado sobre canzorros. O entresollado ten unhas pilastras decorativas e grandes columnas par da porta principal que resaltan o uso comercial desta parte do edificio."}
{"id": "332395", "revid": "18868", "url": "https://gl.wikipedia.org/wiki?curid=332395", "title": "La Equitativa", "text": ""}
{"id": "332396", "revid": "22795", "url": "https://gl.wikipedia.org/wiki?curid=332396", "title": "Haplorrinos", "text": ""}
{"id": "332397", "revid": "5863", "url": "https://gl.wikipedia.org/wiki?curid=332397", "title": "Escola de Belas Artes da Coru\u00f1a", "text": ""}
{"id": "332398", "revid": "25871", "url": "https://gl.wikipedia.org/wiki?curid=332398", "title": "Portomourisco, Larouco", "text": "San V\u00edctor de Portomourisco \u00e9 unha parroquia do concello ourens\u00e1n de Larouco na comarca de Valdeorras. Segundo o IGE en 2015 ti\u00f1a 18 habitantes (10 homes e 8 mulleres) establecidos nunha \u00fanica entidade de poboaci\u00f3n.\nDesde o punto de vista eclesi\u00e1stico, xunto cos dous lugares da parroquia hom\u00f3nima do concello de Pet\u00edn, forma a parroquia eclesi\u00e1stica de Portomourisco."}
{"id": "332401", "revid": "98629", "url": "https://gl.wikipedia.org/wiki?curid=332401", "title": "Narcisa P\u00e9rez Reoyo", "text": "Narcisa P\u00e9rez Reoyo y Soto de Boado, nada en Santiago de Compostela o 4 de maio de 1849 e finada na Coru\u00f1a o 19 de xu\u00f1o de 1876, foi unha poeta galega en lingua castel\u00e1.\nTraxectoria.\nFilla \u00fanica do m\u00e9dico e escritor Narciso P\u00e9rez Reoyo, burgal\u00e9s residente na Coru\u00f1a, e de Pepa Soto, relacionouse co matrimonio Murgu\u00eda-Castro. Casou con Nicol\u00e1s Boado del Pan, profesor da Escola de Belas Artes da Coru\u00f1a, con quen tivo dous fillos.\nAsinou no \"\u00c1lbum de la Caridad\", \"El Almanaque Gallego\" de Lugo, \"Revista Gallega\", \"El Angel del Hogar\" e \"La Voz de la Caridad\" de Madrid e en \"La Revista Cat\u00f3lica\" de Zaragoza.\nFinou prematuramente na Coru\u00f1a, con 27 anos de idade."}
{"id": "332402", "revid": "785", "url": "https://gl.wikipedia.org/wiki?curid=332402", "title": "Portomourisco (hom\u00f3nimos)", "text": ""}
{"id": "332403", "revid": "624", "url": "https://gl.wikipedia.org/wiki?curid=332403", "title": "She past away", "text": "She past away \u00e9 un grupo post-punk turco, formado en 2006. A banda formouse en Bursa polo cantante e guitarrista Volkan Caner e o baixista \u0130dris Akbulut. A banda \u00e9 co\u00f1ecida polo seu estilo musical escuro con ra\u00edces post-punk e pola imaxe g\u00f3tica dos membros de banda.\nEn 2015, o baixista \u0130dris Akbulut deixou a banda e Doruk \u00d6zt\u00fcrkcan uniuse como teclista, o cal \u00e9 tam\u00e9n o produtor da banda."}
{"id": "332404", "revid": "624", "url": "https://gl.wikipedia.org/wiki?curid=332404", "title": "She Past Away", "text": ""}
{"id": "332415", "revid": "1131", "url": "https://gl.wikipedia.org/wiki?curid=332415", "title": "Edificio Banca Vi\u00f1as-Aranda", "text": "O Edificio Banca Vi\u00f1as-Aranda \u00e9 un inmoble senlleiro que se atopa no cruzamento das r\u00faas Reconquista e Marqu\u00e9s de Valladares, no centro da cidade de Vigo. Foi proxectado polo arquitecto porri\u00f1\u00e9s Antonio Palacios en 1941. O edificio contruiuse para ser sede da antiga antiga Banca Vi\u00f1as-Aranda; hoxe \u00e9 sede do Banco Popular.\nO edificio ten un estilo clasicista que se achega \u00e1 escola de Chicago de finais do s\u00e9culo XIX e \u00e9 un exemplo seriodio da arquitectura comercial das obras realizadas por Palacios en Madrid a principios do s\u00e9culo XX. Est\u00e1 contru\u00eddo en cantar\u00eda de granito galego; ten soto, planta terrea, entresollado, catro andares, un m\u00e1is diferenciado. Aproveita o chafr\u00e1n que se forma entre as d\u00faas r\u00faas para situar a porta principal do banco; este chafr\u00e1n ten un gran van con d\u00faas pilastras lisas, no alto da cornixa do chafr\u00e1n o edificio ten un corpo a xeito de torre de tres andares que achega monumentalidade. Ten un gran corpo basamental con pilastras e arcos almofadados no entresollado e a planta terrea. Os catro andares seguintes caracter\u00edzanse polas fiestras tipo \"oriel window\", tipicamente inglesas, e as grandes columnas recubertas de cer\u00e1mica que enriquece o edificio plasticamente. O \u00faltimo andar diferenciado funciona coma un falso entaboamento cunha disposici\u00f3n cl\u00e1sica de tr\u00edglifos no friso e fiestras con m\u00e9topas.\nO inmoble constru\u00eduno a casa P\u00e9rez Conde. As oficinas da banca abriron o 27 de maio de 1944. Nesta vivenda morou desterrado o poeta, tradutor e xornalista Pl\u00e1cido Castro.\nA banca Vi\u00f1as-Aranda.\nO 27 de decembro de 1918 constitu\u00eduse en Vigo a Banca Vi\u00f1as Aranda, fundada polo corredor de comercio Francisco Andr\u00e9s Vi\u00f1as Blanco (nado en Noia o 28 de novembro de 1878), o avogado Salvador Aranda Tapias e o comerciante Antonio Malvido Sanmart\u00edn. A Banca era unha sociedade comanditaria por acci\u00f3ns, cun capital de 120\u00a0000 pesetas (100\u00a0000 en capital comanditario e 20\u00a0000 en capital colectivo).\nA Banca Vi\u00f1as (nome co que era co\u00f1ecida) transformouse en sociedade an\u00f3nima o 20 de outubro de 1920, establecendo o seu domicilio no n\u00famero 23 da r\u00faa Col\u00f3n de Vigo. O 10 de novembro de 1930 inaugurouse unha nova sede social, nun edificio dese\u00f1ado por Antonio Cominges Tapias na esquina da r\u00faa Col\u00f3n con Marqu\u00e9s de Valladares. En 1944 a sede trasladouse finalmente ao edificio que tratamos dese\u00f1ado por Palacios.\nA pesar da situaci\u00f3n de crecemento econ\u00f3mico, na d\u00e9cada de 1950 tiveron lugar numerosos impagados e atrasos na cancelaci\u00f3n de cr\u00e9ditos. Ademais, a Banca Vi\u00f1as Aranda apenas ti\u00f1a recursos propios, polo que tivo que ser intervida durante dous anos polo Banco de Espa\u00f1a."}
{"id": "332416", "revid": "18868", "url": "https://gl.wikipedia.org/wiki?curid=332416", "title": "Banca Vi\u00f1as-Aranda", "text": ""}
{"id": "332417", "revid": "18868", "url": "https://gl.wikipedia.org/wiki?curid=332417", "title": "Edificio Banca Vi\u00f1as Aranda", "text": ""}
{"id": "332418", "revid": "54336", "url": "https://gl.wikipedia.org/wiki?curid=332418", "title": "Ponte de S\u00e1rdoma", "text": "A ponte de S\u00e1rdoma, tradicionalmente a ponte Abeleira, \u00e9 unha ponti\u00f1a medieval que cruza o r\u00edo Lagares na parroquia viguesa de S\u00e1rdoma, preto do pazo da Caracola. Poder\u00eda ter unha orixe romana, se ben a actual ponte vense utilizando polo menos dende o s\u00e9culo XII.\nA ponte, de cantar\u00eda de granito de perpia\u00f1os regulares, \u00e9 sinxela, cunha plataforma recta (non ten a fasqu\u00eda t\u00edpica de subida e baixada das pontes medievais, coma a de Castrelos), ten 10 m de longo, e salva o r\u00edo grazas a dous arcos de medio punto. Conta, ademais, cun tallamar central.\nO estado de conservaci\u00f3n \u00e9 bo; por\u00e9n a contorna non est\u00e1 moi coidada e a propia ponte necesitar\u00eda unha limpeza; a ponte asfalt\u00e1rase para dar acceso ao pazo, por\u00e9n a camada de asfalto foi retirada hai uns anos."}
{"id": "332419", "revid": "1888", "url": "https://gl.wikipedia.org/wiki?curid=332419", "title": "Justo E. Areal", "text": ""}
{"id": "332420", "revid": "1888", "url": "https://gl.wikipedia.org/wiki?curid=332420", "title": "Don Benito (Santiago de Compostela)", "text": "Don Benito foi un semanario editado en Santiago de Compostela en 1898.\nHistoria e caracter\u00edsticas.\nDeixou de publicarse en febreiro de 1898."}
{"id": "332422", "revid": "85894", "url": "https://gl.wikipedia.org/wiki?curid=332422", "title": "Vicente Cid Osorio", "text": "Vicente Cid Osorio, nado en Ourense e finado en xaneiro de 1896, foi un avogado e xornalista galego.\nTraxectoria.\nFoi secretario da Deputaci\u00f3n da Coru\u00f1a. En 1884 foi elixido presidente do Ateneo da Coru\u00f1a. Colaborou en \"El Eco Escolar\". Fundou en 1886 a \"Revista Jur\u00eddica de Galicia\" xunto con Daniel Su\u00e1rez Fern\u00e1ndez. Colaborou en \"El Diario de Lugo\" e \"Revista Gallega\". Foi membro da loxa La Herculina n\u00ba 10."}
{"id": "332423", "revid": "1131", "url": "https://gl.wikipedia.org/wiki?curid=332423", "title": "Pazo de San Roque", "text": "O pazo de San Roque \u00e9 unha casa se\u00f1orial de finais do s\u00e9culo XVII que se atopa no outeiro de San Roque, en Vigo. O edificio \u00e9 propiedade de Abanca, por\u00e9n a leira da antiga mansi\u00f3n \u00e9 hoxe en d\u00eda un parque municipal aberto ao p\u00fablico, o Parque de San Roque. Cada 16 de agosto cel\u00e9branse, dende o s\u00e9culo XVIII, na carballeira e capela de San Roque as festas de San Roque, de gran devoci\u00f3n en Vigo.\nHistoria.\nA historia do pazo e a capela de San Roque est\u00e1n pouco documentadas. Sabemos que a capela ergueuse por volta de 1600 despois de que a peste batese con forza na vila de Vigo en 1598 con m\u00e1is de d\u00faas mil v\u00edtimas e a xente atribu\u00edse a curaci\u00f3n a San Roque.\nO pazo constru\u00eduse en 1688, e nel morou nos seus comezos a familia M\u00e9ndez de Soutomaior. Un dos \u00faltimos inquilinos foi Francisco Xavier Quiroga, comandante de Mari\u00f1a de Vigo. Despois de anos de abandono, no ano 1925 a casa foi mercada pola antiga Caixa de Aforros Municipal de Vigo, hoxe Abanca, polo que \u00e9 de propiedade privada, s\u00f3 abr\u00edndose en d\u00edas sinalados, como nas Festas de San Roque, cada 16 de agosto. No ano 1935 o Concello de Vigo converteu a leira nun xard\u00edn municipal. No ano 2003, o, daquela, Novagalicia Banco rehabilitou todo o edificio para acoller eventos. Restaurouse a fachada, cambi\u00e1ronse as cubertas, inclu\u00eddas as estruturas de madeira, e substitu\u00eduse o coro da capela. Tam\u00e9n se restauraron os tres retablos decimon\u00f3nicos de San Roque, Nosa Se\u00f1ora do Rosario e a Dolorosa.\nEstilo.\nT\u00edpico pazo galego de finais do s\u00e9culo XVII, de f\u00e1brica de cantar\u00eda de granito galego cunha superficie total de 640 m\u00b2, que conta con dous andares, semisoto e planta terrea.\n\u00c1 leira acc\u00e9dese grazas a un portal\u00f3n de pedra cun amplo panel, cun oco con linteis e decorado con bras\u00f3ns e xanela central. O pazo \u00e9 un edificio ameado con muros encalados, ag\u00e1s os recercamentos de fiestras, bras\u00f3ns e esquinais. Preto do pazo at\u00f3pase a Capela de San Roque, ampla, con bras\u00f3ns e espadana, que se comunica cunha singular ponte en arco a unha construci\u00f3n circular. C\u00f3mpre salientar tam\u00e9n o pombal.\nXard\u00edns.\nMalia ser un pazo de propiedade privada, a leira \u00e9 un parque p\u00fablico, Parque de San Roque. Ten unha superficie de 17.000 m\u00b2 e acolle ademais do pazo, a capela de San Roque, o pombal e ademais conta con \u00e1rbores senlleiras, especialmente eucaliptos e carballos centenarios. Ademais at\u00f3panse outras especies como casti\u00f1eiros, camelias, cerdeiras, bidueiros, magnolias, abetos, loureiro e acacias. Existe ademais un palco da m\u00fasica de recente construci\u00f3n, e que na s\u00faa parte inferior acolle as oficinas da Irmandade de Devotos de San Roque.\nAfundaci\u00f3n.\nDende que Afundaci\u00f3n adquiriu o edificio fixo unha serie de reformas para o habilitar para sala de reuni\u00f3ns, conferencias, convenci\u00f3ns, xantares, ceas etc. cos m\u00e1is modernos medios tecnol\u00f3xicos. No semisoto \u00e1chase o vest\u00edbulo, aseos, almac\u00e9n, coci\u00f1a e un sal\u00f3n-comedor, na planta terrea existe outro vest\u00edbulo, a \u00e1rea de recepci\u00f3n, aseos, gardarroupa, gabinete, a sala de xuntas e d\u00faas salas de conferencias."}
{"id": "332424", "revid": "18868", "url": "https://gl.wikipedia.org/wiki?curid=332424", "title": "Parque de San Roque", "text": ""}
{"id": "332426", "revid": "22795", "url": "https://gl.wikipedia.org/wiki?curid=332426", "title": "Simio", "text": ""}
{"id": "332428", "revid": "22795", "url": "https://gl.wikipedia.org/wiki?curid=332428", "title": "Antropoideos", "text": ""}
{"id": "332429", "revid": "98629", "url": "https://gl.wikipedia.org/wiki?curid=332429", "title": "Palco da m\u00fasica", "text": "Un palco da m\u00fasica \u00e9 unha construci\u00f3n xeralmente rectangular, que consta dun teito sostido por columnas e que serve como lugar de actuaci\u00f3n para agrupaci\u00f3ns musicais durante as festas. \u00c9 tam\u00e9n com\u00fan que sexa en forma de quiosco coma un pavill\u00f3n aberto por todos os seus lados, normalmente de planta arredondeada ou poligonal (forma pan\u00f3ptica), que se coloca nun xard\u00edn para a interpretaci\u00f3n de diversas manifestaci\u00f3ns art\u00edsticas como m\u00fasica ou danza.\nPopulariz\u00e1ronse coma construci\u00f3n festiva no s\u00e9culo XIX e comezos do XX, especialmente para acomodar a execuci\u00f3n musical das bandas nos concertos ao ar libre. No Reino Unido constru\u00edron moito na era Vitoriana cando o movemento brit\u00e1nico \"brass band\" ga\u00f1ou relevancia. Os palcos m\u00e1is mi\u00fados non son m\u00e1is ca gazebos. En Galiza son com\u00fans en todas as vilas para a interpretaci\u00f3n de bandas de gaita e de m\u00fasica especialmente nas festas parroquiais.\nDescrici\u00f3n.\nO quioscos son construci\u00f3ns abertas, sim\u00e9tricas con relaci\u00f3n ao eixo central e de planta poligonal que consta dun z\u00f3colo do que o chan m\u00e1is ou menos elevado forma a escena que debe de cumprir cos requisitos ac\u00fasticos, mentres que proporciona o abeiro necesario para o tempo vari\u00e1bel. A estrutura \u00e9 normalmente en madeira ou en metal, cuxas columnetas levan un teito en pavill\u00f3n de escaso desnivel. Materiais lixeiros forman as armaz\u00f3ns artelladas e normalmente moi enfeitadas.\nA finais do s\u00e9culo XX, co crecemento das bandas, e o seu equipamento, fixo que moitos quioscos quedasen pequenos, polo que se contru\u00edron palcos rectangulares de formig\u00f3n ou pedra maiores, ou incluso son com\u00fans os port\u00e1tiles en grandes concertos."}
{"id": "332430", "revid": "89787", "url": "https://gl.wikipedia.org/wiki?curid=332430", "title": "Templete", "text": "Un templete \u00e9 unha pequena estrutura con forma de templo, habitualmente destinada a albergar alg\u00fan obxecto. Por norma xeral os templetes aloxan elementos relixiosos e/ou funerarios, tales como restos f\u00fanebres, iconas, imaxes ou reliquias, a\u00ednda que en ocasi\u00f3ns son simplemente conmemorativos. Por extensi\u00f3n tam\u00e9n recibiron o nome de templetes moitas edificaci\u00f3ns singulares de pequeno tama\u00f1o, con independencia do seu uso, as\u00ed como alg\u00fans elementos decorativos que adoptan ou lembran a forma dun templo, por exemplo alg\u00fans dese\u00f1os de lanterna no remate dunha c\u00fapula.\nOs templetes adoitan ser construci\u00f3ns pechadas, mentres que se carecen de paredes adoita falarse de pavill\u00f3ns, baldaquinos ou quioscos. Os quioscos de m\u00fasica tam\u00e9n son denominados \u00e1s veces \"templetes de m\u00fasica\".\nHistoria.\nA construci\u00f3n de templetes rem\u00f3ntase \u00e1s orixes da cultura humana. Xa se co\u00f1ecen templetes en Mesopotamia e no antigo Exipto (como o de Tutankhamon), e o seu uso acompa\u00f1ou \u00e1s relixi\u00f3ns ic\u00f3nicas e id\u00f3latras ao longo da historia.\nArquitectura.\nA\u00ednda que o uso do termo \"templete\" \u00e9 moi xen\u00e9rico e apl\u00edcase a construci\u00f3ns de moi diversas culturas e \u00e9pocas, estas estruturas adoitan compartir dous trazos com\u00fans: unha marcada funci\u00f3n simb\u00f3lica, e un custo relativamente reducido debido ao seu pequeno tama\u00f1o. Estas caracter\u00edsticas favoreceron que os templetes sirvan en numerosas ocasi\u00f3ns como laboratorio de probas para novos conceptos estil\u00edsticos, xer\u00e1ndose pezas de elevado valor art\u00edstico. As\u00ed, quizais o templete m\u00e1is co\u00f1ecido sexa do de San Pietro in Montorio, dese\u00f1ado en 1502 por Bramante, e que segundo moitos autores representa a s\u00edntese da arquitectura renacentista.\nTam\u00e9n son co\u00f1ecidos os \"templetes de metro\" da \u00e9poca modernista, os templetes telef\u00f3nicos que sosti\u00f1an o cableado urbano primitivo e os templetes neocl\u00e1sicos cos que se gustaba decorar os chamados \"xard\u00edns ingleses\" ou rom\u00e1nticos durante os s\u00e9culos XVIII e XIX."}
{"id": "332431", "revid": "18868", "url": "https://gl.wikipedia.org/wiki?curid=332431", "title": "Placo de m\u00fasica", "text": ""}
{"id": "332432", "revid": "23204", "url": "https://gl.wikipedia.org/wiki?curid=332432", "title": "Ibis", "text": "Os ibis son as aves da subfamilia dos tresquiornitinos (Threskiornithinae). Son aves pelecaniformes de pescozo longo e peteiro curvado para abaixo, que habita en zonas h\u00famidas, bosques e chairas.. Alim\u00e9ntanse en grupo sondando o barro co peteiro para obter a comida, normalmente crust\u00e1ceos. A maior\u00eda fai o seu ni\u00f1o nas \u00e1rbores, a mi\u00fado rodeado de garzas e cullereiros. Son mon\u00f3gamos e moi territoriais cando est\u00e1n ani\u00f1ando e aliment\u00e1ndose. Todas as especies viventes son voadoras, pero hai dous x\u00e9neros extinguidos non voadores, que son o \"Apteribis\" de Hawai, que lembra a un kiwi, e o peculiar \"Xenicibis\" de Xamaica. O nome \"ibis\" v\u00e9n do lat\u00edn \"ibis\" e este do grego \u1f36\u03b2\u03b9\u03c2 (ibis), e este \u00e1 s\u00faa vez do exipcio \"hb\", \"h\u012bb\".\nOs tresquiornitinos mazarico negro ou mouro (\"Plegadis falcinellus\") e ibis pelado (\"Geronticus eremita\") est\u00e1n inclu\u00eddos na Lista de aves de Galicia.\nX\u00e9neros e especies.\nA subfamilia Threskiornithinae comprende 28 especie distribu\u00eddas en 12 x\u00e9neros:\nOutra especie extinta, clasificada no seu propio x\u00e9nero, \u00e9 o ibis xamaicano \"Xenicibis xympithecus\", que se caracteriza polo trazo \u00fanico de ter \u00e1s con forma de maza.\nNa cultura.\nSegundo o folclore, o ibis \u00e9 o \u00faltimo animal que se refuxia antes dun furac\u00e1n, e o primeiro en reaparecer despois do paso da tormenta.\nO ibis sagrado \"Threskiornis aethiopicus\" era venerado na relixi\u00f3n do antigo Exipto, e estaba asociado ao deus Djehuty, denominado en grego Thoth. Estaba relacionado coa escritura, matem\u00e1ticas, medidas e o tempo e tam\u00e9n coa l\u00faa e a maxia. Nas obras de arte do Per\u00edodo tard\u00edo do Antigo Exipto, Thoth represent\u00e1base popularmente como un home con cabeza de ibis que est\u00e1 escribindo.\nNa cidade de Hermopolis, o ibis cri\u00e1base especificamente para utilizalo despois nos sacrificios, e no serapeum en Saqqara, os arque\u00f3logos atoparon momias dun mill\u00f3n e medio de ibis e de centos de miles de falc\u00f3ns."}
{"id": "332433", "revid": "27155", "url": "https://gl.wikipedia.org/wiki?curid=332433", "title": "Threskiornithinae", "text": ""}
{"id": "332434", "revid": "27155", "url": "https://gl.wikipedia.org/wiki?curid=332434", "title": "Tresquiornitinos", "text": ""}
{"id": "332435", "revid": "27155", "url": "https://gl.wikipedia.org/wiki?curid=332435", "title": "Tresquiornitino", "text": ""}
{"id": "332436", "revid": "89787", "url": "https://gl.wikipedia.org/wiki?curid=332436", "title": "John Carpenter", "text": "John Howard Carpenter, nado en Carthage (Nova York) o 16 de xaneiro de 1948 \u00e9 un director, guionista, produtor, montador e compositor estadounidense, habitualmente asociado aos x\u00e9neros do terror e a ciencia ficci\u00f3n.\nTraxectoria.\nCarpenter naceu no estado de Nova York, fillo de Milton Jean Carter e do profesor de m\u00fasica Howard Ralph Carpenter. A s\u00faa familia mudouse a Bowling Green, Kentucky en 1953. Dende novo foi cativado polos fimes, especialmente os westerns de Howard Hawks e John Ford, e mais polos filmes de terror de orzamento baixo da d\u00e9cada de 1950. Comezou a dirixir curtametraxes de terror en 8\u00a0mm antes de entrar no instituto. Ingresou na escola de cinema da Universidade do Sur de California en 1968, mais abandonouna tras realizar o seu primeiro filme.\nTras participar en varias curtametraxes realizando diferentes tarefas, dirixiu a comedia negra \"Dark Star\" (1974). Por\u00e9n, Carpenter afirmou que considera que o seu primeiro filme realmente \u00e9 \"Asalto \u00e1 comisar\u00eda do Distrito Trece\" (1976). Dous anos despois dirixiu o grande \u00e9xito \"Halloween\", ao que seguiron outros filmes como \"The Fog\" (1980) e \"\" (1981).\nTralo fracaso da comedia \"Big Trouble in Little China\" (1986), Carpenter viuse obrigado a volver realizar filmes con pouco orzamento. Na d\u00e9cada de 1990 continuou o seu declive comercial e tras \"Fantasmas de Marte\" (2001) iniciou un retiro que interrompeu coa estrea de \"The Ward\" en 2010."}
{"id": "332437", "revid": "98629", "url": "https://gl.wikipedia.org/wiki?curid=332437", "title": "Robert Mulligan", "text": "Robert Mulligan, nado en Nova York o 23 de agosto de 1925 e finado en Lyme (Connecticut) o 20 de decembro de 2008 foi un director de cinema e televisi\u00f3n estadounidense.\nTraxectoria.\nMulligan estudou na Universidade de Fordham antes de servir como marine durante a segunda guerra mundial. Ao rematar a guerra conseguiu traballo no departamento editorial de \"The New York Times\", mais deixouno para facer unha carreira na televisi\u00f3n.\nEmpregado pola CBS, comezou como mensaxeiro, aprendendo o oficio, e en 1948 xa dirix\u00eda programas importantes.\nDebutou no cinema en 1957 con \"Fear Strikes Out\", con Anthony Perkins. A principios da d\u00e9cada de 1960 o seu colaborador Alan J. Pakula prop\u00faxolle dirixir \"To Kill a Mockingbird\" (1962), baseado na novela de Harper Lee.\nEn 1971 logrou un grande \u00e9xito comercial con \"Ver\u00e1n do 42\", mais a partir da d\u00e9cada de 1980 resultoulle m\u00e1is complicado atopar traballo. O seu \u00faltimo filme foi \"Ver\u00e1n en Louisiana\" (1991), protagonizado pola debutante Reese Witherspoon."}
{"id": "332438", "revid": "7596", "url": "https://gl.wikipedia.org/wiki?curid=332438", "title": "Quiosco", "text": "Un quiosco (do persiano: \"k\u014d\u0161k\", que significa \"pavill\u00f3n\", a trav\u00e9s do turco: \"k\u00f6\u015fk\" e do franc\u00e9s \"kiosque\") \u00e9 unha pequena construci\u00f3n que se instala nos parques e xard\u00edns e que consta, polo xeral, s\u00f3 dun teito e unhas columnas que o soste\u00f1en. Pode ter diversos usos, como por exemplo servir como palco da m\u00fasica. A diferenza das p\u00e9rgolas, a cuberta dos quioscos non ten cavidades. Na s\u00faa orixe, nestas construci\u00f3ns vend\u00edanse lambetadas e xornais, polo que o termo hoxe en d\u00eda se refire a calquera construci\u00f3n pequena instalada normalmente ao ar libre para a venda de peri\u00f3dicos, caramelos, flores etc.\nA funci\u00f3n dos quioscos, sexa cal for a s\u00faa finalidade, \u00e9 dar unha relativa protecci\u00f3n do sol e da choiva, tanto se \u00e9 un espazo esc\u00e9nico coma se se trata dun lugar de almacenamento ou posto de venda na v\u00eda p\u00fablica. Deste xeito, difer\u00e9nciase da venda ambulante, pois o quiosco est\u00e1 suxeito a alg\u00fan tipo de regulaci\u00f3n, autorizaci\u00f3n, permiso ou concesi\u00f3n administrativa.\nO seu lugar habitual est\u00e1 nos xard\u00edns, as prazas, os bulevares e as beirarr\u00faa con amplitude abonda.\nTipos de quioscos.\nSegundo o seu uso p\u00f3dense clasificar en distintos tipos:"}
{"id": "332439", "revid": "27155", "url": "https://gl.wikipedia.org/wiki?curid=332439", "title": "Geronticus eremita", "text": ""}
{"id": "332440", "revid": "22795", "url": "https://gl.wikipedia.org/wiki?curid=332440", "title": "Derm\u00f3ptero", "text": ""}
{"id": "332441", "revid": "98629", "url": "https://gl.wikipedia.org/wiki?curid=332441", "title": "Tarsiiformes", "text": "A dos tarsiiformes (\"Tarsiiformes\"), \u00e1s veces denominados tarsiformes \u00e9 unha infraorde de mam\u00edferos primates haplorrinos reunidos nunha \u00fanica familia actual, a dos tars\u00edidos (\"Tarsiidae\"), que comprende varias especies que estaban encadradas no at\u00e9 hai poucos anos considerado o seu \u00fanico x\u00e9nero, \"Tarsius\", e que son co\u00f1ecidas vulgarmente como tarsios, caracterizados polos seus grandes ollos, mans e p\u00e9s moi desenvolvidos, que acaban en dedos longos rematados nun disco adhesivo, e que habitan nas selvas do sueste asi\u00e1tico e en varias illas de Indonesia. Ademais conta con numerosos x\u00e9neros en d\u00faas familias extintas.\nC\u00f3mpre sinalar que nos \u00faltimos anos (d\u00e9cada do 2010), varios descubrimentos levaron a alg\u00fans expertos a reconsiderar este taxon, e houbo autores que propuxeron dividir o x\u00e9nero \"Trasius\" en tres x\u00e9neros diferentes: \"Tarsius\", \"Carlito\" e \"Cephalopachus\", a\u00ednda non reco\u00f1ecidos, por exemplo, nunha obra de referencia como \"Mammal Species of the World\".\nDurante moitos anos os tarsiiformes foron clasificados dentro dos prosimios, pero foron separados deles porque comparten varias caracter\u00edsticas cos simios.\nCaracter\u00edsticas.\nDe dimensi\u00f3ns moi reducidas (de entre 9 a 16\u00a0cm de lonxitude, e de 80 a 150 g de peso), neste grupo enc\u00f3ntranse alg\u00fans dos primates m\u00e1is pequenos que existen. A s\u00faa cabeza \u00e9 arredondada, o pescozo curto (pero que permite xirar a cabeza at\u00e9 atr\u00e1s, sen efectuar ning\u00fan movemento do tronco), o tronco m\u00e1is curto e repoludo que o dos lemuriformes e a cola moi longa (de 13 a 27\u00a0cm), espida e rematada nunha guedella de pelo. Na cabeza, de foci\u00f1o curto, destacan o grandes ollos, circulares e situados en posici\u00f3n frontal (visi\u00f3n estereosc\u00f3pica (o que suxire a s\u00faa proximidade filoxen\u00e9tica cos antropoideos).\nOs membros anteriores son curtos, mentres que os posteriores son moi longos, a causa da s\u00faa adaptaci\u00f3n ao salto, e cos tarsos moi desenvolvidos (ao que alude o seu nome). Os dedos son longos e delgados, co extremo aplanado e dotado dun disco adhesivo. Os dedos te\u00f1en u\u00f1as planas, ag\u00e1s o segundo e o terceiro dos p\u00e9s, que rematan en garras; os polgares son opo\u00f1\u00edbeis.\nO esqueleto presenta un desenvolvemento transversal do t\u00f3rax con aplanamento do esterno, car\u00e1cter referido \u00e1 posici\u00f3n semierecta destes h\u00e1biles saltadores; a clav\u00edcula \u00e9 longa e delgada.\nO cerebro \u00e9 moi pequeno (pesa uns 3 g), pero en proporci\u00f3n bastante ancho e cun prolongamento occipital que cobre parte do cerebelo; desataca o gran desenvolvemento dos centros da visi\u00f3n (o seu principal sentido da percepci\u00f3n) cuxos estratos celulares alcanzan un grao de diferenciaci\u00f3n superior ao doutros primates, comprendido o home.\nA dentadura est\u00e1 constitu\u00edda por 34 dentes, distribu\u00eddos segundo a f\u00f3rmula 2.1.3.3 / 1.1.3.3; amosa caracteres primitivos, especialmente na estrutura dos molares. O intestino, moi simple, presenta diversos caracteres que o asemellan ao dos insect\u00edvoros, e mesmo aos dos r\u00e9ptiles; carece de ap\u00e9ndice.\nEn xeral, o pulm\u00f3n dereito ten 6 l\u00f3buos, e o esquerdo, 4.\nPos\u00faen dous pares de mamas, un pectoral e outro abdominal; por\u00e9n, pode existir un terceiro par pectoral. O \u00fatero \u00e9 bicorne, e a placenta discoidal e decidua.\nBiolox\u00eda.\nOs tarsios son de h\u00e1bitos nocturnos e arbor\u00edcolas e viven, solitarios ou en parellas, en zonas con matogueiras e arbustos en selvas pouco densas, cunha distribuci\u00f3n restrinxida tan s\u00f3 aos arquip\u00e9lagos da Sonda, C\u00e9lebes e Filipinas. Dureante o d\u00eda permanecen agochados entre a vexetaci\u00f3n, en xeral aferrados a unha pequena p\u00f3la vertical, e coa cola enroscada neste soporte. Non constr\u00faen ni\u00f1os. Durante a noite despr\u00e1zanse cunha not\u00e1bel capacide acrob\u00e1tica nas \u00e1rbores para buscar o seu alimento, consistente basicamente en insectos, a\u00ednda que tam\u00e9n comen pequenos lagartos e crust\u00e1ceos e outros invertebrados; non comen froitos, e a auga ap\u00e1\u00f1ana lambendo as follas das \u00e1rbores. En xeral son silenciosos, pero poden emitir, coa boca entreaberta, alg\u00fans sons caracter\u00edsticos, como d\u00e9biles gritos. Tam\u00e9n p\u00f3dense comunicar por ultras\u00f3ns.\nAs femias paren unha soa cr\u00eda por parto que, a\u00ednda que s\u00f3 pesan uns 20 g, nacen xa moi desenvolvidas, cos ollos abertos e cubertas; a nai transp\u00f3rtaas suxeit\u00e1ndoas coa boca, pero as cr\u00edas tam\u00e9n poden agarrarse ao ventre da nai e tam\u00e9n realizaren pequenos desprazamentos por si mesmas. Desco\u00f1\u00e9cense os per\u00edodos de xestaci\u00f3n e de amamentamento e, en canto \u00e1 duraci\u00f3n da vida desates aniamais, s\u00e1bese dunha femia que viviu 10 anos nun zool\u00f3xico.\nTaxonom\u00eda.\nUnha taxonom\u00eda complicada.\nA clasificaci\u00f3n dos tarsios foi, durante moito tempo, confusa. Xa en 1780 o m\u00e9dico e naturalista alem\u00e1n Storr sinalara as diferenzas entre os l\u00e9mures e as especies que hoxe co\u00f1ecemos cono tarsios, e argumentou a necesidade de separar estes dous taxa.\nDaquela cu\u00f1ou o novo x\u00e9nero \"Tarsius\", para reunir os pouco correntes primates que posu\u00edan uns excepcionalente longos \u00f3sos tasianos, e deulle o nome de \"Tarsius spectrum\" \u00e1 especie que definira Pallas dous anos antes, en 1778, como \"Lemur spectrum\" (de a\u00ed \u00e9 de onde procede o nome binomial actual \"Tarsius spectrum\").\nDescrici\u00f3ns.\nInfraorde.\nA infraorde dos \"Tarsiiformes\" foi descrita en 1915 polo zo\u00f3logo especializado en primatolox\u00eda e paleont\u00f3logo estadounidense William King Gregory,\nFamilia.\nEn canto \u00e1 familia, fora descrita en 1825 polo zo\u00f3logo ingl\u00e9s John Edward Gray en \"Ann. Philos.\", n.s., 10: 338.\nEtimolox\u00eda.\nInfraorde.\nO nome \"Tarsiiformes\" est\u00e1 formado sobre a ra\u00edz do nome do x\u00e9nero tipo, \"Tarsius\" coa adici\u00f3n da desinencia do lat\u00edn cient\u00edfico \"-iformes\", \"en forma de\". \nFamilia.\nDo memo modo, o nome da familia f\u00f3mase sobre o nome do x\u00e9nero tipo coa adici\u00f3n da desinencia do lat\u00edn cient\u00edfio cient\u00edfico \"-idae\", propia dos nomes das familias de animais.\nEn canto ao nome do x\u00e9nero tipo \"Tarsius\", deriva do lat\u00edn \"tarsus\", aludindo \u00e1 lonxitude dos \u00f3sos tarsianos destes animais.\nUnha clasificaci\u00f3n controvertida.\nA clasificaci\u00f3n da infraorde dos tarsiifomes \u00e9 moi controvertida. Como exemplos, relaci\u00f3nanse a continuac\u00f3n as clasificaci\u00f3ns dadas por al\u00fans dos organismos especializados.\n\u2014 Segundo Mammal Species of the World\" \nSuborde \"Haplorrhini\" \n\u2014 Segundo Animal Diversity Web \nSuborde \"Haplorrhini\" \n\u2014 Segundo Paleobiology Database \nSuborde \"Haplorrhini\" \n\u2014 Segundo a Uni\u00f3n Internacional para a Conservaci\u00f3n da Natureza e dos Recursos Naturais \nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resumo."}
{"id": "332443", "revid": "22795", "url": "https://gl.wikipedia.org/wiki?curid=332443", "title": "Tarsiformes", "text": ""}
{"id": "332444", "revid": "22795", "url": "https://gl.wikipedia.org/wiki?curid=332444", "title": "Tarsios", "text": ""}
{"id": "332445", "revid": "22795", "url": "https://gl.wikipedia.org/wiki?curid=332445", "title": "Tarsio", "text": ""}
{"id": "332446", "revid": "22795", "url": "https://gl.wikipedia.org/wiki?curid=332446", "title": "Tars\u00edidos", "text": ""}
{"id": "332447", "revid": "22795", "url": "https://gl.wikipedia.org/wiki?curid=332447", "title": "Tarsiidae", "text": ""}
{"id": "332449", "revid": "89787", "url": "https://gl.wikipedia.org/wiki?curid=332449", "title": "Tarsius", "text": "Tarsius \u00e9 un x\u00e9nero de mam\u00edferos primates haplorrinos tarsiiformes, o tipo da s\u00faa \u00fanica familia actual, a dos tars\u00edidos.\nDurante moito tempo pensouse que era o \u00fanico x\u00e9nero da familia, pero nos \u00faltimos anos (d\u00e9cada do 2010), varios descubrimentos levaron a alg\u00fans expertos a reconsideraren o taxon, e houbo autores que propuxeron dividilo en tres x\u00e9neros diferentes: \"Tarsius\", \"Carlito\" e \"Cephalopachus\",\nComprende varias especies que son co\u00f1ecidas vulgarmente como tarsios, caracterizadas polos seus grandes ollos, e polas s\u00faas mans e os seus p\u00e9s moi desenvolvidos e acabados en dedos longos rematados nun disco adhesivo, que habitan nas selvas de varias illas do sueste asi\u00e1tico.\nDurante moitos anos estas especies, como todas as dos tarsiiformes, foron clasificados dentro dos prosimios, pero foron separadas deles porque comparten varias caracter\u00edsticas cos simios.\nTaxonom\u00eda.\nUnha taxonom\u00eda complicada.\nA clasificaci\u00f3n dos tarsios foi, durante moito tempo, confusa. Xa en 1780 Storr sinalara as diferenzas entre os l\u00e9mures e as especies que hoxe co\u00f1ecemos cono tarsios, e argumentou a necesidade de separar estes dous taxa.\nDaquela cu\u00f1ou o novo x\u00e9nero, \"Tarsius\", para reunir os pouco correntes primates que posu\u00edan uns excepcionalente longos \u00f3sos tasianos, e deulle o nome de \"Tarsius spectrum\" \u00e1 especie que definira Pallas dous anos antes, en 1778, como \"Lemur spectrum\" (de a\u00ed \u00e9 de onde procede o nome binomial actual \"Tarsius spectrum\").\nDescrici\u00f3n.\nComo quedou dito, o x\u00e9nero foi descrito en 1780 polo m\u00e9dico e naturalista alem\u00e1n Gottlieb Conrad Christian Storr en \"Prodr. Meth. Mamm\".: 33.\nEtimolox\u00eda.\nO nome cient\u00edfico \"Tarsius\" deriva do lat\u00edn \"tarsus\", aludindo \u00e1 lonxitude dos \u00f3sos tarsianos destes animais.\nSinonimia.\nAdemais de polo nome de \"Tarsius\", ao longo da historia este x\u00e9nero foi tam\u00e9n co\u00f1ecido polos sin\u00f3nimos seguintes:\nClasificaci\u00f3n.\nComo quedou dito m\u00e1is arriba, a clasificaci\u00f3n do x\u00e9nero est\u00e1 actualmente controvertida. A xeito de exemplo, danse a continuaci\u00f3n unha clasificaci\u00f3n \"cl\u00e1sica\", a de Mammalian Species of the World e outra m\u00e1is moderna, a de Paleobiology Database.\n\u2014 Segundo Mammal Species of the World\" \n\u2014 Segundo Paleobiology Database "}
{"id": "332451", "revid": "1131", "url": "https://gl.wikipedia.org/wiki?curid=332451", "title": "El T\u00edo Babuchas", "text": "El T\u00edo Babuchas foi un peri\u00f3dico editado en Santiago de Compostela en 1868.\nHistoria e caracter\u00edsticas.\nPeri\u00f3dico sat\u00edrico republicano, apareceu o 2 de novembro de 1868."}
{"id": "332452", "revid": "32797", "url": "https://gl.wikipedia.org/wiki?curid=332452", "title": "La Nueva Idea", "text": "La Nueva Idea: peri\u00f3dico republicano federal foi un semanario editado en Santiago de Compostela en 1870 e en 1873, con sa\u00edda en principio programada para todos os d\u00edas 1, 8, 16 e 24 de cada mes e, a partir do terceiro n\u00famero, cada xoves.\nHistoria e caracter\u00edsticas.\nPeri\u00f3dico abertamente republicano, apareceu o 16 de outubro de 1870. Tivo curta duraci\u00f3n e, despois de desaparecer, volveu ser editado por dous dos seus antigos redactores en febreiro de 1873, existindo a\u00ednda en maio do mesmo ano.\nTivo a s\u00faa primeira administraci\u00f3n na r\u00faa da Costa de San Paio n\u00famero 7, pasando a partir do quinto n\u00famero \u00e1 r\u00faa do Castro n\u00famero 9. Era impreso na Imprenta de Jos\u00e9 M. Paredes, na r\u00faa do Picho da Cerca n\u00famero 12. Os articulistas asinaban os seus artigos coas s\u00faas iniciais, como \"A.\", \"A.O.C.\", \"A.V.\" e \"V.G.R.\".\nO nome do semanario obedece ao xeito en que, entre as filas republicanas, se denominaba tam\u00e9n a este pensamento pol\u00edtico, funcionando como sin\u00f3nimo deste e como lema do cambio que se estaba a operar no pa\u00eds. \u00c9 revelador neste sentido, por exemplo, a arenga que en 1872 un xornal federalista salmantino publicaba na portada dun dos seus n\u00fameros: \u00ab\"\u00a1Paso \u00e1 Rep\u00fablica federal, s\u00edmbolo da paz e do orde, emblema sagrado da xustiza e do dereito! \u00a1Paso \u00e1 nova idea! \u00a1Paso ao Goberno do pobo polo pobo!\"\u00bb.\nExistiron outras publicaci\u00f3ns espa\u00f1olas que levaron o mesmo nome. En marzo de 1871, en Valladolid editouse un xornal as\u00ed chamado, tam\u00e9n republicano, e en xu\u00f1o de 1873 exist\u00eda en C\u00e1diz unha revista literaria co mesmo nome. Por outra banda, a finais de s\u00e9culo, sobre 1895, editouse no barrio de Gr\u00e0cia de Barcelona outro xornal hom\u00f3nimo de tendencia anarquista."}
{"id": "332453", "revid": "98629", "url": "https://gl.wikipedia.org/wiki?curid=332453", "title": "Carlito syrichta", "text": "Carlito syrichta \u00e9 unha especie de mam\u00edfero primate haplorrino tarsiiforme da familia dos tars\u00edidos, o \u00fanico do x\u00e9nero Carlito, co\u00f1ecio na bibliograf\u00eda internacional como tarsio filipino e, localmente, como \"mawmag\" en cebuano, nas Visayas, como \"mamag\" en Luz\u00f3n, e como \"mal\" entre os t'boli, un dos pobos ind\u00edxenas da provincia de Maguindanao, na Rexi\u00f3n Aut\u00f3noma do Mindanao Musulm\u00e1n, no suroeste da illa de Mindanao.\nAt\u00e9 hai poucos anos estivo clasificado como \"Tarsius syrichta\", pero en 2010 reclasificouse como a \u00fanica especie do novo x\u00e9nero \"Carlito\".\n\u00c9 unha especie end\u00e9mica de Filipinas, encontr\u00e1ndose na parte sueste do arquip\u00e9lago, particularmente nas illas de Bohol, Samar, Leyte e Mindanao.\nTaxonom\u00eda.\nDescrici\u00f3n.\nX\u00e9nero.\nComo quedou dito, durante moito tempo, e at\u00e9 moi poucos anos, a especie estivo clasfificada dentro do x\u00e9nero \"Tarsius\". O novo x\u00e9nero \"Carlito\" foi descito en 2010 polos investigadores Colin Groves, profesor de antropolox\u00eda biol\u00f3xica da Australian National University de Canberra, e Myron Shekelle, bi\u00f3logo evolutivo, ec\u00f3logo e tax\u00f3nomo da Western Washington University, de Bellingham, Estados Unidos, no artigo \"The Genera and Species of Tarsiidae\" publicado en \"International Journal of Primatology\" 31 (6): 1071\u20131082.\nEspecie.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\" baixo o nome de \"Simia syrichta\".\n\"Simia\" foi un dos catro x\u00e9neros nos que Linneo dividiu a orde dos primates, xunto con \"Homo\", \"Lemur\" e \"Vespertilio\". \"Vespertilio\" inclu\u00eda a todos os morcegos e separouse cando se creou o taxon \"Chiroptera\", \"Homo\" conti\u00f1a aos humanos e os chimpanc\u00e9s (\"Homo sapiens\" e \"Homo troglodytes\", respectivamnte), \"Lemur\" comprend\u00eda catro l\u00e9mures e un colugo, e \"Simia\" englobaba ao resto, era un taxon \"caix\u00f3n de xastre\" dos primates (e, evidentemente, parafil\u00e9tico). \u00c9 interesante facar notar que Linneo non cr\u00eda que \"Homo\" formara un grupo distinto de \"Simia\", pero os separou inicialmente para evitar conflitos coas autoridades relixiosas. Tendo en conta esta inclusi\u00f3n, \"Simia\" equivaler\u00eda aproximadamente \u00e1 actual suborde dos haplorrinos (mentres que \"Lemur\" ser\u00eda m\u00e1is ou menos a dos estrepsirrinos).\nSin\u00f3nimos.\nAdemais de polo nome orixinario de Linneo, e o de \"Trasiu syrichta\", a especie foi tam\u00e9n co\u00f1ecida polos sin\u00f3nimoss seguintes:\nSubespecies.\nDentro da especie, moitos autores distinguen as seguintes subespecies:\nEtimolox\u00edas.\nO nome do antigo x\u00e9nero, \"Tarsius\", deriva do lat\u00edn \"tarsus\", aludindo \u00e1 lonxitude dos \u00f3sos tarsianos destes animais.\nO novo x\u00e9nero, \"Carlito\", foi as\u00ed bautizado por Groves e Shekelle na honra do famoso conservacionista filipino Carlito Pizarras, co\u00f1ecido como Carlito \"Lito\" Pizarras, \"Nong\" Lito e \"Tarsier Man\".\nA orixe do nome espec\u00edfico, \"syrichta\", \u00e9 escura.\nBiolox\u00eda.\nH\u00e1bitat e distribuci\u00f3n.\nO seu h\u00e1bitat natural son os bosques primarios (virxes) e secundarios de clima tropical, desde o nivel do mar at\u00e9 os 700 m de altitude. Estas selvas tropicais, de vexetaci\u00f3n densa e frondosa, perm\u00edtenlle gorecerse en \u00e1rbores de pequeno tama\u00f1o ou noutros elementos que lles confiran protecci\u00f3n, tales como herbas altas, matogueiras ou brotes de bamb\u00fa, situ\u00e1ndose non m\u00e1is al\u00e1 dos 2 m do solo.\nRealmente habita en todo tipo de vexetaci\u00f3n onde haxa \u00e1rbores. A\u00ednda que mostra preferencia pola vexetaci\u00f3n secundaria (afectada pola man do home), pero tam\u00e9n se encontra nos bosques primarios. As\u00ed mesmo pode verse en plantaci\u00f3ns de pl\u00e1tano, caf\u00e9 e outros cultivos durante o tempo en que estes florecen.\nDistrib\u00faese polas selvas pouco densas do sueste do arquip\u00e9lago filipino, principalmente nas illas de Samar, Leyte, Mindanao e Bohol.\nA s\u00faa distribuci\u00f3n xeogr\u00e1fica tam\u00e9n incl\u00fae as pequenas illas de Maripipi, Basilan. Siargao e Dinagat.\nMembros dalgunhas tribos, como os b'laans os t'bolis dic\u00edan que tam\u00e9n se encontraba na provincia de Sarangani, na illa de Mindanao, algo que finalmente se corroborou cando o 30 de marzo de 2002 se capturou unha parella desta especie nas zonas monta\u00f1osas dos municipios de Maitum e Kiamba, a\u00ednda que poden ser de diferentes subespecies.\nCaracter\u00edsiticas.\n\u00c9 un primate de tama\u00f1o reducido, duns 15\u00a0cm de lonxitude, o que fai moi dif\u00edcil a s\u00faa localizaci\u00f3n. A cabeza e o tronco alcanzan unha lonxitude de 8 a 16\u00a0cm, aos que hai que engadir entre 13 e 27\u00a0cm da cola. Pesa de 85 a 165 g.\nOs ollos son moi grandes. As orellas tam\u00e9n son grandes e moi mob\u00edbeis: p\u00f3denas dobrar para mantelas pegadas \u00e1 cabeza.\nOs dedos son longos e delgados, e est\u00e1n ensanchados na s\u00faa porci\u00f3n distal nunha expansi\u00f3n en forma disco, adhesiva (o que facilita a s\u00faa suxeici\u00f3n \u00e1s p\u00f3las das \u00e1rbores). Pola parte dorsal, os dedos rematan en u\u00f1as planas, ag\u00e1s no segundo eterceiro dedoss de cada pata, que rematan en pequenas garras que usan para o aseo.\nCostumes.\nSon nocturnos e insect\u00edvoros. Durante o d\u00eda dormen en agochos escuros cerca do chan.\nPoden xirar a cabeza 180\u00ba en ambos os sentidos e as s\u00faas grandes orellas membranosas parecen estar en continuo movemento.\nPolos seus ollos, fixos ao cranio e abertos coma pratos, ostentan o r\u00e9cord Guinness do mam\u00edfero cos ollos m\u00e1is grandes en relaci\u00f3n ao tama\u00f1o do corpo.\nUtilizan a s\u00faa longa e delgada cola, d\u00faas veces m\u00e1is grande que o tronco, para balancearse. Gabean verticalmente polos \u00e1rboees e saltan de rama en rama.\nCuriosidade.\nParadoxalmente, unha superstici\u00f3n local serviu para preservar esta especie en perigo. Os ind\u00edxenas s\u00f3ltanos no bosque porque cren que traen mala sorte.\nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resumo."}
{"id": "332454", "revid": "98629", "url": "https://gl.wikipedia.org/wiki?curid=332454", "title": "Lenny Williams", "text": "Leonard Charles \"Lenny\" Williams, nado o 16 de febreiro de 1945 en Little Rock \u00e9 un cantante estadounidense co\u00f1ecido pola s\u00faa m\u00fasica de x\u00e9nero R&amp;B e soul. Durante a d\u00e9cada de 1970, foi o l\u00edder vocalista de Tower of Power. Como solista, tivo varios \u00e9xitos, inclu\u00edndo \"Choosing You\" (1977) e \"Cause I Love You\" (1978)."}
{"id": "332456", "revid": "23204", "url": "https://gl.wikipedia.org/wiki?curid=332456", "title": "Lenny Charles Williams", "text": ""}
{"id": "332457", "revid": "22795", "url": "https://gl.wikipedia.org/wiki?curid=332457", "title": "Carlito", "text": ""}
{"id": "332458", "revid": "98629", "url": "https://gl.wikipedia.org/wiki?curid=332458", "title": "Cephalopachus bancanus", "text": " \nCephalopachus bancanus, co\u00f1ecido na bibliograf\u00eda internacional co nome, entre outros, de tarsio de Horsfield, na honra do m\u00e9dico e naturalista estadounidense Thomas Horsfield, o primeiro que o describiu, \u00e9 unha especie de mam\u00edfero da orde dos primates, suborde dos haplorrinos, infraorde dos tarsiiformes (ou \"tarsiformes\", segundo o \"GDXL\"), e familia dos tars\u00edidos (ou \"t\u00e1rsidos\"), o \u00fanico do x\u00e9nero Cephalopachus, propio das illas de Sumatra, Borneo e outras illas menores situadas entre ambas.\nTaxonom\u00eda.\nDescrici\u00f3n.\nA especie foi descrita en 1821 polo m\u00e9dico e naturalista estadounidense Thomas Horsfield na s\u00faa obra \"Researches in Java and the Neighbouring Islands\".\nNota taxon\u00f3mica.\nAt\u00e9 hai poucos anos estivo clasificado como \"Tarsius bancanus\".\nSubespecies.\nEn \"MSW\" consid\u00e9ranse tres subespecies:\nPor\u00e9n, o Sistema Integrado de Informaci\u00f3n Taxon\u00f3mica tam\u00e9n incl\u00fae unha terceira:\nPor outra parte, alg\u00fans autores consideran que d\u00faas delas, \"C. p. natunensis\" e \"C. p. saltator\" son, polo menos, dubidosas:\nCaracter\u00edsticas.\nMaior que outros tarsios, ten uns ollos relativamente grandes, e unhas orellas pequenas. As patas traseiras e as mans son longas, o que lle permite dar grandes saltos. A cola \u00e9 relativamente curta. Os dedos rematan ensanchados, o que lle permite agarrarse fortemente a troncos e ramas.\nA primeira impresi\u00f3n que poden dar ao seren observados na natureza \u00e9 que se trata dunha especie de \"ras arbor\u00edcolas peludas\". \n\"Cephalopachus bancanus\" \u00e9 un tarsio grande, de algo m\u00e1is de 10 cm de lonxitude, sen contar a cola, que mide uns 20 cm. O seu peso oscila entre os 100 e os 140\u00a0g. Caracter\u00edzanse e difer\u00e9ncianse doutros tarsios polos seus grandes ollos, pequenas orellas, patas traseiras e mans m\u00e1is longas. O cranio, arredondado, \u00e9 tam\u00e9n m\u00e1is grande que o dos seus perentes, en parte debido \u00e1s grandes cavidades orbitarias. \nA descrici\u00f3n da coloraci\u00f3n da s\u00faa pelaxe bas\u00e9ae, en moitas obras, en esp\u00e9cimes disecados que foron perdendo a cor, ou en exemplares cutivos mantidos en lugares sen luz natural, o que desvirt\u00faa a s\u00faa coloraci\u00f3n. Base\u00e1ndose nas poucas fotograf\u00edas que existen destes animais no seu medio natural dist\u00ednguese unha coloraci\u00f3n dorsal de tons gris escuro e parda avermellada na subespecie de Borneo, e uns tons m\u00e1is amarelados e ocres na subespecie de Sumatra. \nNos xeonllos aparece unha mancha escura. De foci\u00f1o curto, a m\u00e1scara facial est\u00e1 pouco marcada, faltando as marcas nasais e labiais que pos\u00faen outros tarsios, as\u00ed como as manchas detr\u00e1s das orellas. Ao igual que outros tarsios, ventralmente pos\u00faen unha coloraci\u00f3n m\u00e1is clara, abrancazada. A pelaxe cubre at\u00e9 o tarso, pero non os dedos. \nA cola ten unha lonxitud relativamente m\u00e1is curta que a do resto dos tarsios e, en valor absoluto, s\u00f3 \u00e9 m\u00e1is curta a do \"Tarsius pumilus\" (tarsio pigmeo). No seu arranque, ventralmente, existe un desenvolvemento d\u00e9rmico en forma de \u00abV\u00bb a modo de almofadi\u00f1a, que lle serve cando descansa \u00absentado\u00bb en posici\u00f3n vertical. A pel da cola \u00e9 parda avermellada, con pouco pelo na parte dorsal, espida ventralmente, e cun penacho marr\u00f3n claro ben definido en posici\u00f3n distal.\nNon existen apenas datos descritivos das outras d\u00faas subespecies e, de feito, consid\u00e9ranse sin\u00f3nimas das d\u00faas primeiras, \"C.\u00a0b.\u00a0saltator\" de \"C.\u00a0b.\u00a0bancanus\" e \"C.\u00a0b.\u00a0natunensis\" de \"C.\u00a0b.\u00a0borneanus\".\nH\u00e1bitat e distribuci\u00f3n.\nH\u00e1bitat.\nA especie pode vivir tanto nos bosques primarios como nos secundarios, as\u00ed como ao longo das costas ou ao bordo de plantaci\u00f3ns. \nA mi\u00fado descr\u00edbese como unha especie das terras baixas, por debaixo dos 100 m de altitude; con todo, hai polo menos un rexistro a 1 200 no Parque Nacional Bukit Baka-Bukit Raya, no oeste de Borneo.\nDistribuci\u00f3n.\nEsta especie at\u00f3pase en Brunei, Indonesia (Bangka, Belitung, sueste de Sumatra, Serasan \u2014nas illas Natuna do Sur\u2014 e Borneo) e en Malaisia \u200b\u200b(Sabah e Sarawak).. Desco\u00f1\u00e9cese a distribuci\u00f3n en Sumatra pero crese que est\u00e1 delimitada polo r\u00edo Musi.\nEcolox\u00eda.\nComo case todos os tarsios, \u00e9 de h\u00e1bitos nocturnos, e presentan adaptaci\u00f3ns para os modos de aferramento \u00e1s \u00e1rbores, para o salto vertical, para a locomoci\u00f3n e a captura de presas, e de r\u00e9xime insect\u00edvoro, a\u00ednda que \u00e1s veces n\u00fatrese de pequenos vertebrados.\nCome principalmente insectos (escaravellos, salt\u00f3ns, cascudas, bolboretas, trazas [lepid\u00f3pteros], barbantesas, formigas, f\u00e1smidos e carricantas, pero tam\u00e9n pequenos vertebrados (inclu\u00edndo morcegos, serpes e aves).\nPasan a maior parte do tempo por nas \u00e1rbores, a 2 m do solo, e s\u00f3 o 5 % por riba dos 3 m.\nAmeazas.\nA principal ameaza pra a especie \u00e9 a perda de h\u00e1bitat debido \u00e1 reconversi\u00f3n forestal, especialmente debido \u00e1 expansi\u00f3n de plantaci\u00f3ns de \"Elaeis guineensis\", palmeira da que se obt\u00e9n o aceite de palma, os incendios forestais e a deforestaci\u00f3n. Ademais, \"Cephalopachus bancanus\" ap\u00e1\u00f1ase para o comercio ilegal de mascotas, particularmente, ao parecer, nas proximidades do Parque Nacional Way Kambas, en Lampung (Sumatra). Ademais, os nativos consid\u00e9rano, incorrectamente, como unha praga para os cultivos agr\u00edcolas e, as\u00ed mesmo, pode sufrir, directa ou indirectamente, contaminaci\u00f3n debido ao uso de pesticidas agr\u00edcolas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que nos \u00faltimos 20 anos (aproximadamente tres xeraci\u00f3ns), perdeuse polo menos o 30 % do h\u00e1bitat desta especie, cualifica a esta como \"VU\" (vulner\u00e1bel), porque debido a isto e est\u00e1 producindo unha reduci\u00f3n da s\u00faa poboaci\u00f3n. Ademais, os niveis de explotaci\u00f3n poden ser rexionalmente altos para o comercio de mascotas, a\u00ednda que os impactos a nivel de poboaci\u00f3n non se co\u00f1ecen. Polo que incica que son necesarias m\u00e1is investigaci\u00f3ns (taxon\u00f3micas, sobre as ameazas e ecol\u00f3xicas) para poder avaliarmos m\u00e1is correctamente esta especie."}
{"id": "332459", "revid": "72012", "url": "https://gl.wikipedia.org/wiki?curid=332459", "title": "Cephalopachus", "text": ""}
{"id": "332461", "revid": "89787", "url": "https://gl.wikipedia.org/wiki?curid=332461", "title": "Dominio de colisi\u00f3n", "text": "Un dominio de colisi\u00f3n \u00e9 un segmento da rede na que os equipos comparten fisicamente o medio e polo tanto existe posibilidade de que dous ou m\u00e1is equipos transmitan ao mesmo tempo, produc\u00edndose colisi\u00f3ns entre os sinais. Un exemplo de dispositivo que crea un dominio de colisi\u00f3n son os hubs, xa que reenv\u00edan os sinais de t\u00f3dolos equipos conectados a el de maneira indiscriminada. Os switches rompen os dominios de colisi\u00f3n ao xestionar o tr\u00e1fico na capa 2 e evitar as colisi\u00f3ns, a\u00ednda que crean dominios de broadcast."}
{"id": "332462", "revid": "54334", "url": "https://gl.wikipedia.org/wiki?curid=332462", "title": "Convertibilidade", "text": "En econom\u00eda e en contabilidade, o\u00a0termo convertibilidade ref\u00edrese \u00e1 posibilidade de trocar de modo sinxelo certa cont\u00eda de di\u00f1eiro por unha cont\u00eda equivalente en calquera tipo de activo financeiro ou bens, e as\u00ed reciprocamente. A pol\u00edtica monetaria m\u00e1is comunmente empregada ata o inicio do s\u00e9culo XX estabelec\u00eda que deber\u00eda haber convertibilidade entre o papel moeda vixente e o ouro. Este modelo era co\u00f1ecido como padr\u00f3n ouro, o que significaba que unha unidade monetaria equivaler\u00eda a unha certa cont\u00eda en ouro. Iso acabou evolucionando \u00f3 padr\u00f3n de divisas ouro. Os pa\u00edses, con todo, de modo xeral, durante a segunda metade do s\u00e9culo XX acabaron por adoptar a convertibilidade entre moedas, que \u00e9 a posibilidade dunha moeda de poder ser trocada por outras."}
{"id": "332473", "revid": "22795", "url": "https://gl.wikipedia.org/wiki?curid=332473", "title": "Tarsio filipino", "text": ""}
{"id": "332474", "revid": "47401", "url": "https://gl.wikipedia.org/wiki?curid=332474", "title": "Judge Dredd (hom\u00f3nimos)", "text": "Jugde Dredd pode facer referencia a:"}
{"id": "332475", "revid": "4817", "url": "https://gl.wikipedia.org/wiki?curid=332475", "title": "Rede de \u00e1rea local", "text": ""}
{"id": "332476", "revid": "54334", "url": "https://gl.wikipedia.org/wiki?curid=332476", "title": "Diario de Santiago (1848)", "text": "Diario de Santiago foi un peri\u00f3dico editado en Santiago de Compostela en 1848.\nHistoria e caracter\u00edsticas.\nApareceu en 1848. Imprim\u00edase no establecemento tipogr\u00e1fico de Juan Rey Romero. Dedicou unha secci\u00f3n a Noticias locais. Publicaba datos de observaci\u00f3ns meteorol\u00f3xicas, movemento de poboaci\u00f3n e estat\u00edsticas da ensinanza universitaria, ademais dunha secci\u00f3n de anuncios. Os domingos inser\u00eda un suplemento titulado \"Revista Literaria\"."}
{"id": "332485", "revid": "5863", "url": "https://gl.wikipedia.org/wiki?curid=332485", "title": "Luciano Seoane", "text": "Luciano Seoane Seoane, nado en Ferrol en 1876 e finado na Coru\u00f1a o 8 de xullo de 1955, foi un mestre, pedagogo e escritor galego.\nTraxectoria.\nEstudou maxisterio na Escola Normal de Santiago de Compostela. Aprobou as oposici\u00f3ns para mestre nacional e comezou a exercer o maxisterio na escola da Gra\u00f1a, para pasar ao pouco tempo a unha das escolas p\u00fablicas de Ferrol. Fixo o curso de estudos de ampliaci\u00f3n na Escola Superior do Maxisterio de Madrid e aprobou as oposici\u00f3ns de inspector de educaci\u00f3n primaria. En 1921 gozou dunha bolsa da Junta para Ampliaci\u00f3n de Estudios para unha viaxe en grupo con inspectores espa\u00f1ois para visitar establecementos docentes de Francia e B\u00e9lxica. Foi impulsor das colonias escolares ferrol\u00e1ns desde 1924, impulsando a constituci\u00f3n do Patronato de Colonias Escolares de Ferrol. Coa sublevaci\u00f3n do 18 de xullo de 1936 foi expedientado e destitu\u00eddo, tivo que dedicarse \u00e1 actividade docente na Academia Galicia da Coru\u00f1a.\nPronunciou conferencias no Ateneo Ferrolano, Centro Obreiro de Cultura, C\u00e1mara de Comercio e Navegaci\u00f3n, Sociedade de Agricultores de Fene e C\u00edrculo Socialista de Esteiro. Tam\u00e9n participou nos Congresos Pedag\u00f3xicos de Santiago (1906), a Coru\u00f1a (1919) e Lugo (1923).\nPublicou ensaios e traballos curtos sobre escolas rurais, colonias escolares, papel da escola en relaci\u00f3n coa loita contra a tuberculose e o alcoholismo, e estudo das achegas pedag\u00f3xicas de Concepci\u00f3n Arenal. Colaborou en \"Revista Gallega\".\nVida persoal.\nCasou con Marina Rico Fern\u00e1ndez."}
{"id": "332486", "revid": "1888", "url": "https://gl.wikipedia.org/wiki?curid=332486", "title": "Luciano Seoane Seoane", "text": ""}
{"id": "332489", "revid": "89787", "url": "https://gl.wikipedia.org/wiki?curid=332489", "title": "Arato de Solos", "text": "Arato (en grego \u1f0c\u03c1\u03b1\u03c4\u03bf\u03c2), nado en Solos (Cilicia) o -310 e finado o -240, foi un escritor grego.\nTraxectoria.\nCompuxo o seu poema m\u00e1is famoso, \"Fen\u00f3menos\" (\"\u03a6\u03b1\u03b9\u03bd\u03cc\u03bc\u03b5\u03bd\u03b1\"), na corte maced\u00f3nica de Ant\u00edgono II G\u00f3natas e conclu\u00eduno cara ao 275 a.C. Escribiu outros poemas eruditos, alg\u00fans de tema m\u00e9dico, hoxe perdidos. Gozou dunha gran reputaci\u00f3n entre os alexandrinos primeiro e entre os romanos despois. O mesmo Cal\u00edmaco celebrouno nun fermoso epigrama, e moitos outros o mencionaron eloxiosamente, como un mestre desa poes\u00eda astron\u00f3mica, estelar nos seus temas e luminosa nos seus versos.\nOs \"Fen\u00f3menos\" son o m\u00e1is refulxente e sonado produto helen\u00edstico da poes\u00eda did\u00e1ctico-astron\u00f3mica. \u00c9 dicir, pertence a un x\u00e9nero de poes\u00eda que atopa xa en Hes\u00edodo o seu mestre m\u00e1is antigo, e que tivo not\u00e1beis practicantes no mundo antigo. No \u00e1mbito latino c\u00f3mpre lembrar que as \"Xe\u00f3rxicas\" de Virxilio se encadran nese mesmo carreiro literario. Nalgo m\u00e1is de mil hex\u00e1metros (1154 exactamente), Arato de Solos, poeta docto onde os haxa, descr\u00edbenos o alto firmamento e as s\u00faas constelaci\u00f3ns en versos de resonancias hom\u00e9ricas.\nXa Arist\u00f3teles dedica unhas li\u00f1as a distinguir a poes\u00eda did\u00e1ctica (de tema m\u00e9dico ou f\u00edsico) da verdadeira \u00e9pica, a\u00ednda que ambos os x\u00e9neros se expresen no mesmo metro, en hex\u00e1metros.\nComo no \"De rerum natura\" de Lucrecio, latexa no poema erudito sobre o ceo de Arato unha emoci\u00f3n relixiosa e unha cosmovisi\u00f3n filos\u00f3fica estoica, mentres que destella nas s\u00faas imaxes unha pol\u00edcroma e refinada mitolox\u00eda. \u00c9 unha magn\u00edfica e pintoresca mostra desa poes\u00eda alexandrina recargada de erudici\u00f3n e, doutra banda, sustentada nun s\u00f3lido saber astron\u00f3mico, en voga no seu tempo.\n\u00c9 unha poes\u00eda cun vocabulario po\u00e9tico arcaizante e hom\u00e9rico, pero, \u00e1 vez, innovadora dentro desa lingua \u00e9pica de tan longa tradici\u00f3n, ao introducir expresi\u00f3ns moi do seu tempo e a s\u00faa visi\u00f3n c\u00f3smica.\nSuscitou ao longo da historia numerosos comentarios. Ao lat\u00edn traduciuse en repetidas ocasi\u00f3ns e por ilustres autores (Marco Tulio Cicer\u00f3n, Varr\u00f3n, Atacino, Ovidio, e Avieno). O seu prestixio perviviu na Alta Idade Media no curios\u00edsimo \"Aratus Latinus\" de \u00e9poca merovinxia. Foi un texto moi lido no Renacemento."}
{"id": "332493", "revid": "1888", "url": "https://gl.wikipedia.org/wiki?curid=332493", "title": "Bernardo Berm\u00fadez Jambrina", "text": "Bernardo Berm\u00fadez Jambrina, co\u00f1ecido como Bernardo Jambrina, nado en Donostia o 27 de febreiro de 1883 e finado en Avil\u00e9s o 6 de marzo de 1918, foi un actor e escritor galego.\nTraxectoria.\nFillo do capit\u00e1n Domingo Berm\u00fadez Grille, naceu en Donostia, pero trasladouse coa familio a Coru\u00f1a con pouco m\u00e1is dun ano, onde se iniciou como actor. Participou na Escuela Regional de Declamaci\u00f3n, da que foi director art\u00edstico at\u00e9 1905. Nese ano declamou o mon\u00f3logo \"La Huega\", orixinal de Galo Salinas, nun teatro da Coru\u00f1a. Despois pasou a formar parte da compa\u00f1\u00eda de Enrique Borr\u00e1s coa que fixo unha xira por Am\u00e9rica. Chegou a ser memorable en Am\u00e9rica. O 18 de outubro de 1908 foi homenaxeado pola colonia galega da Habana. Regresou a Espa\u00f1a en 1917. Cando estaba facendo unha xira por Asturias, morreu nun accidente de autom\u00f3bil nunha viaxe entre Avil\u00e9s e Castrill\u00f3n. Escribiu poemas en galego. Colaborou en \"Coru\u00f1a Moderna\", \"Eco de Galicia\", \"Galicia\". Foi membro correspondente da Real Academia Galega. En 1913 publicou como folleto o poema \"Renacimiento\". Foi redactor do peri\u00f3dico \"La Lucha\". Ram\u00f3n Fern\u00e1ndez Mato recolleu os seus versos e publicounos en \"Galicia\" en 1919.\nVida persoal.\nCasou coa actriz Elo\u00edsa Muro."}
{"id": "332494", "revid": "25871", "url": "https://gl.wikipedia.org/wiki?curid=332494", "title": "Tresquiorn\u00edtidos", "text": "Os tresquiorn\u00edtidos (Threskiornithidae) constit\u00faen unha familia que comprende 34 especies de aves pernaltas. A familia foi tradicionalmente dividida en d\u00faas subfamilias, a dos ibis e a dos cullereiros, a\u00ednda que recentes estudos xen\u00e9ticos fan dubidar da correcci\u00f3n desa clasificaci\u00f3n, e revelan que os cullereiros est\u00e1n \"ani\u00f1ados\" dentro do grupo dos ibis do Vello Mundo, mentres que os ibis do Novo Mundo son unha ramificaci\u00f3n temper\u00e1.\nTaxonom\u00eda.\nA familia Threskiornithidae cham\u00e1base antes Plataleidae. Antes pens\u00e1base que os cullereiros e ibis estaban relacionados con outros grupos de aves pernaltas da orde Ciconiiformes. Un estudo recente atopou que son membros da orde Pelecaniformes. En resposta a estes descubrimentos, o Congreso Ornitol\u00f3xico Internacional (IOC) reclasificou recentemente a familia Threskiornithidae e o seu taxon irm\u00e1n Ardeidae na orde Pelecaniformes, quit\u00e1ndoos da orde Ciconiiformes. Unha cuesti\u00f3n que queda aberta \u00e9 se as d\u00faas familias son reciprocamente monofil\u00e9ticas. A entrada para Threskiornithidade do South American Checklist Committee incl\u00fae o seguinte comentario: \"Reco\u00f1\u00e9cense tradicionalmente d\u00faas subfamilias (por exemplo, Matheu &amp; del Hoyo 1992): Threskiornitidae para os ibis e Plateinae para os cullereiros; como a principal distinci\u00f3n ten que ver coa forma do peteiro, c\u00f3mpre informaci\u00f3n adicional, especialmente xen\u00e9tica, para reco\u00f1ecer unha maior divisi\u00f3n profunda da familia\".\nUn estudo do ADN mitocondrial dos cullereiros e dos ibis \"Eudocimus ruber\" e \"Threskiornis aethiopicus\" encontrou que os cullereiros formaban un clado co x\u00e9nero do Vello Mundo \"Threskiornis\", mentres que \"Nipponia nippon\" e \"Eudocimus\" son ramificaci\u00f3ns progresivamente temper\u00e1s e parentes m\u00e1is distantes, o que pon en d\u00fabida a divisi\u00f3n taxon\u00f3mica desta familia nas d\u00faas subfamilias de ibis e cullereiros.\nDescrici\u00f3n.\nOs membros desta familia te\u00f1en \u00e1s longas e largas con 11 plumas primarias e unhas 20 secundarias. Son boas voadoras e, sorprendentemente tendo en conta o seu peso e tama\u00f1o, te\u00f1en gran capacidade de planar. O seu corpo adoita a ser alongado, o pescozo tam\u00e9n, e te\u00f1en patas longas. O peteiro \u00e9 tam\u00e9n longo, curvado no caso dos ibis, e recto e caracteristicamente aplanado no caso dos cullereiros. Son aves grandes, pero dentro do que \u00e9 com\u00fan na s\u00faa orde son de tama\u00f1o medio, que vai desde o m\u00e1is pequeno, \"Bostrychia bocagei\", de 45\u00a0cm e 450 g, ao m\u00e1is grande, \"Thaumatibis gigantea\", de 100\u00a0cm e 4,2\u00a0kg.\nDistribuci\u00f3n e ecolox\u00eda.\nEst\u00e1n distribu\u00eddos case por todo o mundo, e viven en zonas de auga doce corrente ou estancada ou en eugas salobres. Os ibis poden encontrarse tam\u00e9n en \u00e1reas m\u00e1is secas, inlu\u00edndo os vertedoiros de lixo. Na Lista das aves de Galicia e ib\u00e9ricas figuran o mazarico negro ou mouro (\"Plegadis falcinellus\"), o ibis pelado (\"Geronticus eremita\"), o cullereiro (\"Platalea leucorodia\") e o cullereiro africano (\"Platalea alba\").\nA rexi\u00f3n venezolana de Los Llanos de chairas h\u00famidas \u00e9 salientable porque nela viven sete especies de ibis.\nTodos os ibis son di\u00farnos, e pasan o d\u00eda aliment\u00e1ndose dunha ampla variedade de invertebrados e pequenos vertebrados: para procurar comida os ibis sondan a terra branda ou lama e os cullereiros moven o peteiro de lado a lado na auga pouco profunda. Pola noite, soben \u00e1s \u00e1rbores pr\u00f3ximas \u00e1 auga. Son gregarios, e alim\u00e9ntanse, descansan nas \u00e1rbores e voan xuntas, a mi\u00fado en formaci\u00f3n.\nA nidaci\u00f3n \u00e9 colonial nos ibis, xeralmente en pequenos grupos ou por separado nos cullereiros, case sempre en \u00e1rbores con p\u00f3las que colgan das \u00e1rbores, pero \u00e1s veces en illas ou pequenas illas dos pantanos. Xeralmente, a femia constr\u00fae unha grande estrutura con xuncos e paus que trae o macho. O tama\u00f1o de posta t\u00edpico \u00e9 de dous a cinco ovos, e a eclosi\u00f3n \u00e9 asincr\u00f3nica. Ambos os sexos chocan os ovos por quendas, e cando nacen os piti\u00f1os alim\u00e9ntanos por regurxitaci\u00f3n parcial. D\u00faas ou tres semanas despois de eclosionaren, as cr\u00edas xa non precisan coidados continuos e poden abandonar o ni\u00f1o, a mi\u00fado formando garder\u00edas pero retornando ao ni\u00f1o para seren alimentadas polos pais.\nEspecies.\nFAMILIA: THRESKIORNITHIDAE"}
{"id": "332503", "revid": "22795", "url": "https://gl.wikipedia.org/wiki?curid=332503", "title": "Samar", "text": ""}
{"id": "332504", "revid": "27155", "url": "https://gl.wikipedia.org/wiki?curid=332504", "title": "Tresquiorn\u00edtido", "text": ""}
{"id": "332505", "revid": "27155", "url": "https://gl.wikipedia.org/wiki?curid=332505", "title": "Threskiornithidae", "text": ""}
{"id": "332506", "revid": "1888", "url": "https://gl.wikipedia.org/wiki?curid=332506", "title": "Bernardo Jambrina", "text": ""}
{"id": "332507", "revid": "1888", "url": "https://gl.wikipedia.org/wiki?curid=332507", "title": "Canta Claro", "text": "Canta Claro foi o nome de varias publicaci\u00f3ns:"}
{"id": "332508", "revid": "98629", "url": "https://gl.wikipedia.org/wiki?curid=332508", "title": "Canta Claro (A Coru\u00f1a)", "text": "Canta Claro foi un semanario editado na Coru\u00f1a entre 1897 e 1898.\nHistoria e caracter\u00edsticas.\nPeri\u00f3dico semanal, mercantil e independente, apareceu o 3 de outubro de 1897. Cesou a principios de 1898."}
{"id": "332524", "revid": "23204", "url": "https://gl.wikipedia.org/wiki?curid=332524", "title": "White Light", "text": "White Light (\"Luz Branca\") \u00e9 o sexto \u00e1lbum de estudio da banda irlandesa The Corrs. Supuxo o regreso da banda dez anos despois do \u00e1lbum de estudio \"Home\", e despois de ter levado a cabo sendos proxectos en solitario Andrea e Sharon.\nFoi editado o 27 de novembro de 2015. O primeiro sinxelo \u00e9 \"Bring On The Night\". En xaneiro de 2016 deu comezo a xira \"White Light Tour\" polo Reino Unido e Irlanda, que continuar\u00e1 en maio de 2016 por Alema\u00f1a, Austria, Su\u00edza e de novo as Illas Brit\u00e1nicas.\nCanci\u00f3ns.\nO t\u00edtulo do \u00e1lbum extr\u00e1ese dunha das s\u00faas canci\u00f3ns, \"White Light\", inspirada polo Club dos 27 (grupo de m\u00fasicos populares que finaron \u00e1 idade de 27 anos) e m\u00e1is concretamente por Amy Winehouse. O tema \"Gerry's Reel\" \u00e9 unha cantiga instrumental que fai referencia a Gerry Corr, pai dos irm\u00e1ns Corr, falecido en 2015. Por outra banda, \"Ellis Island\" fai referencia \u00e1 Illa Ellis, preto da costa neoiorquina. \"Kiss Of Life\" foi co-escrita con Natasha Bedingfield e \"Unconditional\" con John Shanks."}
{"id": "332534", "revid": "23204", "url": "https://gl.wikipedia.org/wiki?curid=332534", "title": "Aaron Swartz", "text": "Aaron Hillel Swartz, nado en Highland Park (Illinois) o 8 de novembro de 1986, e finado en Brooklyn (Nova York) o 11 de xaneiro de 2013, foi un programador, emprendedor, escritor e activista estadounidense. Estivo involucrado no desenvolvemento da fonte web formato RSS e no formato de publicaci\u00f3n Markdown, na organizaci\u00f3n Creative Commons, na p\u00e1xina web web.py, e na p\u00e1xina de novas Reddit, da cal era socio despois de que se fusionara coa s\u00faa compa\u00f1\u00eda, Infogami.\nSuicidouse cando foi acusado de roubo de datos, unha acusaci\u00f3n que a s\u00faa familia describiu como \"o produto dun sistema de xustiza penal cheo de intimidaci\u00f3n e extralimitaci\u00f3n fiscal\".\nEn xu\u00f1o de 2013, Swartz foi inclu\u00eddo de xeito p\u00f3stumo no Internet Hall of Fame."}
{"id": "332535", "revid": "23204", "url": "https://gl.wikipedia.org/wiki?curid=332535", "title": "Aaron Hillel Swartz", "text": ""}
{"id": "332536", "revid": "109216", "url": "https://gl.wikipedia.org/wiki?curid=332536", "title": "Charles Bird King", "text": "Charles Bird King, nado en Newport o 26 de setembro de 1785 e finado en Washington, D.C. o 18 de marzo de 1862, foi un artista estadounidense. Foi co\u00f1ecido polos seus retratos de destacados l\u00edderes nativos americanos.\nGaler\u00eda.\nLitograf\u00edas de nativos americanos.\nLitograf\u00edas de Thomas L. McKenney &amp; James Hall. History of the Indian Tribes of North America. Philadelphia: F.W. Greenough, 1838\u20131844"}
{"id": "332538", "revid": "98629", "url": "https://gl.wikipedia.org/wiki?curid=332538", "title": "Gran Premio de San Marino de 1987", "text": "O Gran Premio de San Marino de 1987 foi unha carreira de F\u00f3rmula Un celebrada o 3 de maio de 1987 no Aut\u00f3dromo Enzo e Dino Ferrari en Imola, Italia. Foi a segunda carreira do Campionato do Mundo de pilotos de e o s\u00e9timo Gran Premio de San Marino e disputouse sobre 59 voltas ao circu\u00edto de cinco quil\u00f3metros para unha distancia da carreira de 297 quil\u00f3metros.\nA carreira foi ga\u00f1ada polo piloto brit\u00e1nico Nigel Mansell pilotando un Williams FW11B. Foi a oitava vitoria nun Gran Premio de Mansell, a s\u00faa primeira (de d\u00faas) no circu\u00edto de Imola. Mansell terminou 27 segundos por diante do piloto brasileiro Ayrton Senna que pilotaba un Lotus 99T. Terceiro foi o piloto italiano Michele Alboreto pilotando un Ferrari F1/87. O triunfo deulle a Mansell unha vantaxe dun punto no campionato sobre o piloto franc\u00e9s de McLaren Alain Prost.\nResumo da carreira.\nNa pr\u00e1ctica do venres, o aspirante ao t\u00edtulo Nelson Piquet foi eliminado da carreira logo dun accidente na curva de Tamburello. Un pneum\u00e1tico do seu Williams FW11B fallou, o que provocou un violento impacto contra o muro (cando o coche foi devolto aos boxes, o dese\u00f1ador de Williams Patrick Head non puido confirmar se o accidente foi un fallo no FW11B porque a metade traseira fora arrincada polo impacto). A\u00ednda que na s\u00faa opini\u00f3n s\u00f3 sufrira unha lesi\u00f3n no nocello, Piquet foi levado ao pr\u00f3ximo hospital Bellaria-Igea Marina, e logo dos controis m\u00e9dicos, o Delegado M\u00e9dico da FIA Sid Watkins prohibiulle disputar a carreira. Durante o resto da fin de semana Piquet traballou como comentarista invitado da televisi\u00f3n italiana. Anos m\u00e1is tarde revelou que \"nunca quedou de todo ben\" despois do accidente, sufriu dores de cabeza e visi\u00f3n dobre varias veces durante o resto da tempada de 1987 e visitou en segredo o hospital para o tratamento. Fixo isto en segredo por medo a que non se lle permitira correr, xa fora por parte de Williams ou Watkins.\nAlarmado polos informes doutros pilotos de excesivas ampolas nos pneum\u00e1ticos e a suxesti\u00f3n de que o accidente de Piquet puido ser causado por unha deflaci\u00f3n do pneum\u00e1tico, Goodyear retirou todos os pneum\u00e1ticos fornecidos aos equipos (os compostos orixinais levados a Imola eran en realidade diferentes aos fornecidos para unha proba programada no circu\u00edto da semana antes da carreira). Uns pneum\u00e1ticos de substituci\u00f3n foron trasladados desde Inglaterra (con alg\u00fans tam\u00e9n tra\u00eddos da pr\u00f3xima f\u00e1brica de Ferrari en Maranello), as novas gomas estaban dispo\u00f1ibles para todos os equipos na sesi\u00f3n de pr\u00e1ctica do s\u00e1bado pola ma\u00f1\u00e1.\nA clasificaci\u00f3n do s\u00e1bado continuou sen problemas, Ayrton Senna logrou a pole no seu Lotus 99T, a primeira pole position para un coche con suspensi\u00f3n activa, con Mansell xunto a el na primeira fila. A segunda fila foi ocupada por Teo Fabi no Benetton B187 e Alain Prost no McLaren MP4 / 3, o equipo de \"Casa\" Ferrari tomou a terceira fila con Michele Alboreto por diante de Gerhard Berger.\nA carreira viu d\u00faas sa\u00eddas a Martin Brundle (Zakspeed 871), Thierry Boutsen (Benetton B187) e Eddie Cheever (Arrows A10) cal\u00f3uselles o coche na primeira. Satoru Nakajima comezou a partir da r\u00faa de boxes debido a unha bater\u00eda defectuosa no seu Lotus, e Ren\u00e9 Arnoux non tivo a segunda oportunidade logo de que rompera a suspensi\u00f3n do seu Ligier JS29B.\nNa segunda sa\u00edda, Senna liderou, pero Mansell alcanzouno na segunda volta, na curva de Tosa, e pasou a dominar a carreira. Prost obtivo o segundo lugar ao adiantar a Senna na 6\u00aa volta, a continuaci\u00f3n, o brasileiro viuse nunha batalla cos dous Ferrari, e tomou de novo o segundo lugar cando Prost sorprendentemente retirouse cunha falla no alternador na volta 15. Berger retirouse co turbo avariado na volta 17, e nese momento Alboreto pasou a Senna no segundo plano .\nNa volta 22, Mansell entrou en boxes antes de tempo debido a unha roda desequilibrada, Alboreto liderou a carreira para o deleite da Tifosi. Senna volveu tomar a primeira posici\u00f3n coa parada en boxes de Alboreto, a continuaci\u00f3n, Mansell volveu \u00e1 fronte cando o brasileiro det\u00edvose. Riccardo Patrese no seu Brabham BT56 estaba agora no segundo lugar, pero retirouse cando o seu alternador fallou na volta 57. Ao mesmo tempo, Teo Fabi retirouse con problemas no motor. A carreira de Fabi f\u00f3rase \u00f3 garete polos danos sufridos no aler\u00f3n dianteiro na primeira volta cando chocou con Cheever, a\u00ednda que o seu intento de remontada logrou a volta r\u00e1pida.\nMansell logrou unha c\u00f3moda vitoria con Senna segundo logo de que o turbo de Alboreto experimentara problemas. Stefan Johansson (McLaren MP4/3) quedou no cuarto lugar, mentres que Derek Warwick retirouse da carreira logo de que o seu Arrows A10 qued\u00e1rase sen combustible, entregou o quinto posto a Brundle na que ser\u00eda a \u00fanica vez en 5 tempadas (1985-1989) na que un Zakspeed terminara unha carreira nos puntos. Nakajima redondeou os puntos no sexto lugar, o que significaba que foi o primeiro piloto xapon\u00e9s en sumar un punto no campionato do mundo.\nClasificaci\u00f3n.\nOs n\u00fameros entre par\u00e9nteses ref\u00edrense \u00e1s posici\u00f3ns dos participantes con motores normalmente aspirados que compet\u00edan polo Jim Clark Trophy."}
{"id": "332540", "revid": "25871", "url": "https://gl.wikipedia.org/wiki?curid=332540", "title": "Activo financeiro", "text": "Activo financeiro \u00e9 un t\u00edtulo ou sinxelamente unha anotaci\u00f3n contable, pola que o comprador do t\u00edtulo adquire o dereito a recibir un ingreso futuro de parte do vendedor.\nOs activos financeiros son emitidos polas unidades econ\u00f3micas de gasto e constit\u00faen un medio de manter riqueza para quen os pos\u00faen e un pasivo para quen os xeran. A diferenza dos activos reais, non contrib\u00faen a incrementar a riqueza xeral dun pa\u00eds, xa que non se contabilizan no Produto interior bruto dun pa\u00eds, pero si contrib\u00faen e facilitan a mobilizaci\u00f3n dos recursos reais da econom\u00eda, contribu\u00edndo \u00f3 crecemento real da riqueza.\nO empr\u00e9stito que realiza un aforrador a unha empresa \u00e9 un activo financeiro, neste caso a empresa \u00e9 a vendedora do activo e o aforrador, o comprador que espera recibir unha corrente de ingresos no futuro. Entre as principais categor\u00edas de activos financeiros at\u00f3panse os empr\u00e9stitos, as acci\u00f3ns, os bonos e os dep\u00f3sitos bancarios.\nMercados financeiros.\nOs activos financeiros son creados no chamado mercado financeiro primario. Neste mercado, os activos transm\u00edtense directamente polo seu emisor: unidade econ\u00f3mica que precisa recursos financeiros. Os compradores son unidades econ\u00f3micas con super\u00e1vit. No mercado secundario s\u00f3 se intercambian activos financeiros xa existentes, emitidos nun momento anterior. Este mercado facilita \u00f3s posuidores de activos financeiros a s\u00faa compravenda."}
{"id": "332541", "revid": "56817", "url": "https://gl.wikipedia.org/wiki?curid=332541", "title": "Pagode de Hoang Phuc", "text": "Pagode de Hoang Phuc (vietnamita: \"Ch\u00f9a Ho\u1eb1ng Ph\u00fac\") \u00e9 un pagode localizado na comuna de My Thuy, na provincia de Quang Binh, en Vietnam. O primeiro templo foi constru\u00eddo hai m\u00e1is de 700 anos. Tr\u00e1tase dun dos templos m\u00e1is antigos no centro de Vietnam.; foi reconstru\u00eddo e renomeado varias veces. En 1985 foi derrubado. En decembro de 2014, a reconstruci\u00f3n comezou e foi rematada en xaneiro de 2016."}
{"id": "332542", "revid": "23204", "url": "https://gl.wikipedia.org/wiki?curid=332542", "title": "Manu Bennett", "text": "Jonathan Manu Bennett (Rotorua, illa Norte; 10 de outubro de 1969) \u00e9 un actor neozeland\u00e9s, co\u00f1ecido principalmente polo seu papel de Crixo nas catro tempadas da serie de televisi\u00f3n \"Spartacus\".\nPrimeiros anos.\nDe nai australiana e pai neozeland\u00e9s, Bennett naceu e pasou uns poucos meses en Nova Zelandia ata trasladarse definitivamente a Australia. O pai era un co\u00f1ecido cantante mentres que a s\u00faa nai posaba como modelo de bikinis. Bennett \u00e9 un cruzamento de varias culturas, dende irlandesa por parte do seu pai ata colombiana por parte da s\u00faa nai.\nCreceu entre Sydney e Newcastle, en 1986 volveu a Nova Zelandia para asistir ao Te Aute College e posteriormente volveu a Australia, onde foi elixido para formar parte do New South Wales Schoolboys Rugby Union Team. Por\u00e9n, como Bennett estaba interesado principalmente na danza moderna, o ballet cl\u00e1sico e o piano, abandonou o rugby para asistir \u00e1 universidade e estudar danza e drama. Posteriormente viaxou a Os \u00c1nxeles xa que conseguiu unha bolsa para asistir ao Lee Strasberg Theatre Institute. \nCarreira profesional.\nA s\u00faa carreira profesional comezou no ano 1993, na telenovela xuvenil \"Paradise Beach\". A continuaci\u00f3n p\u00faidose velo con papeis como invitado nalg\u00fans dramas da televisi\u00f3n australiana, entre eles \"Water Rats\", \"All Saints\" e \"Beastmaster\". A s\u00faa carreira televisiva continuou con t\u00edtulos coma \"\", na que se pode recordar como Marco Antonio; \"Shortland Street\", onde encarnou a Jack Hewitt entre 2000 e 2001; ou \"Street Legal\", onde foi Matt Urlich.\nNa pantalla grande obtivo o seu primeiro traballo como protagonista en 1999, nunha pel\u00edcula chamada \"Tomoko\", rodada en Toquio. Os seus cr\u00e9ditos incl\u00faen os t\u00edtulos \"Lantana\", drama protagonizado por Anthony LaPaglia e Rachael Blake; \"Persecuci\u00f3n extrema\", na que traballou xunto a Robert Patrick e John Cena; \"La isla de los condenados\", con Steve Austin e Vinnie Jones; e \"30 d\u00edas de oscuridad\", que tivo no seu elenco a figuras como Josh Hartnett, Ben Foster e Melissa George.\nDespois dunha d\u00e9cada de penas e glorias por varias series e pel\u00edculas, chegoulle un importante papel como personaxe principal na serie \"Spartacus\", titulada na s\u00faa primeira tempada ' (2010), interpretando a Crixo, un fero galo invicto na area. A serie, cargada de escenas t\u00f3rridas e sensuais, mostra a Bennett espido en varias ocasi\u00f3ns, o que non deixou o p\u00fablico indiferente. Tras o \u00e9xito da primeira tempada, rodouse unha precuela titulada ' (2011), que conta a historia do \"ludus\" de L\u00e9ntulo Batiato previa \u00e1 chegada de Espartaco e o nacemento do campi\u00f3n de Capua, Crixo (Bennett). Tras esta rod\u00e1ronse outras d\u00faas tempadas: ' (2012) e ' (2013), nas que Bennet mantivo o seu papel ata a morte do personaxe na batalla nun dos \u00faltimos cap\u00edtulos da serie.\nOs seus \u00faltimos traballos foron a interpretaci\u00f3n do xefe orco Azog, na Trilox\u00eda O Hobbit, de Peter Jackson (2012-2014) e nas d\u00faas tempadas da serie \"Arrow\", no papel de Slade Wilson, un supervil\u00e1n ou antiheroe, alcumado \u00abDeathstroke\u00bb. \u00c9 un asasino e mercenario inxectado de \u00abMirakuru\u00bb, sendo na segunda tempada da serie o antagonista principal."}
{"id": "332543", "revid": "5863", "url": "https://gl.wikipedia.org/wiki?curid=332543", "title": "Ivana Baquero", "text": "Ivana Baquero Mac\u00edas, nada en Barcelona o 11 de xu\u00f1o de 1994, \u00e9 unha actriz catal\u00e1 que, en 2007, con 12 anos foi a ga\u00f1adora m\u00e1is nova dos Premios Goya \u00e1 mellor actriz revelaci\u00f3n pola s\u00faa interpretaci\u00f3n na pel\u00edcula \"El laberinto del fauno\".\nBiograf\u00eda.\nVive en Barcelona. A primeira pel\u00edcula na que actuou foi \"Romasanta. La caza de la bestia\" (2003) con Elsa Pataky, dirixida por Paco Plaza. A s\u00faa segunda pel\u00edcula foi \"Rottweiler\", cun pequeno papel como a filla da protagonista. A terceira, de terror, foi \"\", dirixida por Paco Plaza, e na que \u00e9 un dos principais personaxes. A cuarta foi \"Maria I Assou\", para a televisi\u00f3n de Catalu\u00f1a. A quinta foi \"Fr\u00e1xiles\", dirixida por Jaume Balaguer\u00f3; na que interpretou a Mandy. A sexta foi \"El laberinto del fauno\", dirixida por Guillermo del Toro, onde \u00e9 a protagonista absoluta da historia, interpretando a fantasiosa nena Ofelia. Fala ingl\u00e9s, castel\u00e1n, catal\u00e1n e franc\u00e9s.\nEn 2009 finalizou a pel\u00edcula estadounidense \"The New Daughter\", onde interpretou a Louisa, a filla de Kevin Costner. En xu\u00f1o de 2015 rodou \"The Shannara Chronicles\" (TNT) en Nova Zelandia, que foi estreada para televisi\u00f3n en 2016.\nCompaxina a s\u00faa carreira de actriz cos estudos de Dereito."}
{"id": "332544", "revid": "98629", "url": "https://gl.wikipedia.org/wiki?curid=332544", "title": "The Shannara Chronicles", "text": "The Shannara Chronicles ou As cr\u00f3nicas de Shannara \u00e9 unha serie de ciencia ficci\u00f3n e fantas\u00eda estadounidense que foi estreada o 5 de xaneiro de 2016 na cadea MTV. A serie est\u00e1 baseada na serie de libros co mesmo nome \"Shannara\" de Terry Brooks.\nA serie est\u00e1 desenvolvida por Alfred Gough e Miles Millar, e segue as aventuras, guerras e o mal que ocorre ao largo da historia das Catro Terras.\nHistoria.\nUnha \u00e1rbore \u00e9lfica co\u00f1ecida como \"Ellcrys\" est\u00e1 morrendo; a mala nova \u00e9 que a \u00e1rbore \u00e9 a \u00fanica peza de maxia que protexe as Catro Terras (\"Four Lands\" no ingl\u00e9s orixinal) dos demos, que foron encerrados milenios atr\u00e1s. A princesa Amberle Elessedil \u00e9 unha das Elixidas encargadas de coidar a Ellcrys, e \u00e9 a \u00fanica que pode salvar a \u00e1rbore, pero para iso ten que desbloquear a maxia que os elfos non utilizaron en milleiros de anos. Coa axuda de Wil Ohmsford, semielfo e descendente da li\u00f1axe Shannara, e Allanon, o \u00faltimo dos dru\u00eddas, viaxar\u00e1n para intentar encontrar a maxia perdida e restaurar a Ellcrys. Por\u00e9n, a tarefa non vai ser doada, xa que os demos e o seu l\u00edder, Dagda Mor, antigo dru\u00edda \u00e9lfico corrompido pola maxia escura, far\u00e1n todo o posible para evitalo e poder volver a ser libres para arrasar o mundo.\nEpisodios.\nA primeira tempada est\u00e1 conformada por 10 episodios.\nProduci\u00f3n.\n\"Sonar Entertainment\" adquiriu os dereitos de televisi\u00f3n para o universo de \"Shannara\" no 2012. En decembro do 2013 anunciouse que unha serie baseada no segundo libro publicado titulada \"The Elfstones of Shannara\", estaba sendo producida por MTV.\nA rodaxe dos 10 episodios da primeira tempada da serie comezou en Nova Zelandia en xu\u00f1o de 2015 e o primeiro trailer debutou o 10 de xullo de 2015. A serie \u00e9 desenvolvida por Alfred Gough e Miles Millar, e est\u00e1 baseada na serie de novelas \"Shannara\".\nA serie conta coa participaci\u00f3n dos directores Brad Turner, Jonathan Liebesman, James Marshall e Jesse Warn.\nTam\u00e9n conta co apoio dos escritores Terry Brooks, Alfred Gough, Miles Millar, Evan Endicott, Josh Stoddard e April Blair."}
{"id": "332549", "revid": "89787", "url": "https://gl.wikipedia.org/wiki?curid=332549", "title": "Campi\u00f3ns do Aberto de Australia (individual mulleres)", "text": "Relaci\u00f3n de campioas na categor\u00eda de Individual feminina do Open de Australia de Tenis."}
{"id": "332556", "revid": "56817", "url": "https://gl.wikipedia.org/wiki?curid=332556", "title": "Iv\u00e1n Tsar\u00e9vich", "text": "Iv\u00e1n Tsar\u00e9vich (ruso: \u0418\u0432\u0430\u0301\u043d \u0426\u0430\u0440\u0435\u0301\u0432\u0438\u0447 ou \u0418\u0432\u0430\u043d-\u0446\u0430\u0440\u0435\u0432\u0438\u0447) \u00e9 un dos heroes principais de folclore ruso. Normalmente o protagonista na loita con Koschei.\u00a0\n\u00c9 a mi\u00fado, mais non sempre, o fillo m\u00e1is novo de tres irm\u00e1ns. No conto \"O Tres Tsaratos\", \u00e9 un fillo de Nastasya a Noiva Dourada. As lendas diferentes describen a Iv\u00e1n con varias esposas, inclu\u00edndo Yelena a Bela, Vasilisa a Sabia e Marya Morevna."}
{"id": "332558", "revid": "1131", "url": "https://gl.wikipedia.org/wiki?curid=332558", "title": "Giza", "text": ""}
{"id": "332560", "revid": "1131", "url": "https://gl.wikipedia.org/wiki?curid=332560", "title": "Gran Pir\u00e1mide de Giza", "text": ""}
{"id": "332562", "revid": "1131", "url": "https://gl.wikipedia.org/wiki?curid=332562", "title": "Grande Esfinxe de Giza", "text": ""}
{"id": "332563", "revid": "1131", "url": "https://gl.wikipedia.org/wiki?curid=332563", "title": "Necr\u00f3pole de Giza", "text": ""}
{"id": "332565", "revid": "85894", "url": "https://gl.wikipedia.org/wiki?curid=332565", "title": "Vilacide de Abaixo, Oroso, Oroso", "text": "Vilacide de Abaixo \u00e9 un lugar da parroquia de Oroso, no concello coru\u00f1\u00e9s de Oroso.\nXeograf\u00eda.\nO r\u00edo Leng\u00fcelle pasa por Vilacide de Abaixo e a estaci\u00f3n de Oroso ata xuntarse co r\u00edo Tambre. \u00c9 un lugar onde os rapaces e rapazas adoitan ba\u00f1arse. Nas leiras pr\u00f3ximas ao r\u00edo adoita plantarse millo.\nHai unha escola unitaria na que se imparten clases de infantil e primaria (primeiro e segundo). Tam\u00e9n se usa o patio para actividades extraescolares.\nPatrimonio.\nO castro de Vilacide est\u00e1 derrubado na s\u00faa maior\u00eda.\nHoubo unha estaci\u00f3n de tren que pasou a ser usada como almac\u00e9n ata que se deixou de usar. Agora \u00e9 un edificio abandonado."}
{"id": "332566", "revid": "23204", "url": "https://gl.wikipedia.org/wiki?curid=332566", "title": "Vilacide de Abaixo", "text": ""}
{"id": "332580", "revid": "72012", "url": "https://gl.wikipedia.org/wiki?curid=332580", "title": "Tarsius bancanus", "text": ""}
{"id": "332581", "revid": "839", "url": "https://gl.wikipedia.org/wiki?curid=332581", "title": "Francis B. Schulte", "text": "Francis B. Schulte, nado o 23 de decembro de 1926 en Filadelfia (Pensilvania, Estados Unidos) e finado o 17 de xaneiro de 2016 no mesmo lugar, foi un eclesi\u00e1stico cat\u00f3lico latino, entre 1988 e 2002 arcebispo metropolitano de Nova Orle\u00e1ns."}
{"id": "332582", "revid": "22795", "url": "https://gl.wikipedia.org/wiki?curid=332582", "title": "Tarsius syrichta", "text": ""}
{"id": "332583", "revid": "56817", "url": "https://gl.wikipedia.org/wiki?curid=332583", "title": "Francis Thomas Hurley", "text": "Francis Thomas Hurley, nado o 12 de xaneiro de 1927 en San Francisco (California, Estados Unidos) e finado o 10 de xaneiro de 2016, foi un eclesi\u00e1stico cat\u00f3lico latino, entre 1976 e 2001 arcebispo metropolitano de Anchorage.\nTraxectoria.\nFranis Thomas Hurley naceu o 12 de xaneiro de 1927 en San Francisco (California). O 16 de xu\u00f1o de 1951 foi ordenado sacerdote da arquidiocese de San Francisco.\nO 4 de febreiro de 1970 foi nomeado bispo auxiliar de Juneau e bispo titular de \"Daimlaig\". Recibiu a consagraci\u00f3n episcopal o 19 de marzo, de mans do bispo de Santa Rosa Mark Joseph Hurley. O 20 de xullo de 1971 foi nomeado bispo de Juneau.\nO 4 de maio de 1976 foi nomeado arcebispo metropolitano de Anchorage, cargo no que permaneceu at\u00e9 a s\u00faa renuncia o 3 de marzo de 2001. Finou o 10 de xaneiro de 2016."}
{"id": "332590", "revid": "98629", "url": "https://gl.wikipedia.org/wiki?curid=332590", "title": "Ant\u00eda Nara", "text": "Ant\u00eda Mato Bouzas, co\u00f1ecida literariamente como Ant\u00eda Nara, nada en Santiago de Compostela en 1974, \u00e9 unha politic\u00f3loga, tradutora e novelista galega en lingua galega.\nTraxectoria.\nLicenciouse e fixo un mestrado en Ciencias Pol\u00edticas na Universidade de Santiago de Compostela, onde fixo estudos sobre migraci\u00f3ns. Proseguiu a s\u00faa formaci\u00f3n na Universidade Jawaharlal Nehru, en Nova Delhi, no King's College e mais na Escola de Estudos Orientais e Africanos (SOAS) da Universidade de Londres, un dos centros punteiros do mundo no estudo de Asia e de \u00c1frica. En 2005 regresou a Espa\u00f1a e proseguiu a s\u00faa investigaci\u00f3n na Universidade Nacional de Educaci\u00f3n a Distancia, dentro do Instituto Universitario Guti\u00e9rrez Mellado, onde se doutora. \nEn 2006, traballou cunha bolsa na delegaci\u00f3n da Comisi\u00f3n Europea en Dacca (Bangladesh), e posteriormente trasladouse a Berl\u00edn para incorporarse ao Zentrum Moderner Orient, onde realizou estudos sobre a \u00e1rea xeogr\u00e1fica de Caxemira e a rexi\u00f3n fronteiriza entre a India e Paquist\u00e1n.\nComo novelista, a s\u00faa primeira novela publicouna en 2007. Recuncou nas letras case unha d\u00e9cada despois, en 2016, coa s\u00faa segunda novela."}
{"id": "332594", "revid": "5863", "url": "https://gl.wikipedia.org/wiki?curid=332594", "title": "Gorbachov", "text": ""}
{"id": "332596", "revid": "56817", "url": "https://gl.wikipedia.org/wiki?curid=332596", "title": "Revista Jur\u00eddica de Galicia", "text": "Revista Jur\u00eddica de Galicia foi unha revista editada na Coru\u00f1a entre 1886 e 1888.\nHistoria e caracter\u00edsticas.\nRevista quincenal que apareceu o 1 de novembro de 1886, fundada por Vicente Cid Osorio e Daniel Su\u00e1rez Fern\u00e1ndez. Entre os seus colaboradores figurou Jos\u00e9 Mar\u00eda Castro Bola\u00f1o. O \u00faltimo n\u00famero, o 20, corresponde ao 15 de outubro de 1888."}
{"id": "332598", "revid": "98629", "url": "https://gl.wikipedia.org/wiki?curid=332598", "title": "Platale\u00ednos", "text": "Os platale\u00ednos (Plataleinae) son unha subfamilia de grandes aves de patas longas, que se denominan colectivamente cullereiros (a\u00ednda que este nome tam\u00e9n se usa m\u00e1is especificamente para a especie \"Platalea leucorodia\"), e est\u00e1n inclu\u00eddos na familia Threskiornithidae (ibis e cullereiros). Reco\u00f1\u00e9cense nesta subfamilia seis especies, xeralmente clasificadas nun \u00fanico x\u00e9nero, Platalea. Na lista de aves de Galicia figuran dous representantes desta subfamilia, a especie \"Platalea leucorodia\" e a \"Platalea alba\".\nTaxonom\u00eda.\nUn estudo de 2010 do ADN mitocondrial dos cullereiros feito por Chesser e colegas atopou que o cullereiro rosa e o de peteiro amarelo eran os que ti\u00f1an un parentesco m\u00e1is pr\u00f3ximo, xa que ambos os dous descenden dunha ramificci\u00f3n temper\u00e1 a partir dos antepasados das outras catro especies de cullereiros. Os autores consideran que as probas xen\u00e9ticas indican que \u00e9 igualmente v\u00e1lido considerar \u00e1s seis especies de cullereiros dentro dun \u00fanico x\u00e9nero, o tradicional \"Platalea\", coma, alternativamente, situar estas d\u00faas ramificaci\u00f3ns nos x\u00e9neros monot\u00edpicos \"Platibis\" e \"Ajaja\", respectivamente. Por\u00e9n, como as seis especies son tan similares morfoloxicamente, parece que ten m\u00e1is senso mantelas todas xuntas no \u00fanico x\u00e9nero \"Platalea\". Dentro da s\u00faa familia os cullereiros est\u00e1n m\u00e1is emparentados cos ibis do Vello Mundo, que con outros ibis.\nBiolox\u00eda.\nTodos os Plataleinae te\u00f1en peteiros longos, aplanados e espatulados e alim\u00e9ntanse en augas pouco profundas movendo ao seu peteiro a esquerda e dereita na auga para apa\u00f1ar a comida. No momento en que unha pequena criatura acu\u00e1tica (insecto, crust\u00e1ceo ou pequeno peixe) toque o interior do seu peteiro, pechan rapidamente o peteiro para capturala. Os cullereiros xeralmente prefiren a auga doce \u00e1 salgada, mais poden atoparse en ambos os ambientes. Necesitan alimentarse durante moitas horas ao d\u00eda.\nSon mon\u00f3gamos, pero, polo que se sabe, s\u00f3 durante unha tempada reprodutora. A maior\u00eda das especies ani\u00f1an nas \u00e1rbores ou en leitos de xuncos, a mi\u00fado rodeados de ibis ou garzas. O macho xunta o material que c\u00f3mpre para facer o ni\u00f1o (paus e xuncos principalmente \u00e1s veces collidos de ni\u00f1os vellos) e as femias col\u00f3cao axeitadamente formando un ni\u00f1o con forma de cunca grande pouco profunda ou plataforma, que var\u00eda na s\u00faa forma exacta e integridade estrutural segundo a especie de que se trate.\nA femia fai unha posta duns tres ovos lisos, ovais e brancos e ambos os proxenitores realizan a incubaci\u00f3n. As cr\u00edas eclosionan cada unha no seu momento e non todas xuntas (eclosi\u00f3n as\u00edncrona). As cr\u00edas que acaban de eclosionar son cegas e non poden valerse de seu inmediatamente; ambos os proxenitores alim\u00e9ntanas por regurxitaci\u00f3n parcial. Os peteiros das cr\u00edas son curtos e rectos, e s\u00f3 toman a caracter\u00edstica forma de esp\u00e1tula cando maduran. A alimentaci\u00f3n das cr\u00edas contin\u00faa durante unhas poucas semanas m\u00e1is despois de que a familia abandona o ni\u00f1o. A principal causa de perda das cr\u00edas \u00e9 a depredaci\u00f3n, non a fame.\nEspecies e distribuci\u00f3n.\nA\u00ednda que se propuxo subdividir a subfamilia en varios x\u00e9neros, xeralmente se acepta a s\u00faa clasificaci\u00f3n nun s\u00f3 x\u00e9nero, \"Platalea\", que est\u00e1 distribu\u00eddo por todo o mundo."}
{"id": "332599", "revid": "27155", "url": "https://gl.wikipedia.org/wiki?curid=332599", "title": "Plataleinae", "text": ""}
{"id": "332600", "revid": "56817", "url": "https://gl.wikipedia.org/wiki?curid=332600", "title": "Z\u00f3colo", "text": "O termo z\u00f3colo p\u00f3dese referir a:"}
{"id": "332601", "revid": "27155", "url": "https://gl.wikipedia.org/wiki?curid=332601", "title": "Platalea", "text": ""}
{"id": "332602", "revid": "66179", "url": "https://gl.wikipedia.org/wiki?curid=332602", "title": "T'Boli", "text": " \nT'Boli \u00e9 un municipio filipino de primeira categor\u00eda, situado ao sur da illa de Mindanao. Forma parte da provincia de Cotabato do Sur situada na Rexi\u00f3n Administrativa de Soccsksargen, tam\u00e9n denominada Rexi\u00f3n XII.\nPara as elecci\u00f3ns est\u00e1 encadrado no Segundo Distrito Electoral desta provincia.\nOcupa unha superficie de 895,83\u00a0km2 e ti\u00f1a o 1 de maio de 2010 unha poboaci\u00f3n de 79.175 habitantes.\nBarrios.\nO municipio de T'Boli div\u00eddese, a efectos administrativos, nos 25 \"barangayes\" ou barrios seguintes:\nHistoria.\nPoboaci\u00f3n local.\nA etnia t'boli, tam\u00e9n co\u00f1ecida como tiboli ou tagabili \u00e9 un pobo ind\u00edxena que habita nos muniicpios de T'Boli, Surala, Kiamba e Polomolok.\n\u00c9poca colonial espa\u00f1ola.\nO Distrito 4\u00ba de D\u00e1vao, chamado antes Nova Guip\u00fascoa, cuxa capital era o pobo de D\u00e1vao e inclu\u00eda a Comandancia de Mati, formaba parte do Imperio espa\u00f1ol en Asia e Ocean\u00eda (1520-1898).\nDespois da independencia.\nO 18 de xullo de 1966 o presidente Ferdinand E. Marcos susbcribe a lei \"Republic Act No. 4849\" pola que os municipios de Norala, Surala, Banga, Tantang\u00e1n, Koronadal, Tupi, Polomolok, Kiamba, Maitum, Maasim, Tampac\u00e1n e Glan, as\u00ed como a cidade do Rajah Buayan, hoxe General Santos, segreg\u00e1banse da provincia de Cotabato para formaren unha nova denominada provincia de Cotabato do Sur sendo a s\u00faa capital o municipio de Koronadal. A actual provincia de Cotabato, menos o territorio que comprende os municipios antes mencionados, continuar\u00eda sendo co\u00f1ecido como Cotabato.\nO municipio foi creado o 5 de marzo de 1974, establec\u00e9ndose a casa do conccello no barrio de Kematu, sendo Mai Tuan o seu primeiro alcalde.\nO 11 de novembro de 1982 os barrios de Lago de Seb\u00fa (\"Lake Sebu\"), Bulong, Talisay, Lake Lahit, Luhib, Hanoon, Maculan, Halilan, Lam Dalag, Lam Lahak, Te Kumil, Datal Lawa, Tafal e os sitios de Anko, Tansa, Ned, Kalaong, a Reserva de Tasaday Manobo Blit (amparada na \"Presidential Proclamation\" No. 995), at\u00e9 ese momento pertencentes aos municipios de T'Boli e de Surallah, pasaron a formar o novo municipio de Lago de Seb\u00fa."}
{"id": "332603", "revid": "54334", "url": "https://gl.wikipedia.org/wiki?curid=332603", "title": "Rodap\u00e9", "text": "O rodap\u00e9 ou z\u00f3colo \u00e9 a franxa na parte inferior dunha parede que est\u00e1 pintada dunha cor distinta a esta ou feita doutro material. O termo friso ref\u00edrese s\u00f3 \u00e1 faixa cando se pinta doutra cor e non ter que ir obrigatoriamente a rentes do chan.\nOs rodap\u00e9s adoitan estar formados por un conxunto de t\u00e1boas de madeira, a\u00ednda que, como dixemos, pode tratarse doutro material como pedra, m\u00e1rmore, pl\u00e1stico, cer\u00e1mica etc, sendo a s\u00faa finalidade protexer a parede de patadas, desgaste e da sucidade do chan ou durante a s\u00faa limpeza, e, por veces, decorala. A colocaci\u00f3n da tira faise ao redor das paredes de a\u00ed o nome roda+p\u00e9. O rodap\u00e9 pode ir pegado ou parafusado \u00e1 parede. Alg\u00fans rodap\u00e9s ou z\u00f3colos te\u00f1en adornos con fins decorativos.\nTam\u00e9n se co\u00f1ece co nome de rodap\u00e9 \u00e1 parte final dun texto ou p\u00e1xina, que non pertence ao seu corpo, tam\u00e9n chamado simplemente de p\u00e9."}
{"id": "332604", "revid": "54334", "url": "https://gl.wikipedia.org/wiki?curid=332604", "title": "Z\u00f3colo (construci\u00f3n)", "text": "O z\u00f3colo (do lat\u00edn \"socculus\", \"baseamento\") en arquitectura e construci\u00f3n \u00e9 a parte inferior dunha construci\u00f3n que ten como funci\u00f3n elevar os baseamentos ao mesmo nivel ou cota.\nAdoitan constru\u00edrse de pedra tallada con elevadas prestaci\u00f3ns aos esforzos de compresi\u00f3n, \u00e9 por esta raz\u00f3n polo que predomina o granito. O z\u00f3colo est\u00e1 soportado directamente sobre os alicerces dos edificios, antigamente consist\u00eda nun paralelep\u00edpedo p\u00e9treo que se asentaba inmediatamente sobre o chan.\nNas columnas denom\u00ednase z\u00f3colo (ou baseamento) \u00e1 peza cil\u00edndrica sobre a que se soporta, \u00e9 por esta raz\u00f3n pola que se emprega como sin\u00f3nimo de pedestal."}
{"id": "332605", "revid": "1131", "url": "https://gl.wikipedia.org/wiki?curid=332605", "title": "Monte Helic\u00f3n", "text": "O Helic\u00f3n (grego \u1f29\u03bb\u03b9\u03ba\u03ce\u03bd, Helik\u1ed3n, lat\u00edn Helicon, literalmente \u00abo (monte) tortuoso\u00bb, de \u1f25\u03bb\u03b9\u03be, \"h\u00e9lix\" \u00abespiral, zigzag\u00bb) \u00e9 unha monta\u00f1a da rexi\u00f3n de Tespias, en Beocia (Grecia). Ten unha altura de 1748 metros. Est\u00e1 pr\u00f3ximo ao monte Parnaso, entre o lago Copais e o golfo de Corinto. Na mitolox\u00eda grega o Helic\u00f3n est\u00e1 consagrado a Apolo e as Musas (as Helic\u00f3nides) o mesmo que a fonte Hipocrene situada nel. O pico m\u00e1is alto da serra \u00e9 o actual Paleovuni (1524 metros).\nMitolox\u00eda.\nA parte oriental estaba especialmente consagrada \u00e1s musas, e inclu\u00eda a cova sacra das Musas (con numerosas estatuas que foron trasladadas por Constantino o Grande a Constantinopla, onde foron destru\u00eddas polo lume en 404), a fonte de Aganipe, que inspiraba aos que beb\u00edan dela, e a fonte de Hipocrene (probabelmente a actual \"Makarioitissa\"); as d\u00faas fontes formaban os regatos Olmeios e Permesos, cuxa uni\u00f3n formaba o Haliarto, que desaguaba no lago Copais.\nFac\u00edanse uns xogos dedicados \u00e1s Musas (os \"Museia\") na zona da cova, que hoxe leva o nome de San Nicolao, por un convento e unha igrexa constru\u00eddos ao p\u00e9 do propio monte Marandali, un dos principais. Estableceuse unha escola de poetas gregos fixada en Ascra (actual Pyrgu\u00e1ki), ao p\u00e9 da monta\u00f1a, que foi a residencia do m\u00e1is famoso poeta da escola, Hes\u00edodo.\nUnha parte da serra, tam\u00e9n dedicada \u00e1s Musas, levaba o nome de Monte Leibethrion (lat\u00edn \"Leibethrium\"), e corresponder\u00eda, probabelmente, ao actual Zagara ou a Granitza (este \u00faltimo \u00e9 m\u00e1is prob\u00e1bel que fose Lafistion, lat\u00edn \"Laphystium\"), onde tam\u00e9n hab\u00eda algunhas estatuas das musas e ninfas, as fontes de \"Leibethrias\" e Petra e unha cova dedicada \u00e1s ninfas leibetrianas."}
{"id": "332607", "revid": "117714", "url": "https://gl.wikipedia.org/wiki?curid=332607", "title": "Hipocrene", "text": "Hipocrene (\u00aba fonte do cabalo\u00bb) \u00e9 unha fonte de auga que nac\u00eda na aba do monte Helic\u00f3n, en Beocia (Grecia). Na mitolox\u00eda grega este manancial estaba consagrado \u00e1s Musas. Segundo nos conta o mito grego, cando as Pi\u00e9rides se enfrontaron coas Musas nun concurso de canto ao p\u00e9 do monte Helic\u00f3n, este estaba tan compracido pola beleza das voces que empezou a crecer de maneira desmesurada ameazando con chegar ao ceo. Ao ver o perigo, Poseid\u00f3n mandou ao cabalo alado Pegaso que fose e golpease \u00e1 monta\u00f1a cun dos seus cascos para ordenarlle que volvese ao seu tama\u00f1o normal, ao que a monta\u00f1a obedeceu docilmente, pero no lugar onde Pegaso a golpeara brotou a fonte de Hipocrene.\nCon todo, alg\u00fans autores non identificaban a Pegaso co cabalo que fixo brotar a fonte Hipocrene, sen\u00f3n que a atrib\u00faen a un cabalo que viv\u00eda no Helic\u00f3n e do que non mencionan o seu nome."}
{"id": "332609", "revid": "55340", "url": "https://gl.wikipedia.org/wiki?curid=332609", "title": "Provincia de Maguindanao", "text": "Maguindanao (en tagalo: \"Maguindanaw\") \u00e9 unha provincia na Rexi\u00f3n Aut\u00f3noma do Mindanao Musulm\u00e1n, en Filipinas. A s\u00faa capital \u00e9 Shariff Aguak. Esta provincia rodea, sen inclu\u00edla, a cidade de Cotabato.\nTen unha superficie de 4 900,1\u00a0km\u00b2 e unha poboaci\u00f3n de 1 532 868 habitantes (censo de 2007), cunha densidade de poboaci\u00f3n, por tanto, de 163 hab/km\u00b2.\nO maguindana\u00f3n \u00e9 o idioma m\u00e1is falado nesta provincia.\nPoliticamente a provincia de Maguindanao, de primeira categor\u00eda, div\u00eddese en 36 municipios que comprenden 506 barrios. Consta de 2 distritos para as elecci\u00f3ns ao Congreso."}
{"id": "332610", "revid": "22795", "url": "https://gl.wikipedia.org/wiki?curid=332610", "title": "Maguindanao", "text": ""}
{"id": "332611", "revid": "25871", "url": "https://gl.wikipedia.org/wiki?curid=332611", "title": "Carlos Montero", "text": "Carlos Montero Casti\u00f1eira, nado en Celanova en 1972, \u00e9 un escritor e guionista galego en lingua castel\u00e1.\nTraxectoria.\nMontero licenciouse en Ciencias da Informaci\u00f3n na Universidade Complutense de Madrid, e ao pouco comezou a traballar como guionista para o cinema e a televisi\u00f3n a comezos da d\u00e9cada dos 2000. Foi coguionista de series de televisi\u00f3n espa\u00f1olas moi populares, como \"El Comisario\" ou \"Al salir de clase\", e creador doutro t\u00edtulo importante, \"F\u00edsica o Qu\u00edmica\", do que ademais foi guionista. Tam\u00e9n adaptou novelas e outras pezas narrativas para a televisi\u00f3n, coma \"El tiempo entre costuras\".\nXa en 2012 publicou a s\u00faa primeira novela, \"Los tatuajes no se borran con l\u00e1ser\", e catro anos m\u00e1is tarde ga\u00f1ou un dos premios literarios m\u00e1is importantes para as novelas en lingua castel\u00e1, o Premio Primavera, que est\u00e1 dotado con 100.000 euros. O premio obt\u00edvoo por \"El desorden que dejas\", unha novela ambientada na vila ficticia galega de Novariz."}
{"id": "332612", "revid": "22795", "url": "https://gl.wikipedia.org/wiki?curid=332612", "title": "Rep\u00fablica de Filipinas", "text": ""}
{"id": "332613", "revid": "98629", "url": "https://gl.wikipedia.org/wiki?curid=332613", "title": "Rexi\u00f3n Aut\u00f3noma do Mindanao Musulm\u00e1n", "text": "A Rexi\u00f3n Aut\u00f3noma do Mindanao Musulm\u00e1n (RAMM) \u00e9 unha rexi\u00f3n antiga de Filipinas, a \u00fanica do pa\u00eds que tivo o seu propio goberno.\nFoi creada o 1 de agosto de 1989.\nEst\u00e1 formada por cinco provincias: Basil\u00e1n, Lanao do Sur, Maguindanao, Sulu e Tawi-Tawi. Mediante o decreto n\u00ba 36, Basil\u00e1n trasladouse desde a Rexi\u00f3n IX e Marawi desde a Rexi\u00f3n XII.\nO goberno rexional est\u00e1 en Cotabato, a\u00ednda que esta cidad forma parte da Rexi\u00f3n XII. Ten unha extensi\u00f3n de 26 974\u00a0km\u00b2 e unha poboaci\u00f3n de 4 120 795 habitantes (censo de 2007).\nOs idiomas falados na rexi\u00f3n son o banguingu\u00ed, maguindana\u00f3, maranao e suluano.\nHistoria.\nOs musulm\u00e1ns de Mindanao, cuxo nome colectivo \u00e9 Bangasamoro, loitaron moito tempo para conseguiren o seu autogoberno baixo a lei e a cultura isl\u00e1mica. Este obxectivo logrouse o 1 de agosto de 1989 coa aprobaci\u00f3n da Lei da Rep\u00fablica N\u00ba 6.734.\nA Rexi\u00f3n Aut\u00f3noma Musulm\u00e1 de Mindanao componse das provincias e cidades cuxo voto foi favor\u00e1bel no plebiscito convocado a este efecto. Foron as provincias de Basil\u00e1n, Cotabato, Davao do Sur, Lanao do Norte, Lanao do Sur, Maguindanao, Paragua, Cotabato do Sur, Sultan Kudarat, Sulu, Tawi-Tawi, Zamboanga do Norte e Zamboanga del Sur, as\u00ed como as cidades de Cotabato, Dapitan, Dipolog, General Santos, Iligan, Marawi, Pagadian, Puerto Princesa e Zamboanga.\nO 28 de agosto de 2006 a Asemblea desta Rexi\u00f3n Aut\u00f3noma, dentro do seu \u00e1mbito competencial que comprende a creaci\u00f3n de novas provincias decidiu crear unha nova, denominada Provincia do Xerife Kabunsuan e composta polos oito municipios do primeiro distrito de Maguindanao.\nEstes pobos, que agora se denominan colectivamente \"Bangasamoro\" quer\u00edan dar forma ao seu propio destino.\nCompetencias.\nA Comunidade Aut\u00f3noma do Mindanao Musulm\u00e1n, parte integral e insepar\u00e1bel do territorio nacional da Rep\u00fablica de Filipinas, est\u00e1 rexida e administrada de acordo coa s\u00faa Lei Org\u00e1nica.\nO Goberno Rexional resolver\u00e1 os posibles conflitos por medios pac\u00edficos, renunciando ao emprego de calquera forma de violencia.\nAs cidades altamente urbanizadas inclu\u00eddas na Rexi\u00f3n Aut\u00f3noma continuar\u00e1n rex\u00e9ndose polos seus estatutos, de modo que esta lei non pode diminu\u00edr os poderes e funci\u00f3ns dos que xa dispo\u00f1\u00edan."}
{"id": "332614", "revid": "98629", "url": "https://gl.wikipedia.org/wiki?curid=332614", "title": "Scopus umbretta", "text": "Scopus umbretta, co\u00f1ecido na literatura internacional con nomes equivalentes a cabeza de martelo, ave martelo ou umbreta, \u00e9 unha especie de ave pernalta de tama\u00f1o medio duns 56\u00a0cm de lonxitude e un peso de 470 g. A forma da s\u00faa cabeza co seu longo peteiro e crista na parte posterior lembra \u00e1 dun martelo. Vive desde \u00c1frica, inclu\u00edda Madagascar, a Arabia, en zonas h\u00famidas como estuarios, beiras de lagos, lagoas, ribeiras de r\u00edos e, en Tanzania, costas rochosas. \u00c9 unha ave sedentaria que a mi\u00fado realiza movementos locais, pero non grandes migraci\u00f3ns. Non est\u00e1 ameazada e \u00e9 localmente abondosa en \u00c1frica e Madagascar.\nTaxonom\u00eda e sistem\u00e1tica.\nEsta especie clasif\u00edcase xeralmente dentro da orde Ciconiiformes, pero poder\u00eda ser m\u00e1is pr\u00f3xima aos Pelecaniformes. Clasif\u00edcase como \u00fanica especie do x\u00e9nero Scopus e da familia Scopidae debido \u00e1s s\u00faas singulares caracter\u00edsticas.\nSubespecies.\nHai d\u00faas subespecies, \"Scopus umbretta umbretta\" e \"Scopus umbreta minor\".\nDescrici\u00f3n.\nA s\u00faa plumaxe \u00e9 de cor marr\u00f3n pardacenta con iridescencias p\u00farpuras nas costas (a subespecie \"S. u. minor\" \u00e9 m\u00e1is escura). O peteiro \u00e9 longo, plano e lixeiramente curvado. O pescozo e patas son m\u00e1is curtas do que \u00e9 habitual noutras aves ciconiformes. Ten os p\u00e9s parcialmente palmados, a\u00ednda que non se sabe a raz\u00f3n (non fai unha vida moi natatoria). A deda media \u00e9 pectinada (como un peite) igual que a das garzas. A s\u00faa cola \u00e9 curta e as s\u00faas \u00e1s son grandes, amplas, e de puntas arredondadas. Pode planar ben, e cando voa planando estarrica o pescozo cara a adiante como as cego\u00f1as ou ibis, pero durante o voo batente dobra o pescozo para atr\u00e1s de modo parecido ao que fan as garzas.\nAs s\u00faas vocalizaci\u00f3ns consisten en grallar e producir unha chamada renxente que emite durante o voo. Non obstante, son principalmente silenciosas ag\u00e1s cando van en grupos.\nDistribuci\u00f3n e h\u00e1bitat.\nVive en \u00c1frica ao sur do S\u00e1hara, en Madagascar e na zona costeira suroeste da pen\u00ednsula Ar\u00e1biga en todas as zonas h\u00famidas, inclu\u00edndo terras irrigadas como os campos de arroz, e tam\u00e9n en sabanas e bosques. A maior\u00eda son sedentarias nos seus territorios, pero algunhas migran a h\u00e1bitats que son adecuados s\u00f3 na estaci\u00f3n h\u00famida. Sempre que se forman novos corpos e auga, como encoros ou canais, estas aves colon\u00edzanas rapidamente.\nComportamento e ecolox\u00eda.\n\"S. umbretta\" ten un comportamento diferente ao doutras aves. Unha caracter\u00edstica pouco corrente \u00e9 que se poden xuntar ata dez destas aves nas \"cerimonias\" nas cales corren en c\u00edrculos unhas aredor doutras, chiando ruidosamente, erguendo as cristas, e movendo as \u00e1s. Outro comportamento \u00e9 a \"falsa monta\", na cal un individuo permanece sobre outro e parece montalo, pero non te\u00f1en que ser unha parella e non copulan.\nReproduci\u00f3n.\nO aspecto m\u00e1is estra\u00f1o do comportamento desta ave \u00e9 o seu enorme ni\u00f1o, \u00e1s veces de m\u00e1is de 1,5 m de di\u00e1metro, e formado por uns 10.000 pauci\u00f1os, que \u00e9 forte dabondo para soportar o peso dun home. A ave decora a parte exterior con calquera obxecto brillante que atope. Cando lle \u00e9 posible, constr\u00fae o ni\u00f1o onde se esgallan as p\u00f3las das \u00e1rbores, que a mi\u00fado colgan sobre a auga, pero se for necesario constr\u00faeno nas ribeiras de r\u00edos, grandes penedos, paredes constru\u00eddas polo ser humano ou presas, ou sobre o chan. Unha parella empeza facendo uha plataforma de paus unidos con lama, despois constr\u00fae as paredes e un tellado en c\u00fapula. Ten unha entrada feita de barro de 13 a 18\u00a0cm de ancho no fondo que d\u00e1 paso a un t\u00fanel de ata 60\u00a0cm de longo, que acaba nunha c\u00e1mara para ani\u00f1ar grande dabondo para albergar aos proxenitores e \u00e1s cr\u00edas.\nEstas aves son construtoras compulsivas de ni\u00f1os, e fan de tres a cinco ni\u00f1os por ano tanto se est\u00e1n reproduc\u00edndose coma se non. Outras aves como as curuxas e bufos poden forzalos a sa\u00edr e apod\u00e9ranse dos ni\u00f1os, pero cando estes marchan, as \"S. umbretta\" poden reutilizar os ni\u00f1os. As serpes, pequenos mam\u00edferos como as xenetas, e varias aves poden vivir nestes ni\u00f1os abandonados; os paxaros ploceidos \"Ploceus velatus\" e os est\u00farnidos \"Lamprotornis hildebrandti\", e pombos poden acaroar os seus ni\u00f1os \u00e1 parte exterior.\nCando finalizan un ni\u00f1o, a parella fai unha exhibici\u00f3n similar \u00e1 das cerimonias en grupo e apareamentos, xeralmente na parte superior do ni\u00f1o. A posta consta de tres a sete ovos, que empezan sendo brancos mais axi\u00f1a se tornan manchados. Ambos os sexos incuban durante de 28 a 30 d\u00edas. Ambos os dous alimentan as cr\u00edas, a mi\u00fado deix\u00e1ndoas soas durante longos per\u00edodos de tempo; este h\u00e1bito pouco com\u00fan en aves pernaltas \u00e9 posible polas grosas paredes do seu ni\u00f1o. As cr\u00edas eclosionan cubertas de penuxe gris. Uns 17 d\u00edas despois de eclosionaren, desenv\u00f3lveselles a plumaxe da cabeza e crista, e nun mes, a plumaxe corporal. Abandonan o ni\u00f1o aos 44 a 50 d\u00edas pero permanecen subidos a el pola noite ata uns dous meses despois da eclosi\u00f3n.\nAlimentaci\u00f3n.\nEstas aves alim\u00e9ntanse durante o d\u00eda, a mi\u00fado descansando a mediod\u00eda pousados. Normalmente alim\u00e9ntase s\u00f3s ou en parellas. O alimento \u00e9 o t\u00edpico das aves pernaltas, e o principal son anfibios. Tam\u00e9n comen peixes, crust\u00e1ceos, insectos e roedores. Andan por augas pouco profundas procurando as s\u00faas presas, arrastrado un s\u00f3 p\u00e9 cada vez sobre o fondo ou abrindo de repente as \u00e1s para espantar as presas de onde se agochan.\nNa cultura.\nHai moitas lendas sobre estas aves. Nalgunhas rexi\u00f3ns, a xente afirma que outras especies de aves lles axudan a constru\u00edr os ni\u00f1os. Os informantes de lingua xam de Wilhelm Bleek afirmaron que cando voaba para visitar o seu campamento, sab\u00edan que algu\u00e9n pr\u00f3ximo a eles morrera.\nNalgunhas culturas co\u00f1\u00e9cese co nome de paxaro do raio, e os bosquim\u00e1ns do Kalahari cren ou cr\u00edan que se intentabas roubar un ni\u00f1o desta ave eras despois alcanzado por un l\u00f3strego. Tam\u00e9n cren que ao deus hostil Khauna non lle agradaba que algu\u00e9n matase a unha destas aves. Segundo unha antiga crenza malgaxe, aquel que destr\u00faa os seus ni\u00f1os ter\u00e1 despois a lepra, e un poema malgaxe ch\u00e1maa \"ave funesta\". Esas crenzas d\u00e9ronlle a esta ave certa protecci\u00f3n.\nA base de datos Scopus, de resumos e citas de artigos de revistas eruditas, recibiu ese nome en honor desta ave, xa que \u00e9 co\u00f1ecida polas s\u00faas habilidades superiores de navegaci\u00f3n."}
{"id": "332615", "revid": "22795", "url": "https://gl.wikipedia.org/wiki?curid=332615", "title": "RAMM", "text": ""}
{"id": "332616", "revid": "27155", "url": "https://gl.wikipedia.org/wiki?curid=332616", "title": "Scopus", "text": ""}
{"id": "332617", "revid": "27155", "url": "https://gl.wikipedia.org/wiki?curid=332617", "title": "Scopidae", "text": ""}
{"id": "332618", "revid": "5863", "url": "https://gl.wikipedia.org/wiki?curid=332618", "title": "EMAO", "text": ""}
{"id": "332619", "revid": "72314", "url": "https://gl.wikipedia.org/wiki?curid=332619", "title": "Dolores de Gort\u00e1zar", "text": "Dolores de Gort\u00e1zar Serantes, nada en Le\u00f3n en 1872 e finada en Legan\u00e9s en 9 de abril de 1936, foi unha poetisa, novelista e dramaturga espa\u00f1ola.\nTraxectoria.\nFilla de xornalista, publicou o seu primeiro poema, moi nova, en \"La Cr\u00f3nica de Le\u00f3n\". Despois de enviuvar, estudou Maxisterio en Le\u00f3n e en Burgos, que rematou en 1903. Fundou en Madrid a revista feminina de acci\u00f3n cat\u00f3lica \"Roma\" e o Real Centro de Mar\u00eda Cristina, escola de se\u00f1oritas.\nTraduciu do lat\u00edn ao castel\u00e1n \"Arte Po\u00e9tica de Quinto Horacio Flacco, ep\u00edstola a los Pisones\" (\"Epistola ai Pisoni\") de Horacio, obra premiada nos xogos florais de Le\u00f3n. Escribiu obras teatrais e publicou antigos documentos do mosteiro de San Miguel de Escalada. Foi socia da Asociaci\u00f3n de Escritores e Artistas."}
{"id": "332620", "revid": "12452", "url": "https://gl.wikipedia.org/wiki?curid=332620", "title": "Dolores Gort\u00e1zar de Serantes", "text": ""}
{"id": "332621", "revid": "12452", "url": "https://gl.wikipedia.org/wiki?curid=332621", "title": "Garza", "text": ""}
{"id": "332622", "revid": "19415", "url": "https://gl.wikipedia.org/wiki?curid=332622", "title": "Clarence S. Campbell Bowl", "text": "A Clarence S. Campbell Bowl, ou simplemente Campbell Bowl, \u00e9 un trofeo da National Hockey League entregado ao campi\u00f3n dos \"play-offs\" da Conferencia Oeste. Recibe o seu nome en honor a Clarence S. Campbell, que foi Presidente da NHL dende a tempada 1946-47 ata a 1976-77. O trofeo est\u00e1 realizado en prata esterlina, elaborado en 1878. Os Vegas Golden Knights son os actuais posuidores do trofeo logo de ga\u00f1ar o t\u00edtulo de Conferencia na tempada 2017-18.\nHistoria.\nA Clarence S. Campbell Bowl foi doada polos clubs da NHL como reco\u00f1ecemento \u00e1s contribuci\u00f3ns e servizos realizados polo homenaxeado, o Presidente da Liga a comezos da Era Moderna e as expansi\u00f3ns. Ao longo da s\u00faa historia foi paralelo ao Prince of Wales Trophy, empregando os mesmos criterios no agrupamento contrario da competici\u00f3n. Dende a s\u00faa introduci\u00f3n na tempada 1967-68 ata a 1973-74 foi entregado ao equipo que finalizaba na primeira posici\u00f3n da West Division durante a liga regular. Co reali\u00f1amento da NHL na tempada 1974\u201375, foi entregado ao equipo co mellor rexistro da liga regular na Conferencia Campbell (a sucesora da West Division) ata a tempada 1980-81. A partir da tempada 1981-82, cambiouse para ser entregado aos campi\u00f3ns dos \"play-offs\" na Conferencia Campbell, e dende a tempada 1993-94, cando a Conferencia Campbell converteuse na Conferencia Oeste, ten sido entregado ao campi\u00f3n dos \"play-offs\" da Conferencia Oeste.\nExiste unha superstici\u00f3n tradicional que permanece en moitos dos xogadores actuais da NHL pola que ning\u00fan xogador debe tocar ou erguer os trofeos Campbell (campi\u00f3n da Conferencia Oeste) ou o Prince of Wales (campi\u00f3n da Conferencia Leste) despois de ter ga\u00f1ado os \"play-offs\" de conferencia; eses xogadores senten que a Stanley Cup \u00e9 o verdadeiro trofeo de campi\u00f3n e a causa diso debe ser o \u00fanico o \u00fanico trofeo que levanten. In lugar de tocar o trofeo de conferencia, o capit\u00e1n do equipo ga\u00f1ador simplemente posa (habitualmente de forma solemne) co trofeo, e \u00e1s veces, todo o equipo posa con el. Con todo, houbo outros equipos que ignoraron a superstici\u00f3n e ergueron os trofeos de conferencia, e logo conseguir\u00e1n ga\u00f1ar a Stanley Cup de todos xeitos."}
{"id": "332624", "revid": "98629", "url": "https://gl.wikipedia.org/wiki?curid=332624", "title": "Rio Haryanto", "text": "Rio Haryanto alcumado \"Hary\" (nado o 22 de xaneiro de 1993) \u00e9 un piloto de F\u00f3rmula Un indonesio de Manor. Converteuse no primeiro piloto de F1 de Indonesia.\nHaryanto ga\u00f1ou a F\u00f3rmula BMW Pacific en 2009 e completou 4 tempadas na GP2 ga\u00f1ando tres carreiras en 2015. Haryanto est\u00e1 patrocinado pola marca de aceite Indonesia Pertaminia o que o axudou a conseguir un asento en Manor Racing en 2016.\nCarreira.\nAsian series.\nHaryanto comezou a s\u00faa andaina nas carreiras de coches no seu continente natal, competindo en tres series asi\u00e1ticas durante o ano 2008: Asian Formula Renault Challenge, Formula Asia 2.0, e Formula BMW Pacific. Foi o m\u00e1is competitivo na serie FAsia 2.0, ga\u00f1ando d\u00faas carreiras para terminar terceiro no campionato detr\u00e1s dos pilotos europeos expatriados F\u00e9lix Rosenqvist e Matthias Beche.\nEn 2009 volveu a competir en varias series, inclu\u00edndo o Australian Drivers' Championship e a Asian Formula Renault Challenge unha vez m\u00e1is. O seu obxectivo principal deste ano, con todo, foi o campionato Formula BMW Pacific, que dominou con 11 vitorias das 15 carreiras (a\u00ednda que cinco destas carreiras foron ga\u00f1adas por pilotos invitados que non participaban no campionato), pilotando para o equipo de Malaisia Meritus. Isto inclu\u00edu unhas carreira perfectas con catro vitorias absolutas, Pole Positions e voltas r\u00e1pidas nas catro carreiras consecutivas celebradas no circu\u00edto de casa en Sentul. Tam\u00e9n competiu nunha rolda do equivalente European FBMW series, como piloto invitado nesta ocasi\u00f3n.\nGP3 Series.\nHary achegouse \u00e1 m\u00e1is competitiva escena das carreiras de tempo completo Europeo de 2010 ao unirse ao equipo Manor Racing de F\u00f3rmula 1 nas GP3 Serie. Os seus tres compa\u00f1eiros de equipo durante a tempada foron James Jakes, Adrien Tambay e Adrian Quaife-Hobbs. Nunha impresionante primeira tempada neste nivel, ga\u00f1ou unha carreira en Istanbul Park e logrou dous podios para terminar no quinto lugar no campionato de pilotos, liderando aos pilotos de Manor. A s\u00faa forma foi \"unha das sorpresas da tempada\", de acordo coa revista Autosport. Quedou co equipo en 2011, agora chamado Marussia Manor Racing, xunto Quaife-Hobbs e Matias Laine. Malia lograr d\u00faas vitorias en N\u00fcrburgring e en Hungaroring, a s\u00faa inconsistencia, inclu\u00edndo unha racha de sete carreiras sen sumar puntos no inicio do ano, viuno baixar ao s\u00e9timo lugar no campionato, detr\u00e1s de Quaife-Hobbs. Ambas vitorias foron en condici\u00f3ns de choiva, d\u00e1ndolle unha reputaci\u00f3n como especialista en pistas molladas.\nAuto GP.\nAdemais das s\u00faas carreiras de GP3, Hary tam\u00e9n pilotou para o equipo DAMS nas Auto GP series, competindo en todas menos unha proba do campionato, xa que coincid\u00eda co calendario da GP3. Logrou unha vitoria no Circu\u00edto Ricardo Tormo en Valencia e terminou s\u00e9timo na clasificaci\u00f3n de pilotos. Os esforzos de Hary, Afanasiev, Tambay, e o substituto de Hary, Kevin Korjus, foron suficientes para que o equipo DAMS ga\u00f1ara o campionato de equipos.\nGP2 Series.\nHaryanto fixo o seu debut na GP2 Series con DAMS nunha carreira f\u00f3ra de campionato no final de tempada en Yas Marina en 2011. Participou a tempo completo en 2012 con Carlin apoiado polo equipo Marussia, con Max Chilton como compa\u00f1eiro. \u00c9 o primeiro indonesio en competir a este nivel do automobilismo desde Ananda Mikola, que competiu na F\u00f3rmula 3000 Internacional durante o 2000 e 2001. Na s\u00faa primeira tempada da GP2, Hary logrou unha soa volta r\u00e1pida, unha \u00fanica pole position en condici\u00f3ns de humidade en Spa, o que confirma a s\u00faa reputaci\u00f3n como especialista en mollado e un mellor final de carreira en quinto lugar na carreira principal en Valencia, asegurando o 14\u00ba posto no campionato ao final da tempada.\nCorreu na GP2 Series de 2013 para o Barwa Addax Team. Xunto ao seu compa\u00f1eiro de equipo Jake Rosenzweig. O 30 de xu\u00f1o de 2013, logrou o seu primeiro podio nas GP2 Series en Silverstone e ao mesmo tempo, o primeiro podio para o Barwa Addax Team na GP2 de 2013.\nPara as GP2 Series de 2014 trasladouse a EQ8 Caterham Racing, como compa\u00f1eiro de Alexander Rossi. O 24 de maio de 2014, logrou o seu segundo podio nas GP2 Series en M\u00f3naco e, ao mesmo tempo, o primeiro podio da tempada 2014 das GP2 Series.\nHaryanto cambiou a Campos para a tempada 2015 da GP2 Series Logo de tomar o segundo lugar na carreira principal en Bahrain, Hary logrou a s\u00faa primeira vitoria na GP2 na carreira ao sprint do d\u00eda seguinte logrou a s\u00faa segunda vitoria na carreira de velocidade no Red Bull Ring malia ter un aler\u00f3n dianteiro danado. Haryanto terminou a tempada 2015 de GP2 Series no cuarto lugar con 138 puntos.\nF\u00f3rmula Un.\nHaryanto relacionouse co equipo Virgin Racing / Marussia F1 / Manor Racing desde a s\u00faa primeira tempada na GP3 con Manor en 2010, xa que pilotou para os equipos xuven\u00eds co seu apoio desde ent\u00f3n. No outono dese ano, ga\u00f1ou o dereito a probar con Virgin ao final da tempada de F\u00f3rmula Un, debido \u00e1 s\u00faa posici\u00f3n final como o piloto Manor de m\u00e1is alto rango na clasificaci\u00f3n final da GP3 probou para Virgin en Abu Zabi o 16 de novembro. Sufriu problemas co cambio, rexistrou o tempo m\u00e1is lento dos trece corredores na sesi\u00f3n da ma\u00f1\u00e1. Non recibiu o premio do test en 2011 debido a que o seu compa\u00f1eiro de equipo Adrian Quaife-Hobbs ga\u00f1oulle na t\u00e1boa de posici\u00f3ns nesta ocasi\u00f3n.\nHaryanto foi en 2012 o compa\u00f1eiro de Max Chilton nas GP2 Series pilotando para Marussia nas primeiras probas de novos pilotos da tempada de F\u00f3rmula 1, que tivo lugar durante a tempada en Silverstone. Correron durante dous d\u00edas, Haryanto completou trescentos quil\u00f3metros de probas, cumprindo unha das condici\u00f3ns para ter dereito a unha super licenza e convert\u00e9ndose no primeiro piloto de Indonesia cualificado para competir na F\u00f3rmula 1.\nManor Racing (2016-presente).\nO 18 de febreiro de 2016 Haryanto foi confirmado como piloto de Manor Racing F1 Team para a tempada .\nFixo o seu debut no Gran Premio de Australia de 2016 o venres, 18 de marzo de 2016. Terminou a primeira e segunda sesi\u00f3n de adestramentos libres no 19\u00ba e o 14\u00ba lugar, respectivamente. Hary terminou a terceira pr\u00e1ctica libre na 22\u00aa posici\u00f3n. Estivo implicado nun incidente que se produciu apenas uns segundos despois do comezo da terceira sesi\u00f3n de adestramentos, cando Hary e Romain Grosjean colisionaron no pit lane. Hary recibiu posteriormente unha penalizaci\u00f3n de tres posici\u00f3ns polo incidente, as\u00ed como dous puntos de penalizaci\u00f3n na s\u00faa licenza. Hary retirouse da s\u00faa carreira de debut debido a un problema na articulaci\u00f3n de accionamento na volta 18.\nO 10 de agosto de 2016, Manor confirmou que degradaran a Hary a piloto reserva, e anunciaron a Esteban Ocon como o seu substituto.\nRexistro de carreiras.\nResumo da s\u00faa carreira.\n\u2020 como Haryanto era un piloto invitado, non pod\u00eda puntuar.\nResultados completos na GP2 Series.\n\u2020 Pilotos que non terminaron o Gran Premio, pero se clasificaron ao completar m\u00e1is do 90%\nda distancia de carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "332625", "revid": "12452", "url": "https://gl.wikipedia.org/wiki?curid=332625", "title": "Dolores de Gort\u00e1zar Serantes", "text": ""}
{"id": "332626", "revid": "98629", "url": "https://gl.wikipedia.org/wiki?curid=332626", "title": "Prince of Wales Trophy", "text": "O Prince of Wales Trophy, tam\u00e9n co\u00f1ecido como Wales Trophy, \u00e9 un trofeo entregado pola National Hockey League (NHL) ao campi\u00f3n da Conferencia Leste (anteriormente Conferencia Wales) nos \"play-offs\", antes dos partidos das series finais pola Stanley Cup. Chamado as\u00ed en honor ao Pr\u00edncipe Eduardo, Pr\u00edncipe de Gales (posteriormente Rei Eduardo VIII, e logo Duque de Windsor), o trofeo foi entregado por primeira vez na tempada 1925-26 ao campi\u00f3n do primeiro partido no Madison Square Garden e logo entregouse ao campi\u00f3n dos \"play-offs\" da NHL (inclu\u00edndo as d\u00faas tempadas anteriores); con todo, o trofeo foi entregado atendendo a oito distintos significados ao longo da s\u00faa historia, entre eles ao campi\u00f3n na liga regular da American Division, o campi\u00f3n da liga regular da NHL, o campi\u00f3n da tempada na East Division, o campi\u00f3n da Conferencia Wales na liga regular, o campi\u00f3n da Conferencia Wales nos \"play-offs\", e o campi\u00f3n da Conferencia Leste nos \"play-offs\". O actual defensor do t\u00edtulo do Prince of Wales Trophy son os Washington Capitals, logo de ga\u00f1ar o t\u00edtulo da Conferencia Leste na tempada 2017-18.\nHistoria.\nO Prince of Wales Trophy foi anunciado por primeira vez en decembro de 1925. O trofeo, patrocinado polo Pr\u00edncipe de Gales e co escudo de armas real custou 2.500$, e estaba destinado a ser posesi\u00f3n do campi\u00f3n da liga. Foi orixinalmente entregado ao ga\u00f1ador do primeiro partido xogado no Madison Square Garden, que tivo lugar o 15 de decembro de 1925 (Montreal Canadiens 3 vs New York Americans 1). O trofeo foi ent\u00f3n retido polos Canadiens ata o final da tempada. Os Canadiens inscribiron o seu nome no trofeo d\u00faas veces, na tempada 1924\u201325, e na tempada precedente, a 1923\u201324, por ser os campi\u00f3ns de liga.\nPosteriormente foi entregado ao campi\u00f3n dos \"play-offs\" da NHL nas tempadas 1925\u201326 e 1926\u201327 (xunto coa O'Brien Cup), antes de que o equipo pasara a enfrontarse ao campi\u00f3n da Western Hockey League (WHL) pola Stanley Cup ao final das d\u00faas ligas. Dende a tempada 1927-28, o trofeo foi entregado ao campi\u00f3n da American Division da NHL, mentres que a O'Brien Cup foi entregada ao campi\u00f3n da Canadian Division, ata 1938, cando, logo de que a NHL voltara a unha soa divisi\u00f3n, o Wales Trophy converteuse no trofeo ao campi\u00f3n da liga regular.\nCoa expansi\u00f3n da NHL en 1967, e a creaci\u00f3n da West Division, o Wales Trophy pasou a ser entregado ao equipo que finalizaba na primeira posici\u00f3n da East Division, durante a liga regular. Cando a liga creou d\u00faas conferencias en 1974, o trofeo mudou de novo o seu significado, sendo entregado ao equipo que finalizara co mellor rexistro da liga regular na Wales Conference, ata 1981. A NHL mudou o seu formato de \"play-offs\" para que os dous campi\u00f3ns de conferencia nos \"play-offs\" se puideran enfrontar pola Stanley Cup. O Prince of Wales Trophy foi presentado aos campi\u00f3ns da Wales Conference nos \"play-offs\". No ver\u00e1n de 1993 a Wales Conference foi renomeada Conferencia Leste. O Prince of Wales Trophy ten sido entregado ao campi\u00f3n da Conferencia Leste nos \"play-offs\" dende a tempada 1993-94.\nExiste unha superstici\u00f3n tradicional que permanece en moitos dos xogadores actuais da NHL pola que ning\u00fan xogador debe tocar ou erguer os trofeos Campbell (campi\u00f3n da Conferencia Oeste) ou o Prince of Wales (campi\u00f3n da Conferencia Leste) despois de ter ga\u00f1ado os \"play-offs\" de conferencia; eses xogadores senten que a Stanley Cup \u00e9 o verdadeiro trofeo de campi\u00f3n e a causa diso debe ser o \u00fanico o \u00fanico trofeo que ergan. En lugar de tocar o trofeo de conferencia, o capit\u00e1n do equipo ga\u00f1ador simplemente posa (habitualmente de forma solemne) co trofeo, e \u00e1s veces, todo o equipo posa con el. Con todo, houbo outros equipos que ignoraron a superstici\u00f3n e ergueron os trofeos de conferencia, e logo conseguiu ga\u00f1ar a Stanley Cup de todos xeitos.\nO capit\u00e1n dos Tampa Bay Lightning, Steven Stamkos, levou a superstici\u00f3n a un nivel extremo durante os \"play-offs\" de 2015. Logo da vitoria de Lightning por 2 goles a 0 fronte aos New York Rangers no Madison Square Garden, Stamkos negouse a darlle a man ao \"Deputy Commissioner\" da NHL Bill Daly e negouse a mirar o trofeo antes de posar para a fotograf\u00eda obrigatoria. O equipo de Tampa tam\u00e9n se negou a posar para unha fotograf\u00eda de equipo co trofeo.\nCampi\u00f3ns.\nGravados entre 1923-1925 (antes da daz\u00f3n).\nOs Canadiens foron os campi\u00f3ns de liga esas d\u00faas tempadas."}
{"id": "332629", "revid": "5863", "url": "https://gl.wikipedia.org/wiki?curid=332629", "title": "Poetisa", "text": ""}
{"id": "332630", "revid": "89787", "url": "https://gl.wikipedia.org/wiki?curid=332630", "title": "K League Classic 2015", "text": "A tempada 2015 da K League Classic foi a 33\u00aa tempada do m\u00e1ximo nivel da liga de f\u00fatbol de Corea do Sur, establecida en 1983. A tempada empezou o 7 de marzo de 2015 e finalizou o 29 de novembro de 2015. O defensor do t\u00edtulo era o Jeonbuk Hyundai Motors. O campi\u00f3n foi o Jeonbuk Hyundai Motors."}
{"id": "332645", "revid": "5863", "url": "https://gl.wikipedia.org/wiki?curid=332645", "title": "Jani\u00f1o", "text": ""}
{"id": "332646", "revid": "56817", "url": "https://gl.wikipedia.org/wiki?curid=332646", "title": "Elvira Novo Garc\u00eda", "text": "Elvira Novo Garc\u00eda, nada en Ferrol no s\u00e9culo XIX e finada na mesma cidade o 21 de febreiro de 1931, foi unha mestra e activista cultural galega.\nTraxectoria.\nMestra nacional. En 1896 foi nomeada profesora da Escola de Artes e Oficios de Ferrol (de bordado \u00e1 man). Escribiu en diversos xornais e revista de \u00e1mbito local e galego (\u00e1s veces baixo pseud\u00f3nimo). Colaborou, por exemplo, coas publicaci\u00f3ns \"Marineda\", \"Revista Gallega\" e a \"Galicia\" de Augusto C. de Santiago.\nFoi unha firme defensora da educaci\u00f3n como piar para o progreso de Galicia:\nFoi unha continuadora do labor de Concepci\u00f3n Arenal e unha das promotoras da Asociaci\u00f3n Ben\u00e9fica Concepci\u00f3n Arenal. As\u00ed mesmo, en 1919 participou da creaci\u00f3n do Padroado Feminino Concepci\u00f3n Arenal, para o cal exerceu o cargo de secretaria. Foi tam\u00e9n vocal do Consejo Superior de Protecci\u00f3n a la Infancia."}
{"id": "332647", "revid": "6939", "url": "https://gl.wikipedia.org/wiki?curid=332647", "title": "Elvira Novo", "text": ""}
{"id": "332648", "revid": "1131", "url": "https://gl.wikipedia.org/wiki?curid=332648", "title": "Sana", "text": ""}
{"id": "332650", "revid": "98629", "url": "https://gl.wikipedia.org/wiki?curid=332650", "title": "Castelos de Acerbaix\u00e1n", "text": "Esta \u00e9 a lista de castelos, torres e fortalezas de Acerbaix\u00e1n:"}
{"id": "332652", "revid": "5863", "url": "https://gl.wikipedia.org/wiki?curid=332652", "title": "Georgii Chicherin", "text": "Georgii Vasilevich Chicherin (), nado en Karaul o e finado en Moscova o , foi un pol\u00edtico e revolucionario ruso e ministro sovi\u00e9tico de Asuntos Exteriores de 1918 a 1930.\nDe ascendencia nobre, espl\u00e9ndido representante da intelectualidade rusa do s\u00e9culo XIX, traballou na s\u00faa mocidade nos arquivos do Ministerio de Asuntos Exteriores ruso. Contrario ao r\u00e9xime tsarista, cooperou primeiro cos socialrevolucionarios antes de facerse socialdem\u00f3crata xa no exilio. Bolxevique ao comezo das disputas internas do partido (POSDR), en 1905, tralo fracaso da revoluci\u00f3n pasou a militar cos menxeviques. Entre 1907 e 1914, como secretario da Oficina Central no Estranxeiro do POSDR, demostrou ser un cr\u00edtico acerbo de Lenin e os seus seguidores. Activo nos movementos socialistas de Europa occidental, acabou desilusionado polo conservadorismo e moderaci\u00f3n destes e dos menxeviques.\nEstaba en Francia cando estalou a primeira guerra mundial e, tras pasar por B\u00e9lxica onde resid\u00eda, fuxiu case inmediatamente a Gran Breta\u00f1a para escapar do avance alem\u00e1n. Tras un pasaxeiro apoio contraditorio \u00e1 guerra, adoptou unha posici\u00f3n claramente internacionalista, contraria ao conflito. Isto levouno a acercarse de novo aos bolxeviques, que sosti\u00f1an unha actitude similar. Pasou a guerra ata 1917 en Gran Breta\u00f1a, onde tratou de propagar o internacionalismo antibelicista tanto entre a emigraci\u00f3n rusa no pa\u00eds como entre os socialistas brit\u00e1nicos. Detido polo Goberno de Londres polas s\u00faas actividades contra a guerra, o novo Goberno bolxevique xurdido da Revoluci\u00f3n de Outubro logrou a s\u00faa liberaci\u00f3n a finais de 1917.\nRegresou a Rusia e foi nomeado primeiro vicecomisario \u2013viceministro\u2013 de Asuntos Exteriores e, pouco despois, comisario \u2013ministro\u2013. Art\u00edfice da expansi\u00f3n da Comisar\u00eda do Pobo de Asuntos Exteriores sovi\u00e9tica ao longo da d\u00e9cada de 1920, instrumento da defensa do sistema sovi\u00e9tico durante eses anos, labrouse unha excelente reputaci\u00f3n como diplom\u00e1tico entre os seus colegas europeos. Combinou con habilidade os intereses tradicionais de Rusia como gran potencia coa defensa do socialismo e do sistema sovi\u00e9tico; sen abandonar a meta da extensi\u00f3n do socialismo, propugnou un sistema de relaci\u00f3ns pac\u00edficas coas potencias occidentais, ao tempo que trataba de evitar unha alianza destas contra Rusia, enfront\u00e1ndoas entre elas. Contribu\u00edu notablemente ao afianzamento do Goberno sovi\u00e9tico durante o seu longo per\u00edodo \u00e1 fronte da comisar\u00eda, de 1918 a 1930. A pesar de non pertencer ao politbur\u00f3 do PCUS e de non decidir a pol\u00edtica exterior da URSS, o seu estilo marcou esta ao longo da d\u00e9cada na que encabezou o ministerio. Desde o comezo do seu longo per\u00edodo \u00e1 fronte do ministerio, forxou unha estreita relaci\u00f3n de colaboraci\u00f3n con Lenin, que lle permitiu enfrontarse \u00e1 hostilidade dalg\u00fans membros do partido.\nEntre 1921 e 1924, logrou que todas as grandes potencias \u2013a excepci\u00f3n dos Estados Unidos\u2013 reco\u00f1ecesen oficialmente ao Goberno sovi\u00e9tico. Consideraba a Alema\u00f1a clave para a pol\u00edtica exterior sovi\u00e9tica e acadou a cima da s\u00faa carreira diplom\u00e1tica ao asinar con esta en 1922 o Tratado de Rapallo, que puxo fin ao illamento da Uni\u00f3n Sovi\u00e9tica entre as potencias e garantiu a neutralidade alem\u00e1 en caso de conflito con elas. Para Chicherin, a separaci\u00f3n de Alema\u00f1a do resto de potencias favorec\u00eda a seguridade sovi\u00e9tica. Denodado opositor do imperialismo brit\u00e1nico ao que consideraba o principal inimigo do Goberno sovi\u00e9tico, tratou de minar o seu poder\u00edo fomentando os movementos nacionalistas anticoloniais en Asia, especialmente tralo fracaso da revoluci\u00f3n en Europa a partir de 1923. Suspicaz sobre as intenci\u00f3ns dos vencedores da primeira guerra mundial respecto da URSS, preferiu apoiarse en Alema\u00f1a e rexeitou \u00e1 Sociedade de Naci\u00f3ns, \u00e1 que opuxo unha pol\u00edtica de tratados bilaterais de neutralidade e non agresi\u00f3n.\nGozou de maior autonom\u00eda entre a morte de Lenin en 1924 e o triunfo de Stalin nas disputas internas do Partido Comunista a finais da d\u00e9cada de 1920. Apartado da direcci\u00f3n efectiva da pol\u00edtica exterior do pa\u00eds desde 1928 tanto pola s\u00faa enfermidade como polas s\u00faas discrepancias con Stalin, este relevouno \u00e1 fronte da comisar\u00eda en 1930. Enfermo e retirado completamente da pol\u00edtica, finou en Moscova en 1936.\nOrixe familiar e primeiros anos.\nGeorgii Chicherin naceu nunha familia arist\u00f3crata de avoengo. O seu antepasado Afanasi Chicherini chegara a Rusia en 1472 no s\u00e9quito de Zoe Pale\u00f3loga \u2014sobri\u00f1a do \u00faltimo emperador bizantino, Constantino XI\u2014, que desposou ao duque de Mosocova Iv\u00e1n III. A familia desempe\u00f1ara importantes cargos na administraci\u00f3n do ducado. Os membros m\u00e1is famosos da familia viviron no s\u00e9culo XIX: o av\u00f3 de Chicherin, Nikolai Vasilevich, erudito e liberal, comprara a facenda de Karaul onde naceu o propio Chicherin. Un dos seus fillos, t\u00edo de Georgii, foi Boris Nikolaevich, profesor de Dereito na Universidade de Moscova, m\u00e1is tarde alcalde desta cidade e liberal oposto \u00e1 autocracia. O pai de Georgii, Vasilii Nikolaevich, seguiu a careira diplom\u00e1tica e casou coa baronesa Zhorzhina Egorovna Meindorf \u2014membro dunha das familias m\u00e1is antigas da nobreza rusa\u2014 durante a s\u00faa estancia como secretario da embaixada rusa no Piemonte en 1859. En 1865, destinado Vasilii Nikolaevich na embaixada de Par\u00eds, naceu o primeiro fillo da parella, Nikolai. A punto de ser nomeado embaixador nos Estados Unidos, un incidente cun familiar de Zhorzhina Egorovna fixo que Vasilii Nikolaevich abandonase a carreira diplom\u00e1tica e se retirase \u00e1s terras da familia en Tambov. Vasilii Nikolaevich e a s\u00faa dona convert\u00e9ronse en \"radstokisti\", seguidores da seita evanx\u00e9lica pietista fundada por lord Radstock, que rexeitaban entre outras cosas os duelos; isto levou a Vasilii Nikolaevich a ter que negarse a baterse co familiar da s\u00faa esposa, o que lle deu fama de covarde.\nA familia instalouse na facenda de Pokrov, no \"uezd\" de Kozlov en 1859. Chicherin naceu durante unha visita \u00e1 casa do seu t\u00edo Boris en Karaul, o . A parella tivo un terceiro fillo, a irm\u00e1 m\u00e1is nova de Chicherin, Sofiia. Chicherin mostrou desde neno unha gran capacidade intelectual, fomentada polos seus pais e cuxo desenvolvemento facilitou a ampla biblioteca familiar. H\u00e1bil cos idiomas \u2014falaba ingl\u00e9s, franc\u00e9s, alem\u00e1n, italiano, polaco e serbio ademais de ruso\u2014, interesouse desde moi novo pola historia. Dominaba, en efecto, os principais idiomas europeos e alg\u00fans asi\u00e1ticos. O ambiente familiar era intensamente relixioso, caracter\u00edstica acentuada tralo falecemento do pai de Chicherin en 1882. O reformismo social da congregaci\u00f3n \u00e1 que pertenc\u00edan os seus pais \u2014motivo da s\u00faa disoluci\u00f3n polas autoridades\u2014, tam\u00e9n marcouno intensamente.\nEstudos.\nNeno solitario e con problemas para relacionarse cos da s\u00faa idade \u2014non pod\u00eda sa\u00edr de casa sen permiso\u2014, ingresou no ximnasio de Tambov en 1884, con doce anos. Dous anos antes, perdera o seu pai, finado de tuberculose tras unha longa enfermidade. Fascinado pola historia e pola m\u00fasica cl\u00e1sica (en especial coas obras de Richard Wagner, Beethoven e Mozart), aprendeu a tocar o piano con notable habilidade e mantivo o gusto pola m\u00fasica toda a s\u00faa vida. Bo estudante e de extraordinaria intelixencia, mostrou pronto un grande interese por aprender as m\u00e1is diversas materias. En 1886 a familia trasladouse a San Petersburgo, onde Zhorzhina Egorovna ti\u00f1a estreitos contactos coa nobreza e pod\u00eda dar mellor educaci\u00f3n aos seus fillos. Chicherin, destinado ao corpo diplom\u00e1tico a pesar do seu retraemento e rexeitamento da alta sociedade da capital, ingresou nun ximnasio da capital, do que se graduou en 1891 con notas excelentes. Matriculouse de inmediato na Facultade de Historia da cidade onde de novo obtivo sobresalientes cualificaci\u00f3ns e da que se graduou en 1895. A pesar disto, Chicherin mostrou pronto unha notable inquietude polo sentido da vida, que o levou a afastarse do pietismo familiar e buscar unha filosof\u00eda que o orientase. Con este fin, leu vorazmente obras de filosof\u00eda e pol\u00edtica e, no outono de 1895, decidiu marchar a Europa occidental, a\u00ednda que a enfermidade da s\u00faa nai o obrigou a regresar a Rusia en 1897.\nFuncionario de Asuntos Exteriores.\nEn xaneiro de 1898, comezou a traballar na secci\u00f3n de arquivos do Ministerio de Asuntos Exteriores, movido polo seu interese pola historia, o seu rexeitamento ao ambiente aristocr\u00e1tico que envolv\u00eda a carreira diplom\u00e1tica \u00e1 que parec\u00eda destinado e a s\u00faa inseguridade vital. Especializado pronto na diplomacia da \u00e9poca de Alexandre II, escribiu unha longa biograf\u00eda do seu ministro de Asuntos Exteriores Aleksandr Gorchakov, que nunca chegou a publicarse.\nCada vez m\u00e1is afastado do ambiente aristocr\u00e1tico familiar \u2014especialmente tralo falecemento da s\u00faa nai en 1897\u2014, instalouse preto da estaci\u00f3n de ferrocarril de Tsarskoe Selo, unha zona relativamente modesta da capital. Cada vez m\u00e1is radical, entrou en contacto con c\u00e9lulas socialrevolucionarias da cidade, para as que ocultou escritos ilegais no seu piso. Cada vez m\u00e1is, dedicou o seu tempo libre ao estudo de obras revolucionarias, en especial as de Karl Marx e Friedrich Engels. Temendo que a polic\u00eda acabase por descubrir os seus contactos cos revolucionarios e desexoso de co\u00f1ecer as \u00faltimas obras revolucionarias europeas, na primavera de 1904 decidiu solicitar unha excedencia do ministerio e marchar de novo a Europa occidental. A isto un\u00edase a s\u00faa mala sa\u00fade f\u00edsica e mental, que requir\u00eda un tratamento do que non pod\u00eda dispo\u00f1er en Rusia. Oficialmente, Chicherin partiu a Alema\u00f1a como un simple funcionario en baixa por enfermidade para recibir tratamento.\nRevolucionario no exilio.\nDisensi\u00f3ns no POSDR.\nA\u00ednda que a estancia en Europa occidental deb\u00eda ter sido curta, Chicherin non volveu a Rusia ata xaneiro de 1918. En 1904, influ\u00eddo pola educaci\u00f3n pietista e o inconformismo dos seus pais e polas s\u00faas propias inquietudes que o levaban a abandonar unha posici\u00f3n social privilexiada e adicarse a po\u00f1er remedio as inxustizas sociais de Rusia, entregouse \u00e1 causa da revoluci\u00f3n socialista na s\u00faa versi\u00f3n marxista.\nLogo de completar uns cursos na Universidade de Bonn, instalouse en Berl\u00edn en 1905 e afiliouse \u00e1 corrente bolxevique do Partido Obreiro Socialdem\u00f3crata de Rusia (POSDR). En Bonn estableceu contactos tanto cos revolucionarios rusos exiliados como cos socialdem\u00f3cratas alem\u00e1ns, en especial, coas s\u00faas xuventudes, presididas por Karl Liebknecht \u2014do que se fixo amigo\u2014 e enviou obras propagand\u00edsticas ao seu superior no ministerio, favorable \u00e1s reformas pol\u00edticas. En 1905, insatisfeito cos socialrevolucionarios, converteuse en socialdem\u00f3crata, ideolox\u00eda que mantivo o resto da s\u00faa vida.\nAo estoupar a Revoluci\u00f3n de 1905, disp\u00faxose a regresar a Rusia ilegalmente para participar nela. A s\u00faa mala sa\u00fade, empeorou, e impediulle emprender a viaxe e permaneceu en Alema\u00f1a colaborando coas xuventudes socialistas alem\u00e1s do SPD, recadando fondos para o POSDR e servindo como secretario da asociaci\u00f3n de estudantes universitarios rusos no pa\u00eds. Como a\u00ednda se desco\u00f1ec\u00eda a s\u00faa pertenza ao movemento revolucionario, puido seguir utilizando a valixa diplom\u00e1tica da embaixada en Berl\u00edn para enviar obras revolucionarias a Rusia. En 1904, cando a\u00ednda estaba en Bonn, Chicherin herdara as propiedades do seu famoso t\u00edo Boris Chicherin na rexi\u00f3n de Tambov, pero rexeitou a facenda. Por outra banda, entregou o herdado dos seus pais ao partido, necesitado de fondos. Vivindo de xeito modesto, empregaba a maior parte do seu di\u00f1eiro nas actividades do POSDR, cuxo V Congreso (1907) financiou xenerosamente.\nActivo en actividades de propaganda, utilizou como moitos outros revolucionarios diversos pseud\u00f3nimos para despistar \u00e1 Okhrana Opo\u00f1\u00edase \u00e1 divisi\u00f3n do partido en fracci\u00f3ns e nome\u00e1rono en xaneiro de 1907 secretario da Oficina Central no Estranxeiro (ZTsB), un novo organismo fundado tralo IV Congreso para fomentar a cooperaci\u00f3n entre as distintas correntes e mantelas ao tanto da actividade en Rusia. A\u00ednda que tivo un papel relevante na preparaci\u00f3n do V Congreso, non destacou nas s\u00faas sesi\u00f3ns, \u00e1s que asist\u00edu a pesar de non ser un dos delegados. Co\u00f1eceu al\u00ed a Lenin, do que se foi separando paulatinamente en 1907-1908 e ao que consideraba principal causante da divisi\u00f3n interna da organizaci\u00f3n. Pouco a pouco, Chicherin foi acheg\u00e1ndose aos menxeviques, cos que compart\u00eda a visi\u00f3n da estratexia que deb\u00eda adoptar o POSDR \u2014axitaci\u00f3n entre os obreiros para ampliar a base do partido a pesar da represi\u00f3n crecente\u2014 e o rexeitamento \u00e1s t\u00e1cticas bolxeviques para lograr financiamento \u2014que inclu\u00edan roubos de bancos e oficinas de correos\u2014. Ao estoupar o grande esc\u00e1ndalo polo atraco ao banco de Tbilisi de 1907, que acabou co arresto de numerosos axentes bolxeviques grazas \u00e1 delaci\u00f3n dun polic\u00eda infiltrado e coa intervenci\u00f3n do SPD \u2014que estaba subministrando sen sabelo papel para falsificar moeda rusa\u2014, o ZTsB quedou encargado da investigaci\u00f3n interna do partido sobre as \u00abexpropiaci\u00f3ns\u00bb bolxeviques, teoricamente prohibidas polas moci\u00f3ns aprobadas nos dous \u00faltimos congresos do POSDR. A vitoria de Lenin no V Congreso permitiulle, por\u00e9n, po\u00f1er fin \u00e1s investigaci\u00f3ns e someter \u00e1 ZTsB, controlada polos seus adversarios menxeviques, a un novo organismo que herdou gran parte das s\u00faas prerrogativas: a Oficina no Estranxeiro (ZB), encargada de representar ao Comit\u00e9 Central \u2014dominado polos bolxeviques\u2014 ante as organizaci\u00f3ns no estranxeiro, coordinar a actividade clandestina f\u00f3ra de Rusia e manter o contacto cos membros do Comit\u00e9 Central a\u00ednda en Rusia. O esc\u00e1ndalo do roubo de Tbilisi e a posterior investigaci\u00f3n culminaron a ruptura de Chicherin cos bolxeviques e o seu achegamento aos menxeviques, fracci\u00f3n \u00e1 que pertenceu os sete anos seguintes. Chicherin e a ZTsB neg\u00e1ronse a acatar as decisi\u00f3ns do Comit\u00e9 Central e formaron un novo organismo o Comit\u00e9 Organizativo (1 de setembro de 1908), para preparar un novo congreso das organizaci\u00f3ns socialistas rusas no exilio, que reuniu en decembro a vinte e catro das trinta e unha das que traballaban coa ZTsB \u2014a maior\u00eda baixo control menxevique\u2014 e aprobou o rexeitamento desta \u00e1 decisi\u00f3n do Comit\u00e9 Central. A ZTsB independizouse do Comit\u00e9 Central, Chicherin foi reelixido secretario e entre 1909 e 1913 continuou coa s\u00faa tarefa de enlace entre as diversas organizaci\u00f3ns rusas no exilio e de sustento dos emigrados socialistas en situaci\u00f3n de penuria. Os intentos de reconciliaci\u00f3n entre o Comit\u00e9 Central e o ZTsB fracasaron pola intransixencia das d\u00faas partes.\nDespois de ser detido brevemente en xaneiro cando asist\u00eda a unha reuni\u00f3n clandestina do POSDR no piso dun destacado socialdem\u00f3crata alem\u00e1n e ser multado por portar documentaci\u00f3n falsa en Berl\u00edn, mudouse a Par\u00eds en 1908, tanto para evitar a vixilancia policial, que redobrarase, como para estar m\u00e1is preto da xunta editorial do diario menxevique \"Golos sotsial-demokrat\". Antes de Par\u00eds instalouse, expulsado pola polic\u00eda prusiana, primeiro en Saxonia e despois en Su\u00edza. En Par\u00eds continuou traballando como secretario da ZTsB e das asociaci\u00f3ns estudant\u00eds marxistas rusas en Europa occidental. Como secretario da ZTsB, levou a cabo unha intensa tarefa de organizaci\u00f3n e de financiamento dos emigrados rusos, con notable habilidade. Os varios intentos de reconciliar a ZTsB co Comit\u00e9 Central do POSDR fracasaron dado o rexeitamento tanto de bolxeviques como de menxeviques a ceder \u2014o Comit\u00e9 Central exix\u00eda o sometemento da organizaci\u00f3n e a metade dos seus fondos, os menxeviques neg\u00e1banse a subordinarse ao Comit\u00e9 Central controlado polos seus adversarios\u2014.\nDurante a ruptura final do POSDR entre 1910-1912 \u2014que non desexaba\u2014, permaneceu cos menxeviques, a pesar do seu rexeitamento dos liquidacionistas, oposto \u00e1 subordinaci\u00f3n das organizaci\u00f3ns locais e de emigrados ao Comit\u00e9 Central, como propugnaba Lenin. Durante estes anos, traballou estreitamente con Iulii Martov, un dos principais dirixentes menxeviques do momento.\nO desencanto de Chicherin cos movementos socialistas de Europa occidental \u2014que consideraba pouco orientados \u00e1 revoluci\u00f3n, excesivamente moderados e, no caso alem\u00e1n, burocratizado\u2014 tam\u00e9n influ\u00edu no seu afastamento paulatino dos menxeviques. A\u00ednda que continuaba discrepando con Lenin sobre o centralismo democr\u00e1tico e a falta de autonom\u00eda das organizaci\u00f3ns locais respecto do Comit\u00e9 Central, distanci\u00e1base dos menxeviques, aos que v\u00eda demasiado tolerantes cos liquidacionistas.\nA primeira guerra mundial: de novo bolxevique.\nA primeira guerra mundial precipitou o regreso de Chicherin \u00e1 corrente bolxevique. Se encontraba en Lille cando estalou a contenda, onde tratou en van de axitar contra a guerra xunto coa organizaci\u00f3n xuvenil socialista local, pero trasladouse pronto a Bruxelas \u2014onde fixara a s\u00faa residencia pouco antes do comezo da contenda\u2014, de onde fuxiu cando os alem\u00e1ns invadiron B\u00e9lxica Instalouse ent\u00f3n en Londres, onde que residiu ata o seu arresto polas autoridades brit\u00e1nicas en agosto de 1917.\nCando estalou o conflito mundial, adoptou unha posici\u00f3n pr\u00f3xima ao \u00absocialpatriotismo\u00bb de Georgii Plekhanov, a pesar de rexeitalo formalmente: consideraba que o imperialismo franco-brit\u00e1nico era m\u00e1is democr\u00e1tico e preferible ao alem\u00e1n, m\u00e1is retr\u00f3grado e feudal, a\u00ednda que a alianza da Rusia tsarista con brit\u00e1nicos e franceses minaba a coherencia da posici\u00f3n. Xustificaba a participaci\u00f3n desta na guerra como necesaria para a defensa do pa\u00eds fronte \u00e1 agresi\u00f3n alem\u00e1. A principios de 1915, por\u00e9n, cambiou completamente de actitude sobre o conflito, abandonando completamente o defensismo, e ingresando nas filas dos socialistas internacionalistas, que consideraban que s\u00f3 o triunfo do socialismo pod\u00eda po\u00f1er fin \u00e1 guerra.\nXunto a outros destacados socialistas, participou en \"Nashe Slovo\" (\"Noso mundo\"), que publicaban Vladimir Antonov-Ovseenko e Trotski en Par\u00eds, un xornal internacionalista. Cando as autoridades francesas expulsaron do pa\u00eds a Trotski en setembro de 1916, \"Nashe Slovo\" deu paso a \"Nachalo\" (\"O comenzo\"), no que Chicherin tam\u00e9n contribu\u00edu de xeito habitual. A conversi\u00f3n ao internacionalismo causou a multiplicaci\u00f3n da s\u00faa actividade revolucionaria. Desilusionado cos dirixentes dos partidos socialistas europeos, que cr\u00eda que enganaban ao proletariado colaborando na guerra, avogaba por unha ruptura total con estes elementos e a favor da creaci\u00f3n de novos partidos revolucionarios que se opuxesen con decisi\u00f3n ao conflito: a s\u00faa posici\u00f3n era practicamente igual \u00e1 de Lenin.\nEn Gran Breta\u00f1a levou a cabo unha intensa campa\u00f1a en contra da guerra, opo\u00f1\u00e9ndose en especial aos planes brit\u00e1nicos para recrutar aos exiliados rusos ou deportalos a Rusia, que denunciou como unha grave infracci\u00f3n do dereito de asilo. As actividades das asociaci\u00f3ns socialistas nas que Chicherin traballaba frustraron os intentos do Goberno brit\u00e1nico por recrutar voluntarios rusos. A comezos do inverno de 1916, apenas catrocentos rusos dos trinta mil residentes no pa\u00eds present\u00e1ronse voluntarios para loitar na contenda, segundo escribiu Chicherin en \"Nachalo\". Os seus esforzos para facer fracasar o recrutamento obrigatorio \u2014imposto en Gran Breta\u00f1a en xaneiro de 1916\u2014, pola contra, fracasaron. Chicherin tivo que afrontar as hostilidades do Goberno brit\u00e1nico polas s\u00faas actividades contra o r\u00e9xime tsarista e a guerra. En decembro de 1915, foi arrestado brevemente. A Revoluci\u00f3n de Febreiro desbaratou o acordo ruso-brit\u00e1nico acadado pouco antes para deportar a Rusia aos exiliados que se negasen a alistarse no Ex\u00e9rcito brit\u00e1nico. A fin de da monarqu\u00eda mudou completamente a situaci\u00f3n: os exiliados comezaron a exixir a s\u00faa volta inmediata a Rusia e formouse un novo comit\u00e9 para facilitar o proceso; Chicherin foi elixido secretario. O comit\u00e9 presid\u00edano o futuro diplom\u00e1tico sovi\u00e9tico Ivan Maiskii e participaba tam\u00e9n Maksim Litvinov, subordinado e logo sucesor de Chicherin na Comisar\u00eda do Pobo de Asuntos Exteriores. Ao tempo que trataba de organizar o regreso dos exiliados, en especial dos opostos \u00e1 guerra, cada vez m\u00e1is numerosos pola chegada doutros exiliados do resto de Europa, continuaba coa axitaci\u00f3n contra o conflito mundial. Chicherin mantivo firmemente o seu internacionalismo e oposici\u00f3n rotunda \u00e1 guerra mundial e non converteuse ao novo defensismo revolucionario que avogaba pola continuaci\u00f3n de Rusia na guerra xustific\u00e1ndoa como necesaria para defender a revoluci\u00f3n.\nO Goberno brit\u00e1nico ameazouno con arrestalo se non regresaba a Rusia, pero Chicherin deso\u00edu a advertencia e decidiu continuar cola organizaci\u00f3n da repatriaci\u00f3n dos seus compatriotas, outorgando prioridade aos internacionalistas, para desgusto da embaixada rusa. O Goberno londiniense reaccionou det\u00e9ndoo o 22 de agosto, acus\u00e1ndoo de actividades proalem\u00e1ns e contrarias aos Aliados e encerr\u00e1ndoo no c\u00e1rcere de Brixton. Chicherin houbera permanecido aprisionado de non ser pola intercesi\u00f3n do novo Goberno sovi\u00e9tico xurdido da Revoluci\u00f3n de Outubro: Lev Trotski, novo comisario (ministro) de Asuntos Exteriores, exixiu a liberaci\u00f3n de Chicherin e doutros internacionalistas encarcerados en Europa occidental. O Goberno brit\u00e1nico negouse a liberalo, pero o 3 de decembro Trotski ameazou ao exembaixador George Buchanan con reter aos cidad\u00e1ns brit\u00e1nicos en Rusia se non se soltaba aos socialistas arrestados e logrou o seu prop\u00f3sito: o d\u00eda 14, Londres anunciou a pronta repatriaci\u00f3n de Chicherin \u2014acabado de ser nomeado por Trotski embaixador en Gran Breta\u00f1a\u2014 e outro correlixionario. Foi posto en liberdade o 3 de xaneiro e pasou en barco de Aberdeen a Bergen; desde al\u00ed cruzou Escandinavia e chegou \u00e1 capital rusa o 19 de xaneiro de 1918. Recibido como un heroe polo Goberno, participou no III Congreso Sovi\u00e9tico. De inmediato, afiliouse ao Partido Bolxevique.\nMinistro de Asuntos Exteriores.\nVicecomisario de Asuntos Exteriores e relaci\u00f3n cos dirixentes bolxeviques.\nIncluso antes da s\u00faa chegada a Petrogrado o 19 de xaneiro de 1918, Lenin, presidente do Sovnarkom e Trotski, comisario de Asuntos Exteriores, xa decidiran que traballase nesta comisar\u00eda. O seu co\u00f1ecemento de numerosos idiomas, a experiencia no ministerio anterior ao seu exilio e a s\u00faa excelente formaci\u00f3n permit\u00edronlle obter o posto de vicecomisario interino de Asuntos Exteriores o 21 de xaneiro, cargo con considerable responsabilidade xa que Trotski se encontraba enfrascado nas negociaci\u00f3ns de paz cos Imperios Centrais en Brest que levaron \u00e1 firma do Tratado de Brest-Litovsk. Pouco interesado nunhas actividades que consideraba superfluas pola inminencia da revoluci\u00f3n internacional e requirido para organizar as forzas bolxeviques na guerra civil, Trotski abandonou o ministerio para encargarse da Comisar\u00eda de Defensa o 8 de marzo dese ano; Chicherin pasou de inmediato a ocupar o seu posto interinamente e de forma definitiva o 30 de maio.\nA pesar das d\u00fabidas de moitos dos seus novos correlixionarios sobre a fidelidade de Chicherin aos bolxeviques polo seu pasado menxevique, Lenin confiaba nel polo seu decidido internacionalismo e aceptou de bo grado o seu ingreso no partido. Menos independente no seu labor que Trotski, Chicherin demostrou pronto ser un subordinado leal e un dos principais diplom\u00e1ticos do momento. As li\u00f1as do ministerio, non as marcaba Chicherin, sen\u00f3n a direcci\u00f3n do partido: primeiro o Comit\u00e9 Central e posteriormente, o politbur\u00f3 controlado por Lenin. En ocasi\u00f3ns, o politbur\u00f3 e o propio Lenin salaiaban a actividade da comisar\u00eda e actuaban pola s\u00faa conta en pol\u00edtica exterior. A pesar disto, Chicherin fixo amizade con Lenin, co que mantivo estreitas relaci\u00f3ns entre 1918 e 1921, cando a enfermidade deste impediulle seguir desenvolvendo a s\u00faa actividade pol\u00edtica. Con escasos contactos co resto do politbur\u00f3, quedou practicamente illado deste \u2014centro de decisi\u00f3ns da pol\u00edtica exterior sovi\u00e9tica\u2014 m\u00e1is tarde, coa chegada ao poder de Stalin. A\u00ednda que non decid\u00eda a pol\u00edtica exterior do pa\u00eds \u2014nunca foi membro do politbur\u00f3 e ingresou no Comit\u00e9 Central do partido tardiamente, no XIV Congreso de 1925, posto que revalidou no seguinte congreso en 1927\u2014, outorgoulle un estilo caracter\u00edstico e contribu\u00edu ao prestixio da diplomacia sovi\u00e9tica. Socialista entregado e dilixente traballador en pro da consolidaci\u00f3n do sistema sovi\u00e9tico, ga\u00f1ouse a admiraci\u00f3n dos bolxeviques. A mediados da d\u00e9cada, morto Lenin e co poder a\u00ednda en disputa entre os distintos dirixentes, chegou o momento de maior influencia de Chicherin nas decisi\u00f3ns sobre pol\u00edtica exterior, xa que o politbur\u00f3 consultoulle en diversas ocasi\u00f3ns.\nAs s\u00faas primeiras tarefas foron a organizaci\u00f3n da comisar\u00eda para que se dedicase \u00e1 diplomacia tradicional en vez da axitaci\u00f3n revolucionaria \u2014\u00e1 que enfoc\u00e1rase orixinalmente dado o estendido convencemento da inminencia da revoluci\u00f3n europea\u2014 e a creaci\u00f3n de diversas publicaci\u00f3ns oficiais. Un dos principais portavoces do ministerio, contribu\u00edu a mi\u00fado con artigos sobre pol\u00edtica exterior noutras publicaci\u00f3ns como \"Izvestia\" ou \"Pravda\". A comisar\u00eda necesitaba de persoal cualificado e experto en organizaci\u00f3n como o caso de Chicherin, xa que a maior\u00eda dos antigos funcionarios do ministerio neg\u00e1ronse a traballar para os bolxeviques.\nCaracter\u00edsticas do comisario.\nMoi culto, cort\u00e9s, de modos exquisitos e con soltura no trato con arist\u00f3cratas \u2014abundantes na diplomacia europea da \u00e9poca\u2014, estas virtudes de Chicherin resultaron tam\u00e9n importantes, xunto co seu intenso socialismo, para que Lenin o elixira como comisario de Asuntos Exteriores. Sempre educado, compasivo e considerado cos demais, ga\u00f1ouse a estima dos traballadores da comisar\u00eda, a pesar das s\u00faas rarezas e da s\u00faa exixencia no traballo. Os seus colegas estranxeiros tiveron que admitir a s\u00faa gran erudici\u00f3n, amplo co\u00f1ecemento de idiomas e da historia europea e aptitude para a escritura, que Chicherin mostraba nos documentos diplom\u00e1ticos que ditaba case a todas horas.\nExtraordinariamente traballador, apenas descansaba e ti\u00f1a un horario de traballo peculiar, conservado do seus tempos de exilio: acostumaba traballar de noite, deitarse ao alba e levantarse pasado o mediod\u00eda. Non era raro que convocase reuni\u00f3ns ou consultase aos seus subordinados de madrugada. Debido aos seus problemas de insomnio, tampouco era raro que traballase m\u00e1is de vinte e catro horas sen durmir. Entregado case por completo ao traballo \u2014non ti\u00f1a practicamente vida privada\u2014, carec\u00eda de relaci\u00f3ns fora do ministerio e de adici\u00f3ns, salvo a m\u00fasica. A s\u00faa enorme capacidade de traballo e a s\u00faa sobresa\u00ednte memoria \u00edan acompa\u00f1adas por unha gran dificultade para delegar tarefas e unha notable desorde: o seu escritorio era un mar de papel que estend\u00edase polo resto do mobiliario do despacho.\nSolteiro, viv\u00eda nun modesto cuarto pr\u00f3ximo \u00e1 sede do ministerio \u2014ata 1922, as plantas superiores do antigo hotel Metropole\u2014, para poder acudir rapidamente ao seu despacho en canto fose necesario. Ao resto de excentricidades un\u00eda a s\u00faa indiferenza total cara \u00e1 vestimenta, que chocaba aos seus visitantes. Alto pero curvado, de novo fora delgado, pero a falta de exercicio f\u00edxolle ir ga\u00f1ando peso coa idade. Neg\u00e1base a facer exercicio e rara vez abandonaba o ministerio ou o seu piso se non era para comprar partituras ou realizar algunha xesti\u00f3n oficial. O seu modo de vida coadxuvou para que tivese mala sa\u00fade, a\u00ednda que na s\u00faa hipocondr\u00eda a mi\u00fado exaxeraba as doenzas; a finais da d\u00e9cada de 1920, contraeu diabetes polineurite. Era homosexual e algunhas das referencias \u00e1 s\u00faa mala sa\u00fade e visitas de tratamento a Alema\u00f1a eran en realidade referencias \u00e1 s\u00faa tendencia sexual. As s\u00faas relaci\u00f3ns con outros homosexuais, habituais antes do seu retorno a Rusia en 1918, cesaron case por completo ao tomar as rendas do Ministerio de Asuntos Exteriores. A partir de 1925, as autoridades sovi\u00e9ticas envi\u00e1rono a unha serie de cl\u00ednicas para tratar de curar a s\u00faa homosexualidade \u2014considerada por ent\u00f3n un trastorno\u2014, en van.\nReservado, introvertido, modesto e t\u00edmido, prefer\u00eda as reuni\u00f3ns privadas e as negociaci\u00f3ns calmadas \u00e1s recepci\u00f3ns oficiais e as reuni\u00f3ns multitudinarias. Do trato cos diplom\u00e1ticos estranxeiros encarg\u00e1base principalmente o seu lugartenente no ministerio, o vicecomisario Maksim Litvinov, co que non manti\u00f1a boas relaci\u00f3ns.\nRelaci\u00f3n co Comintern.\nMoi cedo, a Comisar\u00eda de Asuntos Exteriores asumiu tarefas de axitaci\u00f3n e propaganda en favor da extensi\u00f3n da revoluci\u00f3n. A necesidade de manter relaci\u00f3ns diplom\u00e1ticas cos demais pa\u00edses, por\u00e9n, aconsellou separar estas tarefas das diplom\u00e1ticas e asignarllas a outra organizaci\u00f3n, a Internacional Comunista (Comintern), fundada en 1919. Chicherin, propagandista de talento, participou na s\u00faa fundaci\u00f3n en marzo dese ano xunto con outros destacados comunistas rusos. A existencia da organizaci\u00f3n, que Chicherin cr\u00eda necesaria pola importancia que outorgaba \u00e1 axitaci\u00f3n e a da propaganda, p\u00faxolle en numerosas ocasi\u00f3ns en situaci\u00f3ns complicadas polas queixas dos Gobernos pola actividade do Comintern, que presentaba \u2014incorrectamente\u2014 como allea ao Goberno sovi\u00e9tico e debida a individuos e partidos de todo o mundo. O comisario de Asuntos Exteriores apoiaba a existencia do Comintern e a s\u00faa actividade en favor da revoluci\u00f3n pero, ao mesmo tempo, sufr\u00eda as s\u00faas consecuencias no seu labor de diplom\u00e1tico cl\u00e1sico. Ante as protestas estranxeiras, tratou con escaso \u00e9xito de expo\u00f1er a separaci\u00f3n entre o Goberno sovi\u00e9tico e a Internacional Comunista. A primac\u00eda do Comintern ou da Comisar\u00eda de Asuntos Exteriores depend\u00eda da situaci\u00f3n pol\u00edtica en cada momento e variou co tempo, segundo o politbur\u00f3 considerou necesario, pero os instrumentos de ambas \u2014a axitaci\u00f3n e a diplomacia\u2014 utiliz\u00e1ronse nas relaciones con outros pa\u00edses.\nBrest-Litovsk, a guerra civil e a relaci\u00f3n cos pa\u00edses veci\u00f1os.\nAo comienzo, Chicherin op\u00faxose \u00e1 firma do Tratado de Brest-Litovsk, pero acabou acatando o criterio de Lenin de que era necesario aceptalo para protexer o goberno sovi\u00e9tico do pa\u00eds; o 3 de marzo de 1918, rubricou a paz cos Imperios Centrais como representante da Rusia sovi\u00e9tica. A expansi\u00f3n alem\u00e1 polo sur do antigo imperio (en Ucra\u00edna, Crimea ou o C\u00e1ucaso), a vaguidade dos termos sobre as relaciones bilaterais ou os anexos firmados en agosto e que obrigaban a Rusia a realizar maiores cesi\u00f3ns territoriais e a pagar unha grande indemnizaci\u00f3n desgustaron a Chicherin, que tratou en van de lograr o interese dos empresarios alem\u00e1ns no comercio con Rusia para contrarrestar a pol\u00edtica imperialista dos militares. Durante a primavera e ante as continuas agresi\u00f3ns alem\u00e1s, Chicherin continuou os contactos cos Aliados que xa comezara Trotski, como posible contrapeso \u00e1 expansi\u00f3n xermana. O acordo bilateral de maio \u2014fundamentalmente unha serie de importantes concesi\u00f3ns econ\u00f3micas\u2014, por\u00e9n, reduciu a tensi\u00f3n entre Moscova e Berl\u00edn e minguou a probabilidade de que o Goberno sovi\u00e9tico solicitase axuda militar aos Aliados. Os intentos de evitar o despregue aliado en Rusia mediante concesi\u00f3ns econ\u00f3micas similares, pola contra, fracasaron.\nAo principio da intervenci\u00f3n aliada na guerra civil rusa \u2014aprobada polos mandatarios aliados o 2 de xullo\u2014, aceptou o argumento dos Aliados da necesidade de manter unha fronte oriental contra Alema\u00f1a, pero pronto percibiuna como unha mera competici\u00f3n entre dous bloques capitalistas pola explotaci\u00f3n semicolonial dos recursos rusos. Esta rivalidade entre as alianzas enfrontadas na guerra mundial serviu a Chicherin para tratar de neutralizar \u00e1s potencias e evitar que esmagasen ao Goberno sovi\u00e9tico, a\u00ednda moi d\u00e9bil no militar. Durante o ver\u00e1n, tratou en van de mellorar as relaci\u00f3ns cos Estados Unidos, a potencia menos disposta en aparencia a participar na intervenci\u00f3n militar en Rusia. O 2 de agosto e por orde de Lenin, chegou a solicitar a axuda militar alem\u00e1 para desbaratar o que parec\u00eda unha grande invasi\u00f3n aliada que comenzaba cun novo desembarco en Arkhangelsk, que Berl\u00edn non outorgou. A finais do ver\u00e1n, a ruptura de relaci\u00f3ns coa Entente era total a pesar dos esforzos de Chicherin e a hostilidade crecente levou a que tivese que interceder para evitar execuci\u00f3ns de s\u00fabditos brit\u00e1nicos e franceses pola cheka. O final da guerra mundial coa firma do armisticio con Alema\u00f1a revelou, en opini\u00f3n de Chicherin, a verdadeira natureza da intervenci\u00f3n aliada, que xa non se pod\u00eda xustificar pola necesidade de combater aos Imperios Centrais. Criticou con dureza o apoio dos Aliados ao Movemento Branco e tratou de facerlles abandonar os planes militares ofrec\u00e9ndolles a cambio vantaxes comerciais. Esfumada a perspectiva dunha revoluci\u00f3n inmediata en Europa occidental \u2014situaci\u00f3n que Chicherin cr\u00eda pasaxeira\u2014, tratou de protexer e consolidar o sistema sovi\u00e9tico forxando relaciones pol\u00edticas e econ\u00f3micas estables e duradeiras coas potencias capitalistas. Para Chicherin, a salvagarda do Goberno sovi\u00e9tico ruso era crucial para facilitar un posterior avance cara ao establecemento mundial do comunismo, que consideraba como \u00fanico sistema que pod\u00eda permitir a supervivencia da humanidade. A diplomacia era un instrumento para lograr este fin. Chicherin aplicou a t\u00e1ctica dese\u00f1ada por Lenin de tratar de dividir \u00e1s potencias capitalistas.\nA mediados de 1919, por\u00e9n, a situaci\u00f3n diplom\u00e1tica rusa era moi grave: as conversaci\u00f3ns con Polonia fracasaran durante a primavera; os Estados Unidos, tras certos contactos que parec\u00edan prometedores, romperon as negociaci\u00f3ns, asustados pola extensi\u00f3n do comunismo en Hungr\u00eda e esperando o triunfo de Kolchak; o Goberno republicano de Berl\u00edn negouse a repregar ao Ex\u00e9rcito \u2014que apenas controlaba\u2014 do antigo territorio ruso e a Entente tampouco manti\u00f1a representante alg\u00fan en Moscova. Temporalmente, Chicherin, privado de contactos coa diplomacia estranxeira, retomou a propaganda revolucionaria. A situaci\u00f3n mellorou coas vitorias militares sovi\u00e9ticas do ver\u00e1n, que disuadiron parcialmente \u00e1s potencias de continuar a intervenci\u00f3n na guerra civil e favoreceron os contactos con Moscova. Os resultados foron desiguais: mentres Londres aveuse a comezar a negociar, Par\u00eds mantivo a s\u00faa negativa a tratar con Chicherin.\nEn 1919 e 1920, dirixiu as conversas de paz cos novos Estados veci\u00f1os xurdidos da guerra mundial: as rep\u00fablicas b\u00e1lticas, Finlandia e Polonia. O establecemento de relaci\u00f3ns amistosas entre estes pa\u00edses e Rusia, a\u00ednda que dif\u00edcil de lograr polos receos daqueles cara a Moscova, complicar\u00eda calquera intervenci\u00f3n estranxeira en Rusia e pod\u00eda conducir incluso ao fin da intervenci\u00f3n militar das potencias na guerra civil e o levantamento do bloqueo aliado a Rusia. Estonia aceptou ao comezo a proposta de negociaci\u00f3n de paz presentada por Chicherin o 31 de agosto de 1919, mentres que Lituania, Letonia e Finlandia rexeitaron outras similares presentadas o 11 de setembro. As conversas de Pskov con Estonia interromp\u00e9ronse temporalmente cando o pa\u00eds permitiu a invasi\u00f3n de Rusia polo Ex\u00e9rcito do Noroeste do xeneral branco Nikolai Iudenich, que estivo a punto de tomar Petrogrado. Fracasada a incursi\u00f3n, Lenin prohibiu a persecuci\u00f3n de Iudenich en Estonia, onde se refuxiara, e permitiu a Chicherin retomar as conversas de paz, que retom\u00e1ronse en Tartu a comezos de decembro. O 31 dese mes firmouse un armisticio e o 2 de febreiro de 1920, o Tratado de paz de Tartu. Este, que prohib\u00eda a intervenci\u00f3n dun pa\u00eds nos asuntos internos do outro e garant\u00eda que ningunha das d\u00faas naci\u00f3ns reco\u00f1ecer\u00eda Gobernos rivais no outro, procedeu ao acordo comercial que rubricouse dous meses m\u00e1is tarde e serviu de modelo ao que m\u00e1is tarde Rusia acadou con outras naci\u00f3ns. O tratado po\u00f1\u00eda fin ademais ao illamento diplom\u00e1tico de Moscova. Case ao mesmo tempo, en xaneiro, Gran Breta\u00f1a puxo fin ao bloqueo de Rusia \u2014que ao comezo tratara de estender infrutuosamente coa axuda dos pa\u00edses lim\u00edtrofes e Alema\u00f1a\u2014 e pactou o intercambio de prisioneiros con Moscova (12 de febreiro). O 30 de xaneiro, rubricouse un armisticio de dous meses con Letonia. De todos os pa\u00edses veci\u00f1os europeos, Roman\u00eda \u2014que tomara Besarabia durante a guerra civil\u2014 foi o \u00fanico co que non houbo tratado e as relaciones permaneceron en tensi\u00f3n.\nPor outra banda, con Polonia mant\u00ed\u00f1ase unha guerra espor\u00e1dica que na primavera de 1920 estalou a pesar dos esforzos de Chicherin por lograr un pacto con Varsovia e da oposici\u00f3n brit\u00e1nica a un enfrontamento polaco-sovi\u00e9tico: os polacos invadiron Ucra\u00edna o 25 de abril e alcanzaron K\u00ediv o 6 de maio. A contraofensiva sovi\u00e9tica rexeitou \u00e1s forza de J\u00f3zef Pi\u0142sudski ata Varsovia, onde este logrou unha rotunda vitoria que trasladou a fronte \u00e1 li\u00f1a Curzon. Dada a imposibilidade de conseguir a vitoria militar tralos reveses do ver\u00e1n, Lenin indicou a Chicherin que retomase as conversas cos polacos, que levaron a un armisticio o 12 de outubro que inclu\u00edu as cl\u00e1usulas principais do posterior tratado de paz, firmado en Riga o 18 de marzo de 1921. Ao contrario que os chamamentos aos obreiros europeos a alzarse en favor de Rusia na guerra, que fracasaron, as manobras diplom\u00e1ticas de Chicherin si que lograron po\u00f1er en apuros aos polacos, que quedaron illados diplomaticamente na rexi\u00f3n: entre maio e xullo, logrou firmar acordos con Hungr\u00eda, Austria e Letonia para intercambiar prisioneiros de guerra; o 12 de xullo firmou a paz con Lituania e o 11 de agosto, con Letonia e o mesmo mes rubricou o armisticio con Finlandia, que precedeu \u00e1 paz do 14 de outubro. Os pa\u00edses b\u00e1lticos, alarmados polo militarismo polaco, av\u00edronse a pactar con Rusia; a habilidade de Chicherin ao presentar a esta como l\u00edder do respecto \u00e1 independencia dos pequenos Estados veci\u00f1os e do establecemento de acordos diplom\u00e1ticos e comerciais beneficiosos para ambas partes facilitou os acordos. O uso da antipat\u00eda lituana cara a Polonia tam\u00e9n permitiulle impedir a formaci\u00f3n dun bloque de pa\u00edses dominado por Varsovia no B\u00e1ltico. A presentaci\u00f3n case continua de propostas de paz aos polacos, a\u00ednda que est\u00e9ril, granxeou ao pa\u00eds unha imaxe de pacifismo que contrastaba co expansionismo polaco. A guerra con Polonia puxo tam\u00e9n fin \u00e1 coalici\u00f3n antisovi\u00e9tica franco-brit\u00e1nica: os franceses apoiaron decididamente aos polacos e mantiveron a hostilidade ao Goberno de Moscova, mentres que os brit\u00e1nicos abandonaron a intervenci\u00f3n en Rusia e mostr\u00e1ronse dispostos a comezar a negociar cos sovi\u00e9ticos, especialmente trala firma dos diversos tratados de paz na rexi\u00f3n. De novo, a habilidade de Chicherin para presentar ao seu Goberno como defensor da paz e favorable a dirimir calquera diferenza mediante a negociaci\u00f3n tivo un notable impacto ao debilitar a posici\u00f3n dos partidarios de manter a intervenci\u00f3n militar en Rusia. Os acordos cos pa\u00edses veci\u00f1os \u2014que seguiron sendo fundamentalmente host\u00eds aos sovi\u00e9ticos a pesar deles\u2014 serv\u00edan para protexer ao pa\u00eds dunha nova intervenci\u00f3n militar das potencias.\nA pesar destes \u00e9xitos menores, a situaci\u00f3n do pa\u00eds a comezos da d\u00e9cada de 1920 era grave: en Europa a esperada revoluci\u00f3n non estoupara e os intentos de ter o apoio das colonias contra as metr\u00f3poles tampouco estaba dando froitos. A ausencia da revoluci\u00f3n mundial ben polo seu xurdimento nos pa\u00edses m\u00e1is industrializados, ben pola debilidade do sistema imperial colonial deixaba a Rusia en apuros: carec\u00eda dos medios para recuperar a s\u00faa econom\u00eda, arrasada pola guerra mundial e a civil. Necesitada de cr\u00e9ditos e do co\u00f1ecemento t\u00e9cnico das potencias e desexosa de manter a s\u00faa seguridade ante posibles novas intervenci\u00f3ns militares, tivo que adoptar unha pol\u00edtica exterior menos belixerante. A Rusia sovi\u00e9tica ter\u00eda que realizar concesi\u00f3ns \u00e1s potencias capitalistas para sobrevivir e desenvolverse pero, de acordo \u00e1 visi\u00f3n de Lenin, poder\u00eda aproveitarse a competencia entre elas para obter a cambio mellores contrapartidas e esperar as\u00ed o afundimento do sistema debido \u00e1s s\u00faas contradici\u00f3ns internas. Non se descartaban alianzas t\u00e1cticas con algunha potencia en contra doutra se resultaba conveniente e, xa desde finais de 1920, tiveron lugar os primeiros contactos con Alema\u00f1a, principalmente sobre asuntos militares de interese mutuo. Chicherin, pola s\u00faa banda, encargouse de tratar de lograr acordos pol\u00edticos con Berl\u00edn.\nVersalles, a relaci\u00f3n con Alema\u00f1a e a Sociedade de Naci\u00f3ns.\nPrimeiros acordos coa Alema\u00f1a derrotada.\nA dureza do Tratado de Versalles imposto polos vencedores a Alema\u00f1a permitiu a Chicherin \u2014convencido de que o tratado non traer\u00eda a paz a Europa, sen\u00f3n que facilitar\u00eda o comezo dun novo conflito\u2014 albergar esperanzas de lograr un achegamento entre esta e Rusia, a\u00ednda que a posibilidade de que a revoluci\u00f3n se estendese por aquel pa\u00eds produciu contradici\u00f3ns na actitude rusa ata 1923. Utilizou o tratado ademais como un novo instrumento para dividir \u00e1s potencias, neste caso \u00e1 derrotada Alema\u00f1a dos Aliados. A rep\u00fablica alem\u00e1 respondeu favorablemente \u00e1s propostas sovi\u00e9ticas, xa que ambos pa\u00edses se contaban entre os prexudicados polo sistema establecido trala guerra mundial, a pesar das p\u00e9simas relaciones bilaterais anteriores. Un posible acordo con Alema\u00f1a houbese permitido, en opini\u00f3n de Chicherin, mellorar a situaci\u00f3n pol\u00edtica e econ\u00f3mica sovi\u00e9tica: houbese dificultado extraordinariamente unha nova intervenci\u00f3n militar e permitido a obtenci\u00f3n de cr\u00e9ditos e de axuda t\u00e9cnica alem\u00e1. Por\u00e9n, o avances diplom\u00e1ticos non foron tan r\u00e1pidos como esperaban os sovi\u00e9ticos, a pesar do desgusto alem\u00e1n polas cl\u00e1usulas do tratado de paz.\nDurante o conflito con Polonia, Alema\u00f1a mantivo unha neutralidade favorable en realidade aos rusos. Ao mesmo tempo, celebr\u00e1banse as primeiras conversaci\u00f3ns que conduciron a un primeiro acordo en abril de 1920: un de intercambio de prisioneiros que establec\u00eda unhas oficinas para regulalo a que serviron de primeiras sedes diplom\u00e1ticas oficiosas. O acordo xermano-sovi\u00e9tico do 6 de maio de 1921 ampliou as competencias destas oficinas para inclu\u00edr nelas o comercio bilateral e supuxo o reco\u00f1ecemento oficioso de Rusia por parte de Berl\u00edn. En outubro do mesmo ano e co obxectivo de reforzar as relaci\u00f3ns econ\u00f3micas entre os dous pa\u00edses, o Goberno sovi\u00e9tico enviou a Nikolai Krestinskii, primeiro como representante plenipotenciario e m\u00e1is tarde como embaixador oficial. Krestinskii secundaba a orientaci\u00f3n pro-xermana de Chicherin e axudou a cimentar as relaci\u00f3ns entre os dos pa\u00edses durante o seu longo per\u00edodo como embaixador. Mentres que as negociaci\u00f3ns con Alema\u00f1a frutificaban, as que se levaban a cabo en Gran Breta\u00f1a coa fin de lograr financiamento fracasaban: o Goberno brit\u00e1nico insist\u00eda en obter concesi\u00f3ns que, en opini\u00f3n dos sovi\u00e9ticos, houbesen suposto a entrega do poder pol\u00edtico \u00e1s potencias capitalistas a cambio de cr\u00e9ditos. A finais de 1921 e grazas ao uso da ameaza velada dun acordo entre os franco-brit\u00e1nicos e os sovi\u00e9ticos baseado no Tratado de Versalles \u2014que permit\u00eda aos sovi\u00e9ticos reclamar compensaci\u00f3ns de guerra a Alema\u00f1a\u2014, Chicherin logrou que os alem\u00e1ns se avi\u00f1esen a tratar inmediatamente o reco\u00f1ecemento oficial do Goberno moscovita e a normalizaci\u00f3n das relaci\u00f3ns diplom\u00e1ticas e as diferenzas sobre a d\u00e9beda. As conversaci\u00f3ns bilaterais, por\u00e9n, non conduciron aos resultados esperados polo comisario. En febreiro de 1922 e ante o rexeitamento do novo ministro de Asuntos Exteriores alem\u00e1n, Walther Rathenau, a aceptalas condici\u00f3ns sovi\u00e9ticas, Chicherin puxo fin \u00e1s negociaci\u00f3ns e preparouse para acudir \u00e1 conferencia de X\u00e9nova.\nRexeitamento da Sociedade de Naci\u00f3ns.\nChicherin mostrouse tam\u00e9n contrario \u00e1 Sociedade de Naci\u00f3ns, que consideraba un pacto dos Aliados contra Alema\u00f1a e Rusia, establecida para evitar a propagaci\u00f3n do socialismo por Europa e para garantir o dominio franco-brit\u00e1nico do continente. Para Chicherin, a Sociedade trataba de restablecer o capitalismo do s\u00e9culo anterior e ameazaba a independencia das naci\u00f3ns pequenas; a potestade para impo\u00f1er sanci\u00f3ns aos pa\u00edses agresores era para el un pretexto para poder lanzar invasi\u00f3ns militares e entremeterse nos asuntos internos dos Estados. \u00c1 acci\u00f3n da Sociedade, opo\u00f1\u00eda o uso de acordos bilaterais e a celebraci\u00f3n de conferencias internacionais para tratar asuntos concretos.\nFracaso de X\u00e9nova e acordo xermano-sovi\u00e9tico en Rapallo.\nAs potencias aceptaron a suxesti\u00f3n de Chicherin de tratar nunha conferencia internacional no problema da reconstruci\u00f3n europea trala guerra mundial e convocaron as Conferencia de X\u00e9nova da primavera de 1922 \u2014a primeira conferencia internacional \u00e1 que se invitaba ao Goberno sovi\u00e9tico\u2014. O comisario de Asuntos Exteriores mostr\u00e1rase disposto a reco\u00f1ecer as d\u00e9bedas rusas, a\u00ednda que ao tempo afirmou o dereito sovi\u00e9tico a reclamar compensaci\u00f3ns polos danos da intervenci\u00f3n aliada na guerra civil rusa e solicitar cr\u00e9ditos a longo prazo. Ante a dificultade de que Lenin encabezase a delegaci\u00f3n sovi\u00e9tica debido a s\u00faa mala sa\u00fade, a responsabilidade recaeu en Chicherin, que tivo que prepararse concienzudamente. Este partiu de Moscova o 27 de marzo, pasou dous d\u00edas en Riga reunido con representantes de diversas naci\u00f3ns da rexi\u00f3n que acordaron cooperar na conferencia e fixeron un chamamento ao reco\u00f1ecemento do Goberno sovi\u00e9tico e logo continuou cara a Berl\u00edn, onde esperaba lograr un acordo con Alema\u00f1a previo \u00e1 reuni\u00f3n internacional. A\u00ednda que os alem\u00e1ns desexaban que os rusos non reclamasen indemnizaci\u00f3ns de guerra como lles permit\u00eda o Tratado de Versalles e os rusos quer\u00edan eliminar a alem\u00e1 dunha posible alianza entre Berl\u00edn e os franco-brit\u00e1nicos, as reticencias do Goberno alem\u00e1n a pactar antes da conferencia impediron o acordo. Chicherin non obtivo o reco\u00f1ecemento oficial alem\u00e1n, nin o acordo econ\u00f3mico \u2014inclu\u00edndo a declaraci\u00f3n de naci\u00f3n m\u00e1is favorecida\u2014 nin a aceptaci\u00f3n do monopolio comercial estatal sovi\u00e9tico que esperaba. Conseguiu, por\u00e9n, redactar un borrador conxunto que m\u00e1is tarde serviu de base ao Tratado de Rapallo.\nXa en Italia, a delegaci\u00f3n sovi\u00e9tica centrou a atenci\u00f3n das demais e da prensa desde o primeiro d\u00eda da conferencia, que deu comezo o 10 de abril en X\u00e9nova. Chicherin propuxo, de acordo \u00e1s instruci\u00f3ns de Lenin, o establecemento dunha coexistencia pac\u00edfica entre as naci\u00f3ns capitalistas e a Rusia sovi\u00e9tica, a cooperaci\u00f3n entre elas para recuperar a econom\u00eda europea, o desarme para evitar novos conflitos e un repartimento equitativo dos recursos entre as naci\u00f3ns \u2014inclu\u00eddas as materias primas, a tecnolox\u00eda e o capital\u2014.\nAnte o bloqueo das negociaci\u00f3ns cos brit\u00e1nicos, que segu\u00edan insistindo a pesar do rexeitamento sovi\u00e9tico en que Moscova reco\u00f1ecese a d\u00e9beda preb\u00e9lica e compensase aos donos das propiedades embargadas, Chicherin retomou con \u00e9xito as conversas cos alem\u00e1ns que comezaran en Berl\u00edn. Os alem\u00e1ns tem\u00edan que os sovi\u00e9ticos acadasen un acordo cos brit\u00e1nicos as s\u00faas expensas, temor infundado pero que facilitou a tarefa a Chicherin. Tras unhas \u00faltimas reuni\u00f3ns que duraron desde a madrugada \u00e1 tarde do 16 de abril, as d\u00faas delegaci\u00f3ns asinaron o tratado. Este, curto, inclu\u00eda o restablecemento de relaci\u00f3ns diplom\u00e1ticas plenas, a concesi\u00f3n da categor\u00eda de naci\u00f3n m\u00e1is favorecida \u00e1 URSS, o abandono das reclamaci\u00f3ns mutuas de indemnizaci\u00f3ns de guerra, a renuncia sovi\u00e9tica a solicitar compensaci\u00f3ns de acordo ao artigo 116 do Tratado de Versalles e a alem\u00e1 a reclamalas polas propiedades embargadas polos sovi\u00e9ticos. O tratado, peza clave da pol\u00edtica exterior sovi\u00e9tica durante a d\u00e9cada, supuxo o maior triunfo da carreira diplom\u00e1tica de Chicherin e cimentou a divisi\u00f3n das potencias europeas. Chicherin lograra dividir \u00e1s potencias, atraer a Alema\u00f1a e asinar un tratado que deb\u00eda servir de modelo ao resto dos asinados coas demais naci\u00f3ns. As negociaci\u00f3ns cos Aliados en X\u00e9nova, pola contra, fracasaron polos desacordos sobre a d\u00e9beda rusa e as compensaci\u00f3ns aos propietarios estranxeiros polas expropiaci\u00f3ns comunistas. Mentres os brit\u00e1nicos trataban en van de continuar coa conferencia, Chicherin aproveitou a s\u00faa estancia en Italia para firmar tratados comerciais co Goberno de Roma \u2014que nunca chegou a ratificarse\u2014 e Checoslovaquia \u2014ratificado o 2 de xu\u00f1o\u2014. O Goberno de Praga negouse a reco\u00f1ecer oficialmente aos sovi\u00e9ticos, pero cortou toda relaci\u00f3n cos grupos de emigrados anticomunistas.\nL\u00edmites de Rapallo e pol\u00edtica de Stresemann.\nUnha vez finalizada a conferencia, Chicherin trasladouse a Alema\u00f1a \u2014o 3 de xu\u00f1o partiu cara a Berl\u00edn\u2014, onde pasou os seguintes cinco meses, descansando \u2014someteuse ademais a d\u00faas operaci\u00f3ns\u2014 ao tempo que levaba a cabo misi\u00f3ns diplom\u00e1ticas. En especial, dedicouse a aclarar as consecuencias pr\u00e1cticas do tratado recentemente firmado con Alema\u00f1a. Os alem\u00e1ns, por\u00e9n, limitaron a cooperaci\u00f3n aos momentos de maior tensi\u00f3n pol\u00edtica, en contra das esperanzas de apoio pol\u00edtico e cooperaci\u00f3n financeira do comisario sovi\u00e9tico. Entre os pa\u00edses que levaron a cabo contactos oficiosos con Chicherin en Berl\u00edn estaban os Estados Unidos \u2014iniciativa que fracasou polo exiguo interese gobernamental estadounidense\u2014 e Francia, que o fixo a trav\u00e9s do dirixente da oposici\u00f3n parlamentaria, Edouard Herriot, para non comprometer ao Goberno. As negociaci\u00f3ns cos franceses conduciron \u00e1 visita dunha delegaci\u00f3n \u00e1 Uni\u00f3n Sovi\u00e9tica, de escasas consecuencias inmediatas. A finais de setembro, terminou a s\u00faa longa estancia en Alema\u00f1a e regresou a Moscova.\nMantivo unha pol\u00edtica de cooperaci\u00f3n con Alema\u00f1a, establecendo unha estreita relaci\u00f3n co embaixador Brockdorff-Rantzau. Brockdorff-Rantzau, radicalmente oposto ao Tratado de Versalles, avogaba por unha estreita colaboraci\u00f3n cos sovi\u00e9ticos. Os intentos de forxar unha alianza entre os dous pa\u00edses que limitase as consecuencias da derrota na guerra mundial, por\u00e9n, non frutificaron m\u00e1is salvo en ocasi\u00f3ns puntuais en que o apoio mutuo serviu para resolver algunha crise. Alema\u00f1a non chegou a cumprir as expectativas pol\u00edticas, militares e econ\u00f3micas sovi\u00e9ticas, tanto polo grandes que eran estas, como polo interese secundario que Berl\u00edn outorgaba \u00e1 URSS. Moscova esperaba obter cr\u00e9ditos a longo prazo da grande industria alem\u00e1 para adquirir maquinaria pesada e para iso contaba co decidido apoio de Brockdorff-Rantzau, pero nin o Goberno alem\u00e1n nin os industriais mostraron o interese necesario para que se lograse un r\u00e1pido acordo. Na primavera de 1923, realiz\u00e1ronse contactos entre a URSS e Francia que no tiveron resultados notables, a\u00ednda que desgustaron ao embaixador alem\u00e1n en Moscova: Chicherin, insatisfeito pola pasividade alem\u00e1, tratara en van de tentear a posibilidade de mellorar as relaci\u00f3ns con Par\u00eds. A chegada ao Goberno de Stresemann en agosto supuxo un rev\u00e9s para os sovi\u00e9ticos \u2014que esperaban que as tensi\u00f3ns internas debidas \u00e1 ocupaci\u00f3n francesa do Ruhr levasen a unha revoluci\u00f3n, tensi\u00f3ns que Stresemann reduciu de inmediato\u2014 e desbaratou os planes de Chicherin de forxar unha alianza continental franco-xermano-sovi\u00e9tica fronte ao Reino Unido \u2014idea que, por\u00e9n, no abandonou e continuou propo\u00f1endo tanto en Par\u00eds como en Berl\u00edn, infrutuosamente\u2014. O comisario sospeitaba \u2014xustificadamente a pesar dos desmentidos de Stresemann\u2014 que o novo Primeiro Ministro propo\u00f1\u00edase ingresar na Sociedade de Naci\u00f3ns, o que houbera deixado de novo illada \u00e1 URSS. Op\u00faxose ademais ao apoio que o Goberno sovi\u00e9tico outorgou aos comunistas alem\u00e1ns, listos para tratar de facerse con poder ante a situaci\u00f3n de crise interna: Chicherin aprobaba a revoluci\u00f3n alem\u00e1 sempre que se producise sen necesidade de axuda externa e sen po\u00f1er en risco a relaci\u00f3n xermano-sovi\u00e9tica. O fracaso do levantamento de Hamburgo marcou a fin da orientaci\u00f3n prosovi\u00e9tica da pol\u00edtica exterior alem\u00e1 e danou as relaci\u00f3n bilaterais. Para compensar a crise das relaci\u00f3ns con Alema\u00f1a aproveitando a mellora da econom\u00eda sovi\u00e9tica que permit\u00eda atraer investidores, Chicherin favoreceu o establecemento de tratos comerciais coas naci\u00f3ns dispostas a ofrecer cr\u00e9ditos \u00e1 URSS. O primeiro en aproveitar o ofrecemento foi Mussolini, que comezou a negociar cos sovi\u00e9ticos en novembro de 1923. A comezos de 1924, o Goberno franc\u00e9s presidido por Poincar\u00e9 mostrouse finalmente disposto a normalizar as relaci\u00f3ns con Moscova, con Checoslovaquia como mediadora nas negociaci\u00f3ns. Para Chicherin, a actitude francesa permit\u00eda albergar esperanzas de compensar o distanciamento dos alem\u00e1ns. A derrota electoral dos conservadores brit\u00e1nicos a finais de 1923 e a formaci\u00f3n dun novo Goberno laborista en xaneiro do ano seguinte parec\u00edan beneficiar tam\u00e9n aos sovi\u00e9ticos: o 1 de febreiro o Reino Unido reco\u00f1eceu oficialmente ao Goberno sovi\u00e9tico.\nNo ver\u00e1n de 1924, as relaci\u00f3n tens\u00e1ronse polo rexistro policial da sede da delegaci\u00f3n comercial sovi\u00e9tica na capital alem\u00e1, que produciuse coa escusa da busca dun comunista fuxitivo que refuxiarase nela. Tanto Chicherin como o embaixador, Krestinskii, protestaron enerxicamente polo asalto, que as autoridades alem\u00e1s cr\u00edan legal, xa que non admit\u00edan a inmunidade diplom\u00e1tica da delegaci\u00f3n sovi\u00e9tica. O Goberno sovi\u00e9tico aproveitou o incidente para exixir ao alem\u00e1n o reco\u00f1ecemento expl\u00edcito do monopolio comercial gobernamental e a concesi\u00f3n de inmunidade diplom\u00e1tica aos seus representantes comerciais, algo que Chicherin reivindicou sen moito entusiasmo, convencido de que a reacci\u00f3n de Moscova estaba sendo exaxerada e po\u00f1\u00eda en perigo o piar da pol\u00edtica exterior sovi\u00e9tica: a relaci\u00f3n con Berl\u00edn. A finais de xullo, logrou superar a crise con Alema\u00f1a mediante un pacto con concesi\u00f3ns mutuas.\nLocarno, os tratados de neutralidade e a rivalidade brit\u00e1nica.\nChicherin non conseguiu impedir a firma do Tratado de Locarno por parte de Alema\u00f1a a pesar dos seus notables esforzos \u2014case un ano de actividade adicado \u00e1 infrutuosa tarefa\u2014; consider\u00e1bao un rev\u00e9s para a URSS e un triunfo da diplomacia brit\u00e1nica que pod\u00eda preceder ao illamento sovi\u00e9tico en Europa. A finais de setembro de 1925, intentou negociar directamente con Stresemann en Berl\u00edn para impedir o acordo d\u00edas antes da s\u00faa firma, en balde. O pacto, que outorgaba ao Reino Unido e a Italia o papel de garantes do acordo entre B\u00e9lxica, Francia e Alema\u00f1a, exclu\u00eda totalmente aos sovi\u00e9ticos, que percib\u00edano como unha manobra hostil do Goberno londiniense para illar diplomaticamente \u00e1 URSS. Segundo Chicherin, o tratado era o primeiro paso para deixar \u00e1 URSS inerme ante un posterior ataque militar ou econ\u00f3mico brit\u00e1nico, percepci\u00f3n err\u00f3nea. O tratado non reduciu as tensi\u00f3ns en Europa oriental ao non inclu\u00edr soluci\u00f3n algunha para as fronteiras entre Alema\u00f1a, Polonia e Checoslovaquia. Como consolo, escaso, dos sovi\u00e9ticos, Alema\u00f1a logrou que se lle permitise exclu\u00edrse do sistema de sanci\u00f3ns da Sociedade de Naci\u00f3ns e da obrigaci\u00f3n de permitir o paso de tropas polo seu territorio e asinou o 12 de outubro un acordo comercial con Moscova. Este pacto outorgaba aos sovi\u00e9ticos cr\u00e9ditos a curto prazo, reco\u00f1ec\u00eda o monopolio comercial estatal sovi\u00e9tico e inclu\u00eda un acordo consular, pero non o acordo de neutralidade que estes desexaran. O rev\u00e9s causado pola imposibilidade de frustrar o achegamento de Alema\u00f1a \u00e1s potencias vencedoras da guerra mundial marcou o comezo da lenta decadencia de Chicherin \u00e1 fronte da Comisar\u00eda de Asuntos Exteriores, que acabou co seu relevo en 1930. O final de 1924 e o principio de 1925 supuxeron un per\u00edodo de desgustos pol\u00edticos para o comisario, cuxas enfermidades comenzaban a intensificarse.\nPouco despois da firma do tratado comercial, o 17 de outubro, Chicherin trasladouse a Wiesbaden para descansar e recibir tratamento m\u00e9dico, non sen antes organizar unha visita posterior a Par\u00eds para tratar de estreitar as ligaz\u00f3ns co Goberno franc\u00e9s \u2014situaci\u00f3n improbable dada a supeditaci\u00f3n da pol\u00edtica exterior francesa \u00e1 brit\u00e1nica, que era hostil aos sovi\u00e9ticos\u2014. En Wiesbaden trat\u00e1ronlle a diabetes e na Ribeira francesa, onde trasladouse a continuaci\u00f3n, a polineurite; en ambos os lugares continuou o labor diplom\u00e1tico, entrevist\u00e1ndose con importantes figuras mentres recib\u00eda os seus tratamentos, a\u00ednda que a intensidade do seu labor foi moito m\u00e1is reducida que a da s\u00faa anterior estancia en Europa occidental en 1922. Chegou a Par\u00eds o 11 de decembro, pero as conversas cos franceses fracasaron pola insistencia destes en que os sovi\u00e9ticos pagasen as d\u00e9bedas contra\u00eddas polo Goberno tsarista e compensasen aos estranxeiros cuxas propiedades foran confiscadas trala revoluci\u00f3n de Outubro. O nomeamento en decembro de 1925 de Khristian Rakovskii \u2014con fama de franc\u00f3filo\u2014 como embaixador en Par\u00eds non serviu para encarrilar as negociaci\u00f3ns franco-sovi\u00e9ticas. Os responsables pol\u00edticos franceses mostr\u00e1ronse dispostos a interceder ante os seus aliados en Europa oriental en favor dos sovi\u00e9ticos para que mellorasen as relaci\u00f3ns entre ambos, pero non a distanciarse do Goberno brit\u00e1nico, como esperaba Chicherin, que segu\u00eda mostrando gran hostilidade cara a Londres.\nAntes de partir cara a Moscova o 17 de decembro, asinou un novo tratado de neutralidade e non agresi\u00f3n co ministro de Asuntos Exteriores turco, tratado que serviu de modelo para outros subscritos m\u00e1is adiante con Alema\u00f1a, Lituania, Afganist\u00e1n e Persia e que os sovi\u00e9ticos trataron de utilizar como contrapeso ao Tratado de Locarno. Nestes tratados bilaterais, cada unha das naci\u00f3ns asinantes compromet\u00edase a permanecer neutral en caso de que a outra fose atacada e a non atacarse mutuamente nin a establecer alianzas host\u00eds ao outro pa\u00eds. Chicherin desexaba asinar un tratado similar con Alema\u00f1a, para compensar a r\u00fabrica desta do de Locarno; os problemas de ingreso de Alema\u00f1a na Sociedade de Naci\u00f3ns permit\u00edronlle conseguilo. O 26 de abril de 1926, asinouse o novo tratado de neutralidade \u2014co\u00f1ecido tam\u00e9n como Tratado de Berl\u00edn\u2014 e non agresi\u00f3n entre Berl\u00edn e Moscova na capital alem\u00e1. O tratado veu acompa\u00f1ado da concesi\u00f3n dalg\u00fans cr\u00e9ditos a longo prazo para os sovi\u00e9ticos.\nChicherin ofreceu tratados similares ao turco e ao alem\u00e1n a Finlandia, Estonia, Letonia e Lituania. Pero s\u00f3 esta \u00faltima acabou asin\u00e1ndoo, tras longas negociaci\u00f3ns de varios meses, o 28 de setembro de 1926. Pola s\u00faa banda, Letonia (o 19 de xullo) e Estonia (o 18 de agosto), asinaron pactos coa URSS que dirim\u00edan as disputas fronteirizas entre elas e serviron para reducir as tensi\u00f3ns na rexi\u00f3n.\nEn canto \u00e1 relaci\u00f3n entre a Uni\u00f3n Sovi\u00e9tica e Gran Breta\u00f1a, \u00e1 antiga rivalidade entre o Imperio ruso e o brit\u00e1nico xurdida no s\u00e9culo XIX uniuse a ideol\u00f3xica entre o socialismo sovi\u00e9tico e o imperialismo capitalista brit\u00e1nico. Chicherin, que v\u00eda aos brit\u00e1nicos como l\u00edderes do capitalismo mundial e a maior potencia do momento e cara aos que manti\u00f1a unha mestura de temor, admiraci\u00f3n e desprezo, tratou ao longo da d\u00e9cada de obter o reco\u00f1ecemento oficial de Londres do Goberno sovi\u00e9tico. Londres outorgara o reco\u00f1ecemento oficioso mediante o tratado bilateral de comercio asinado polos dous pa\u00edses o 16 de marzo de 1921, tras meses de complicadas negociaci\u00f3ns. Da primavera ao outono de 1923, viviuse un momento de gran tensi\u00f3n entre as d\u00faas naci\u00f3ns, tanto polos roces nas negociaci\u00f3ns en Lausana como polo desgusto brit\u00e1nico polo que Londres consideraba actividades subversivas sovi\u00e9ticas e a vitoria conservadora nas elecci\u00f3ns de novembro de 1922. O novo pero inestable Consello de Ministros laborista que tomou posesi\u00f3n o 22 de xaneiro de 1924 reco\u00f1eceu por fin formalmente ao Goberno sovi\u00e9tico (1 de febreiro), pero non atreveuse a intercambiar embaixadores. O reco\u00f1ecemento brit\u00e1nico precipitou o doutros pa\u00edses ao longo dos dous anos seguintes: Italia f\u00edxoo o 7 de febreiro e segu\u00edrona Austria, a China, Dinamarca, Francia, Grecia, M\u00e9xico, Noruega, Suecia e o Xap\u00f3n. Este \u00e9xito aumentou o prestixio do ministerio e a do propio Chicherin no partido \u2014o embaixador alem\u00e1n chegou a informar erroneamente ao seu Goberno da probabilidade de que sucedese a Lenin \u00e1 fronte do Sovnarkom\u2014; ingresou por primeira vez no Comit\u00e9 Central do PCUS precisamente en 1924 e revalidou o posto ao ano seguinte. A ruptura formal do illamento diplom\u00e1tico sovi\u00e9tico foi, por\u00e9n, m\u00e1is te\u00f3rica que real: a pesar do reco\u00f1ecemento do Goberno sovi\u00e9tico por numerosos pa\u00edses, en Europa Moscova s\u00f3 manti\u00f1a estreitas relaci\u00f3ns con Berl\u00edn.\nO achegamento anglo-sovi\u00e9tico do ver\u00e1n de 1924, que plasmouse na sinatura dun tratado comercial o 10 de agosto, que Chicherin celebrou oficialmente, pronto deu paso a tensi\u00f3ns, que este atribu\u00edu a maquinaci\u00f3ns do \"Foreign Office\" brit\u00e1nico que, na s\u00faa opini\u00f3n, minaba coas s\u00faas actividades ao Primeiro Ministro brit\u00e1nico MacDonald. O comisario de Asuntos Exteriores dubidaba de que os laboristas, en minor\u00eda no Parlamento, fosen capaces de ratificar o tratado ou de facer que este levase a un estreitamento de relaci\u00f3ns pol\u00edticas ademais de comerciais. A vitoria conservadora nas elecci\u00f3ns de outubro puxo fin \u00e1s esperanzas de que se lograse un acordo pol\u00edtico entre os dous pa\u00edses. O acordo econ\u00f3mico quedou sen ratificar e as relaci\u00f3ns bilaterais quedaron na pr\u00e1ctica suspendidas.\nOriente Pr\u00f3ximo, Asia e as colonias.\nXa en 1919, ante a par\u00e1lise da revoluci\u00f3n en Europa, Chicherin comezou a sinalar a importancia das naci\u00f3ns e territorios sometidos polas potencias imperialistas, que ach\u00e1banse segundo el nunha situaci\u00f3n similar \u00e1 da Rusia tsarista, dominada polo capital estranxeiro. Rusia, coa s\u00faa revoluci\u00f3n, deb\u00eda converterse no paradigma que deb\u00edan seguir estes territorios para sacudirse o xugo colonial. A subversi\u00f3n das colonias servir\u00eda para coadxuvar indirectamente \u00e1 eliminaci\u00f3n do capitalismo, xa que o enfrontamento aberto coas potencias era imposible pola debilidade militar da Rusia sovi\u00e9tica. As\u00ed, os primeiros contactos cos Gobernos persa, afg\u00e1n e chin\u00e9s e cos nacionalistas turcos establec\u00e9ronse xa na primavera e o ver\u00e1n de 1919.\nChicherin logrou que se invitase \u00e1 Uni\u00f3n Sovi\u00e9tica \u00e1s conversas de paz celebradas en Lausana ente o Reino de Grecia e Turqu\u00eda que conduciron ao novo\u00a0Tratado de Lausana entre as d\u00faas naci\u00f3ns, a pesar da reticencia brit\u00e1nica. Turqu\u00eda insistiu na presenza sovi\u00e9tica, a pesar de que esta quedou limitada, por imposici\u00f3n das potencias, ao asunto do acceso aos estreitos do mar Negro. Participou na primeira rolda de conversas que tivo lugar entre o 22 de novembro de 1922 e o 4 de febreiro de 1923, na que tivo que enfrontarse ao h\u00e1bil representante brit\u00e1nico, lord Curzon e na que non logrou impo\u00f1er as reivindicaci\u00f3ns sovi\u00e9ticas, que inclu\u00edan a exclusi\u00f3n das armadas estranxeiras do mar Negro. Apoiou tam\u00e9n en van aos turcos no seu desexo de obter Mosul, que finalmente quedou adxudicado ao Reino de Iraq, apadri\u00f1ado polos brit\u00e1nicos, en decembro de 1925. Derrotado polos brit\u00e1nicos, que lograron que se aprobase o ingreso de naves de guerra ao mar Negro en per\u00edodos de paz en contra dos desexos sovi\u00e9ticos, Chicherin non acudiu \u00e1 segunda rolda de sesi\u00f3ns en Lausana que tiveron lugar na primavera de 1924; a URSS firmou pero nunca ratificou o tratado do 24 de xullo de 1924. Salvou a vida ao non regresar a Su\u00edza: un emigrado anti-sovi\u00e9tico que esperaba asasinalo tivo que atacar a outro membro da delegaci\u00f3n, que perdeu a vida no atentado. A pesar do seu fracaso ante os brit\u00e1nicos na conferencia de paz, Chicherin aproveitouna para presentar ao seu pa\u00eds como l\u00edder do antiimperialismo brit\u00e1nico e partidario dos movementos anticolonialistas. Durante a s\u00faa estancia en Lausana, aproveitou ademais para tratar con representantes diplom\u00e1ticos doutros pa\u00edses interesados en iniciar contactos cos sovi\u00e9ticos. A conferencia coincidiu con dous acontecementos importantes para o comisario: a retirada da pol\u00edtica de Lenin debido \u00e1 s\u00faa enfermidade, e a campa\u00f1a de Litvinov para apartalo da direcci\u00f3n da comisar\u00eda, que o resultado das negociaci\u00f3ns \u2014mellores do esperado dada a debilidade rusa\u2014, impediu.\nConsideraba moi importante as relaci\u00f3ns coas colonias e os Estados dependentes das potencias coloniais xa que estaba convencido de que a loita destas contra as naci\u00f3ns imperiais socavar\u00eda o imperialismo e favorecer\u00eda indirectamente a extensi\u00f3n da revoluci\u00f3n socialista en Europa. A Rusia sovi\u00e9tica deb\u00eda servir ademais de modelo de desenvolvemento aos territorios atrasados industrialmente, a\u00ednda sometidos \u00e1s potencias coloniais, e de loita de liberaci\u00f3n do sometemento a estas. En 1924-1925, ante o fracaso da extensi\u00f3n da revoluci\u00f3n en Europa, a axitaci\u00f3n anticolonial e revolucionaria en Asia cobrou maior importancia, a\u00ednda cando implicaba o risco de chocar cos amplos intereses brit\u00e1nicos na zona.\nNo Extremo Oriente, as malas relaci\u00f3ns co Xap\u00f3n dos primeiros anos de posguerra deron paso a unha mellora tralo fracaso sovi\u00e9tico por mellorar o trato cos Estados Unidos. O 20 de xaneiro de 1925, firmouse o tratado bilateral de neutralidade, que inclu\u00edu o reco\u00f1ecemento oficial xapon\u00e9s ao Goberno da URSS e a garant\u00eda sovi\u00e9tica de neutralidade en caso de conflito entre o Xap\u00f3n e outro pa\u00eds; a\u00ednda que as relaci\u00f3ns melloraron e isto alarmou a Gran Breta\u00f1a e aos Estados Unidos, nunca foron verdadeiramente cordiais. Os sovi\u00e9ticos outorgaban \u00e1 China un papel incluso m\u00e1is relevante que ao Xap\u00f3n, principalmente como medio para minar o poder\u00edo brit\u00e1nico na rexi\u00f3n. Co mesmo obxectivo de opo\u00f1erse aos brit\u00e1nicos, Chicherin buscou acordos coas naci\u00f3ns de Asia Central: Afganist\u00e1n, Persia e Turqu\u00eda. Estas deb\u00edan servir de protecci\u00f3n \u00e1 URSS fronte a posibles agresi\u00f3ns das potencias occidentais. O 26 de febreiro de 1921, rubricouse un tratado de amizade e reco\u00f1ecemento con Persia, ao que seguiu dous d\u00edas m\u00e1is tarde outro similar con Afganist\u00e1n. O 16 de marzo, Turqu\u00eda subscribiu un tratado parecido coa URSS e o 13 de outubro firmouse un que regulaba as relaci\u00f3ns entre as rep\u00fablicas cauc\u00e1sicas \u2014xa parte da URSS\u2014 e Turqu\u00eda. Os tratados con Persia, Afganist\u00e1n e Turqu\u00eda proporcionaron o reco\u00f1ecemento oficial do Goberno sovi\u00e9tico, pero apoio pol\u00edtico e vantaxes comerciais escasos. A imposibilidade de que estalase nestes pa\u00edses \u2014e na China, que negociaba cos sovi\u00e9ticos con grandes titubeos\u2014 unha revoluci\u00f3n comunista e a reticencia das s\u00faas clases dirixentes a cooperar cos sovi\u00e9ticos contra as potencias coloniais eliminaban a utilidade destas naci\u00f3ns como detonantes da revoluci\u00f3n mundial.\nA actividade de Chicherin na rexi\u00f3n tensou notablemente as relaci\u00f3ns cos brit\u00e1nicos \u2014a chegada ao poder dos laboristas non supuxo cambio alg\u00fan de importancia na pol\u00edtica colonial na zona\u2014 en 1925, pero trouxo os seus froitos nos anos seguintes: o 22 de abril de 1926 asinouse un pacto de neutralidade e non agresi\u00f3n con Afganist\u00e1n, o 1 de outubro de 1927, outro con Persia e o 1 de novembro de 1928, con Iemen e o 17 de decembro de 1929 renovouse o tratado turco-sovi\u00e9tico de 1925. A estes un\u00edronse outros tratados similares entre as naci\u00f3ns veci\u00f1as que reforzaron o sistema de Estados neutrais en torno \u00e1 URSS.\nCrise e illamento internacional.\nAo longo de 1926\u00a0e 1927, aumentou a tensi\u00f3n entre a Uni\u00f3n Sovi\u00e9tica, que tem\u00eda a formaci\u00f3n dunha alianza na s\u00faa contra dirixida por Gran Breta\u00f1a, e esta, que rexeitaba o que consideraba inxerencias sovi\u00e9ticas na s\u00faa pol\u00edtica interior, en especial polo apoio do Comintern e os sindicatos sovi\u00e9ticos \u00e1 folga xeral de 1926. Os temores comezaran coa firma do Tratado de Locarno en outubro de 1925, a\u00ednda que ao comezo o posible entendemento franco-alem\u00e1n \u2013que pod\u00eda debilitar a alianza entre Francia e o Reino Unido\u2013 e a oportunidade de lograr un acordo econ\u00f3mico con Francia fixeron que Moscova vise a situaci\u00f3n a\u00ednda cun relativo optimismo. A finais do ver\u00e1n de 1926, por\u00e9n, os sovi\u00e9ticos comezaron a preocuparse por un posible plan brit\u00e1nico que modificase as fronteiras de Europa oriental no seu prexu\u00edzo e que deb\u00eda conceder territorio a Alema\u00f1a co obxectivo de mellorar as relaci\u00f3ns entre Londres e Berl\u00edn.\nChicherin viviu parte das complicaci\u00f3ns con Gran Breta\u00f1a desde Europa occidental, onde partiu en novembro de 1926 para tratarse das s\u00faas enfermidades; non regresou \u00e1 Uni\u00f3n Sovi\u00e9tica ata finais de xu\u00f1o do ano seguinte. A s\u00faa sa\u00fade empeorara ao longo do ano: en abril apenas puido traballar e o mesmo sucedeulle en xullo; en novembro, deixou a xesti\u00f3n da comisar\u00eda en mans de Litvinov e partiu de novo a Alema\u00f1a e \u00e1 Ribeira francesa. Nesta ocasi\u00f3n, a actividade pol\u00edtica de Chicherin en Europa foi menor que as anteriores.\nEn decembro e a pesar da incomodidade alem\u00e1 pola insistencia sovi\u00e9tica, Chicherin tratou unha e outra vez de obter a promesa alem\u00e1 de non participar no temido plan brit\u00e1nico. A s\u00faa estancia en Berl\u00edn foi breve \u2013partiu cara a Frankfurt o 9 de decembro\u2014 e de escasas consecuencias, a pesar do convencemento alem\u00e1n de que a viaxe do comisario sovi\u00e9tico deb\u00edase m\u00e1is aos desexos de obter acordos pol\u00edticos con Alema\u00f1a que a s\u00faa mala sa\u00fade. \u00c1 crise con Gran Breta\u00f1a \u2014que inclu\u00edu o rexistro policial \u00e1 empresa de comercio exterior conxunta, que contaba con inmunidade diplom\u00e1tica e a ruptura de relaci\u00f3ns en maio de 1927\u2014, un\u00edronse outros reveses como o esmagamento temporal dos comunistas chineses por Chiang Kai-shek en abril de 1927, o asasinato dun diplom\u00e1tico sovi\u00e9tico en Polonia en xu\u00f1o ou a posibilidade do estoupido doutra crise diplom\u00e1tica con Francia en outono. Ademais, en opini\u00f3n de Moscova, a posibilidade dunha mellora de relaci\u00f3ns entre Par\u00eds e Berl\u00edn, celebrada antes polos sovi\u00e9ticos, converteuse de repente nun posible acordo xermano-polaco no que a nova alianza franco-alem\u00e1 utilizase \u00e1s forzas polacas contra a URSS. Chicherin, alarmado pola posibilidade de que Alema\u00f1a se unise \u00e1s potencias vencedoras nunha coalici\u00f3n antisovi\u00e9tica, entrevistouse con Gustav Stresemann a comezos de xu\u00f1o de 1927 para confirmar as garant\u00edas alem\u00e1s de permanecer neutral e impedir o paso de tropas polo seu territorio, garant\u00edas que este corroborou, a\u00ednda que isto non tranquilizou completamente \u00e1s autoridades sovi\u00e9ticas. O temor a un enfrontamento coas potencias occidentais, a\u00ednda que real, serviu tam\u00e9n para xustificar a industrializaci\u00f3n sovi\u00e9tica e para que Stalin acalase \u00e1 Oposici\u00f3n Unificada. Desde Europa occidental, Chicherin mostrouse vez m\u00e1is cr\u00edtico coa direcci\u00f3n da pol\u00edtica exterior sovi\u00e9tica.\nEn 1926-1927, a URSS encontr\u00e1base practicamente illada internacionalmente, trala negativa de Stresemann a formalizar unha alianza bilateral. A estreita colaboraci\u00f3n xermano-sovi\u00e9tica forxada en Rapallo dera paso en 1925 a un afastamento paulatino polos intentos alem\u00e1ns de congraciarse coas potencias vencedoras; a neutralidade substitu\u00edu \u00e1 cooperaci\u00f3n nas relaci\u00f3ns bilaterais, debilitando a posici\u00f3n de Chicherin na URSS. D\u00e9bil militar e economicamente, o pa\u00eds ti\u00f1a que limitarse a aproveitar as oportunidades diplom\u00e1ticas que se lle presentaban, sen poder impo\u00f1er o seu criterio na pol\u00edtica internacional. A situaci\u00f3n non s\u00f3 privaba \u00e1 URSS dos ansiados cr\u00e9ditos occidentales para desenvolver a econom\u00eda, sen\u00f3n que imped\u00eda reorganizar os recursos propios e reforzar as partidas destinadas a industria pesada e armamento, claves nun posible conflito militar; a percepci\u00f3n sovi\u00e9tica da situaci\u00f3n favorec\u00eda o nacionalismo e a autarqu\u00eda. Litvinov, convencido do fracaso da pol\u00edtica filoxermana do seu superior, empezou a presentar \u00e1 direcci\u00f3n sovi\u00e9tica \u2014cada vez m\u00e1is dominada por Stalin\u2014 a necesidade dun cambio en pol\u00edtica exterior. En 1927 e coincidindo co temor a un ataque occidental, a URSS aveuse a pagar parte da d\u00e9beda tsarista a Francia e ofreceulle firmar un pacto de non agresi\u00f3n, medidas de contenci\u00f3n para intentar que non participase na temida campa\u00f1a antisovi\u00e9tica. Litvinov comezou a acercar \u00e1 URSS \u00e1 Sociedade de Naci\u00f3ns, tratando de acabar co illamento diplom\u00e1tico desta, a pesar do rexeitamento de Chicherin cara ao organismo. Paulatinamente e coincidindo co agravamento da s\u00faa mala sa\u00fade, Chicherin foi perdendo toda influencia na pol\u00edtica exterior moscovita. O 3 de xu\u00f1o de 1927, desgustado polo que cr\u00eda que eran intentos de Bukharin de debilitar as relaci\u00f3ns xermano-sovi\u00e9ticas, presentou a s\u00faa dimisi\u00f3n. A diferezia das anteriores estancias de Chicherin en Europa occidental, esta vez Litvinov nin mantivera informado ao seu superior da situaci\u00f3n da pol\u00edtica exterior sovi\u00e9tica nin atendera \u00e1s opini\u00f3ns enviadas a Moscova por este; durante a ausencia de Chicherin, tomara practicamente as rendas da comisar\u00eda, co apoio de Stalin, quen gozaba cada d\u00eda de maior poder na pol\u00edtica nacional.\n\u00daltimos anos.\nEnfermidade e acurrunchamento pol\u00edtico.\nChicherin presentara a dimisi\u00f3n, que fora rexeitada, inmediatamente tras retornar \u00e1 capital sovi\u00e9tica. O rexeitamento \u00e1 s\u00faa renuncia debeuse, quizais, a necesidade de Stalin de dar credibilidade \u00e1 posibilidade dun ataque \u00e1 Uni\u00f3n Sovi\u00e9tica, utilizada contra Trotski e o resto da oposici\u00f3n para silencialos e que a dimisi\u00f3n do comisario de Asuntos Exteriores houbese debilitado. Alleo \u00e1s disputas internas do partido, non tomou partido por Trotski nin por Stalin, cos que manti\u00f1a malas relaci\u00f3ns. Trala morte de Lenin en 1924, quedou cada vez m\u00e1is illado do centro de poder sovi\u00e9tico, o politbur\u00f3. Durante o seu retiro en Europa occidental ao final da d\u00e9cada de 1920, retomou o seu interese pola m\u00fasica e redactou un ensaio sobre Mozart, que rematou en 1930, debido ao entusiasmo suscitado en Anatolii Lunacharskii\u00a0e Mikhail Kalinin, aceptou publicar; Stalin prohibiu, por\u00e9n, a publicaci\u00f3n en 1934, que so veu a luz trala morte deste grazas ao empe\u00f1o dunha compositora, sobri\u00f1a de Chicherin.\nO 29 de outubro de 1927, anunciou a participaci\u00f3n do seu pa\u00eds nas sesi\u00f3ns da comisi\u00f3n preparatoria para a Conferencia Mundial de Desarme, a pesar da s\u00faa oposici\u00f3n persoal tanto a esta como \u00e1 Sociedade de Naci\u00f3ns \u2013Litvinov asist\u00edu \u00e1s sesi\u00f3ns preparatorias\u2014. Para ent\u00f3n, a s\u00faa influencia nas decisi\u00f3ns pol\u00edticas reduc\u00edrase notablemente e a direcci\u00f3n sovi\u00e9tica comezara a adoptar a posici\u00f3n de Litvinov, que favorec\u00eda a mellora de relaci\u00f3ns coas potencias vencedoras da guerra mundial, incluso se iso supo\u00f1\u00eda po\u00f1er en risco as maltreitas relaci\u00f3ns xermano-sovi\u00e9ticas. Mostrouse alarmado ademais polo empeoramento das relaci\u00f3ns bilaterais con Berl\u00edn, primeiro polo efecto dos reveses sovi\u00e9ticos en pol\u00edtica exterior en 1927 e, ao ano seguinte, polo \u00abesc\u00e1ndalo Shakhti\u00bb, xu\u00edzo propagand\u00edstico no que varios t\u00e9cnicos alem\u00e1ns foron arrestados e acusados de sabotaxe. A tensi\u00f3n polo xu\u00edzo, que efectivamente socavou as relaci\u00f3ns xermano-sovi\u00e9ticas como advertira Chicherin, afectou \u00e1 sa\u00fade deste que, enfermo e esgotado mentalmente, retirouse a descansar a Alema\u00f1a o 10 de setembro de 1928. Xunto a Brockdorff-Rantzau, xa mortalmente enfermo, tratou de reducir o prexu\u00edzo causado polo xu\u00edzo \u00e1s relaci\u00f3ns bilaterais antes de retirarse a recuperarse. Segundo varios diplom\u00e1ticos, Chicherin, desilusionado coa actividade do Goberno sovi\u00e9tico, desexaba mudarse a Alema\u00f1a de forma permanente. O tratamento m\u00e9dico, que se esperaba curto, foi along\u00e1ndose, como a estancia en Alema\u00f1a: logo de seis meses nun sanatorio berlin\u00e9s, marchou a Wiesbaden e Frankfurt. Desde Alema\u00f1a, de onde o Goberno exixiulle volver en varias ocasiones sen \u00e9xito, criticou a pol\u00edtica exterior sovi\u00e9tica cara a Berl\u00edn. Tras varios intentos infrutuosos, Moscova enviou a Lev Karakhan \u2014vicecomisario de Asuntos Exteriores\u2014 para organizar o regreso de Chicherin \u2014a\u00ednda moi enfermo e d\u00e9bil\u2014 \u00e1 capital sovi\u00e9tica, \u00e1 que chegou o 6 de xaneiro de 1930.\nGeorgii Chicherin foi quedando paulatinamente apartado do seu posto pola s\u00faa enfermidade desde 1928, e foi substitu\u00eddo finalmente polo seu axudante Maxim Litvinov en 1930. Desde a s\u00faa volta da s\u00faa longa convalecencia en Alema\u00f1a, tivo que esperar sete meses como comisario oficial \u2013a\u00ednda que sen poder alg\u00fan\u2013 antes de poder retirarse. O seu relevo coincidiu, ademais de co agravamento da s\u00faa enfermidade que fac\u00edano dependente da morfina, co triunfo definitivo de Stalin sobre os seus rivais no partido, co que manti\u00f1a serias diferenzas. Litvinov favorec\u00eda o achegamento \u00e1s potencias occidentais, ao que Chicherin opo\u00f1\u00edase. Ao contrario que Litvinov e a direcci\u00f3n stalinista sovi\u00e9tica, rexeitaba que a URSS se unise ao Pacto Kellog-Briand que, ao igual que a Sociedade de Naci\u00f3ns, percib\u00eda como un mero instrumento das potencias occidentais para impo\u00f1er ao pa\u00eds. Segundo Chicherin, a ausencia dun acordo obrigatorio de desarme que acompa\u00f1ase ao pacto e a falta de participaci\u00f3n sovi\u00e9tica na redacci\u00f3n fac\u00edano perigoso para a URSS e in\u00fatil para manter a paz mundial. A pesar do claro cambio de orientaci\u00f3n en pol\u00edtica internacional, a direcci\u00f3n sovi\u00e9tica mantivo a Chicherin formalmente \u00e1 fronte da Comisar\u00eda de Asuntos Exteriores ata o 25 de xullo de 1930, cando Litvinov relevouno oficialmente. O cambio \u00e1 fronte do ministerio, xustificado oficialmente pola mala sa\u00fade de Chicherin, debeuse tam\u00e9n \u00e1s malas relaci\u00f3ns entre este e Stalin, que databan de principios da d\u00e9cada.\nA s\u00faa figura contrastou en gran medida coa do seu sucesor: mentres que Chicherin era sofisticado, Litvinov era directo ata a rudeza; mentres aquel defend\u00eda os postulados revolucionarios desde un punto de vista ruso, Litvinov era m\u00e1is consciente da situaci\u00f3n internacional; mentres o primeiro tend\u00eda a concentrar na s\u00faa persoa gran parte do traballo do ministerio, o segundo era capaz de delegar nos seus subordinados. \u00c1 vez, a preocupaci\u00f3n persoal polos membros do ministerio de Chicherin contrapo\u00f1\u00edase coa relaci\u00f3n puramente profesional entre Litvinov e os diplom\u00e1ticos.\nRelevo da comisar\u00eda e retiro da pol\u00edtica.\nUnha vez relevado da Comisar\u00eda de Asuntos Exteriores, levou unha vida reclu\u00edda e afastada por completo da vida pol\u00edtica. Refuxiouse na literatura e na m\u00fasica, a pesar da s\u00faa anterior dedicaci\u00f3n case exclusiva \u00e1 pol\u00edtica. Perdeu o seu posto no Comit\u00e9 Central do Partido Comunista da Uni\u00f3n Sovi\u00e9tica. Expulsado da s\u00faa vivenda xunto ao ministerio, pasou a residir preto da embaixada estadounidense e en 1931 chegouse a rumorear que viv\u00eda na miseria e caera no alcoholismo, rumores que o Goberno negou. En 1932 o Comit\u00e9 Central do PCUS decidiu asignarlle un apartamento pr\u00f3ximo \u00e1 embaixada estadounidense, nun novo edificio constru\u00eddo para os funcionarios do Ministerio de Exteriores. Enfermo a\u00ednda de diabetes e polineurite, sufr\u00eda tam\u00e9n unha enfermidade nerviosa que probablemente dexenerou en loucura nos \u00faltimos meses de vida. A s\u00faa empeorou considerablemente en xaneiro de 1936 e pouco despois traslad\u00e1rono ao hospital do Kremlin, no que faleceu de hemorraxia cerebral \u00e1s 9:35 p. m. do 7 de xullo do mesmo ano.\nO seu cad\u00e1ver quedou exposto na sala de conferencias do Narkomindel antes de ser enterrado no mosteiro moscovita de Novodevichii. Por orde de Stalin, Krestinskii quedou encargado da s\u00faa oraci\u00f3n f\u00fanebre, na que tivo que criticar a s\u00faa figura. Trala s\u00faa morte, o seu nome foi retirado da historia oficial do partido comunista sovi\u00e9tico. \u00c1 morte de Stalin, Andrei Gromyko rehabilitou a s\u00faa reputaci\u00f3n e reco\u00f1eceu a s\u00faa achega \u00e1 consolidaci\u00f3n do goberno sovi\u00e9tico e a s\u00faa habilidade como diplom\u00e1tico."}
{"id": "332655", "revid": "23204", "url": "https://gl.wikipedia.org/wiki?curid=332655", "title": "Parede", "text": "Unha parede (do lat\u00edn: \"paries, -\u0115tis\") \u00e9 unha obra levantada verticalmente, que forma o exterior dun edificio ou serve para cerrar un espazo ou para dividilo A s\u00faa forma adoita ser prism\u00e1tica e as s\u00faas dimensiones horizontal (longo) e vertical (alto) son sensibelmente maiores ca o seu espesor (largo).\nTr\u00e1tase dun termo bastante amplo. En construci\u00f3n, se ten funci\u00f3n estrutural ou para sustentar os elementos estruturais superiores, adoitamos falar m\u00e1is ben de muro. En caso de ser de pouco grosor e non soportar carga, ser\u00eda sin\u00f3nimo de tabique, normalmente dividindo pezas ou interior dunha casa, nave etc. (chamado caneiro cando o tabique \u00e9 de madeira). O contrario ser\u00eda a parede mestra, aquela parede grosa que soporta o teitume.\nUn valado ou valo ser\u00eda tam\u00e9n unha parede, construci\u00f3n vertical non moi alta, de pedra ou outro material coa que se cerra ou delimita un espazo. A palabra inglesa \"wall\" (muro, parede) ten a mesma orixe ca a galega valo.\nMateriais e acabados.\nUnha parede pode estar constru\u00edda de diversos materiais, por\u00e9n, actualmente os materiais m\u00e1is empregados son ladrillo e o cart\u00f3n xeso, sendo menos frecuentes a madeira e os seus derivados. En determinadas zonas do planeta a\u00ednda seguen a empregar t\u00e9cnicas ancestrais como as paredes de pedra, adobe ou tapal. En climas m\u00e1is benignos, as paredes puoden elaborarse con materiais m\u00e1is lixeiros, ou estar conformadas por todo tipo de plantas (como a cana de bamb\u00fa). Na casa tradicional galega as paredes de carga ou muros adoitaban constru\u00edrse en pedra, pola abundancia deste material no pa\u00eds; por\u00e9n os tabiques internos de divisi\u00f3n da casa adoitaban ser de madeira ou de madeira/xeso antes da chegada do ladrillo. No caso dos cerramentos t\u00e9xtiles, como os das \"carpas\" ou as tendas de campa\u00f1a, supor\u00eda o l\u00edmite do concepto \"parede\", pois a\u00ednda que seguir\u00edan cumprindo as funci\u00f3ns de separaci\u00f3n e protecci\u00f3n, carecer\u00edan da cualidade de rixidez inherente ao concepto de \"parede\".\nSe a parede s\u00f3 cumpre a finalidade de divisi\u00f3n, normalmente empr\u00e9gase ladrillo cer\u00e1mico, macizo (no caso de fachadas) ou oco (en partici\u00f3ns interiores). Na actualidade, para divisi\u00f3ns interiores non estruturais empr\u00e9gase con moita frecuencia tam\u00e9n o cart\u00f3n xeso, a xeito de paneis ancorados a unha armaz\u00f3n interior, que pode ser de list\u00f3n de madeira (caso das \"Balloon frame\" norteamericanas) ou m\u00e1is comunmente de perf\u00eds pregados de aceiro. Tam\u00e9n \u00e9 pos\u00edbel substitu\u00edr a placa de cart\u00f3n xeso por pranchas de madeira ou dalg\u00fan derivado da madeira, coma taboleiros de part\u00edculas, aglomerados, OSB etc. Tam\u00e9n \u00e9 pos\u00edbel atopar paredes de cristal, tanto en fachadas coma en divisi\u00f3ns interiores.\nAs paredes adoitan ter tratamentos superficiais de acabado. As de ladrillo rev\u00edstense con morteiros de cemento, cal ou xeso, que posteriormente se pintan. As paredes de cart\u00f3n xeso s\u00f3 necesitan de pintura, mentres que as de madeira normalmente se protexen con vernices.\nOutros significados.\nPor extensi\u00f3n a palabra parede \u00fasase en xeolox\u00eda e alpinismo para lle chamar a calquera corte vertical, ou moi dereito, na cara dunha monta\u00f1a. \u00dasase tam\u00e9n a verba parede en anatom\u00eda para designar calquera superficie que cerra ou limita unha cavidade ou \u00f3rgano, como por exemplo as paredes do est\u00f3mago"}
{"id": "332656", "revid": "23204", "url": "https://gl.wikipedia.org/wiki?curid=332656", "title": "Huun-Huur-Tu", "text": "Huun-Huur-Tu (en , \"Kh\u00fcn Kh\u00fcrt\u00fc\", en ) \u00e9 un grupo de m\u00fasica orixinario da Rep\u00fablica dos Tuva, unha rep\u00fablica federal de Rusia que se atopa na fronteira con Mongolia. A caracter\u00edstica m\u00e1is salientable da m\u00fasica de Huun Huur Tu \u00e9 o X\u00f6\u00f6mej ou canto de gorxa, no cal cada cantante pode cantar \u00e1 vez d\u00faas ou tres voces. O ton m\u00e1is agudo pode soar como unha frauta, un asub\u00edo ou o ch\u00edo dun paxaro.\nO grupo toca instrumentos tradicionais tuvas, como o \"igil\", o \"khomus\", o \"doshpuluur\" e o \"d\u00fcngg\u00fcr\". Por\u00e9n, tam\u00e9n fixeron unha incorporaci\u00f3n selectiva de instrumentos occidentais, como a guitarra."}
{"id": "332658", "revid": "7802", "url": "https://gl.wikipedia.org/wiki?curid=332658", "title": "Partido Bolxevique", "text": ""}
{"id": "332659", "revid": "5863", "url": "https://gl.wikipedia.org/wiki?curid=332659", "title": "Augusto C. de Santiago", "text": ""}
{"id": "332660", "revid": "27155", "url": "https://gl.wikipedia.org/wiki?curid=332660", "title": "Cullereiros", "text": ""}
{"id": "332662", "revid": "22570", "url": "https://gl.wikipedia.org/wiki?curid=332662", "title": "Tarsius tarsier", "text": "Tarsius tarsier (Erxleben, 1777), moitas veces citada como \"Tarsius spectrum\" (Pallas, 1778), \u00e9 unha especie de mam\u00edfero primate haplorrino tarsiiforme e da s\u00faa \u00fanica familia, a dos tars\u00edidos, que \u00e9 o tipo do x\u00e9nero \"Tarsius\". Vive na illa indonesias de Selayar, e co\u00f1\u00e9cese na bibliograf\u00eda internacional como tarsio fantasma.\nAt\u00e9 hai poucos anos inclu\u00edanse nas s\u00faas poboaci\u00f3ns, ademais de na illa de Selayar, as do suroeste da illa C\u00e9lebes, pero recentemente separ\u00e1ronse estas \u00faltimas nunha nova especie, \"Tarsius fuscus\".\nTaxonom\u00eda.\nUnha taxonom\u00eda complicada.\nA clasificaci\u00f3n dos tarsios foi, durante moito tempo, confusa. Xa en 1780 o m\u00e9dico e naturalista alem\u00e1n Storr sinalara as diferenzas entre os l\u00e9mures e as especies que hoxe co\u00f1ecemos cono tarsios, e argumentou a necesidade de separar estes dous taxa.\nDaquela cu\u00f1ou o novo x\u00e9nero \"Tarsius\", para reunir os pouco correntes primates que posu\u00edan uns excepcionalente longos \u00f3sos tasianos, e deulle o nome de \"Tarsius spectrum\" \u00e1 especie que definira Pallas dous anos antes, en 1778, como \"Lemur spectrum\" (de a\u00ed \u00e9 de onde procede o nome binomial actual \"Tarsius spectrum\").\nDescrici\u00f3n.\nA especie foi descrita en 1777 polo naturalista alem\u00e1n Johann Christian Erxleben, en \"Syst. Regni Anim., I. Mammalia\": 71.\nSin\u00f3nimos.\nAo longo do tempo, a especie foi co\u00f1ecida tam\u00e9n polos sin\u00f3nimos seguintes:\nEtimolox\u00eda.\nO nome espec\u00edfico, \"tarsier\", \u00e9 unha voz do lat\u00edn cient\u00edfico derivada do franc\u00e9s \"tarsier\", \"tarsio\", que \u00e1 s\u00faa vez esta tirado do lat\u00edn \"tarsus\", e este do grego antigo \"esteira de vimbio\", \"ampla superficie plana\" ou, talvez, de \"tarse\" co sufixo \"-ier\" (e \"tarse\" do grego antigo \u03c4\u03b1\u03c1\u03c3\u03cc\u03c2 \"tars\u00f3s\", \"fileira dos dedos do extremo do p\u00e9\", \"tarso\", que \u00e9 o m\u00e1is plaus\u00edbel.\nO outro nome espec\u00edfico, \"spectrum\", co que moitas veces se cita, \u00e9 unha voz latina que significa \"imaxe, aparici\u00f3n, espectro\".\nCaracter\u00edsticas.\nCando se consideran inclu\u00eddas as poboaci\u00f3ns de \"Tarsius fuscus\" dentro de \"T. tarsier\", as femias pesaban entre 102 e 114 g, mentres que o peso dos machos era de entre 118 e 130 g. A lonxitude da cabeza e o tronco \u00e9 de 9,5 a 14\u00a0cm, e a cola mide entre 20 e 26\u00a0cm.\nA media de vida na natureza crese que \u00e9 que de 10 anos; por\u00e9n, o tarsio de Horsfield, estreitamente relacionado co fantasma, pode vivir at\u00e9 17 anos en catividade, e p\u00e9nsase que o tarsio fantasma pode ter unha lonxevidad similar.\nO tarsio fantasma mostra adaptaci\u00f3ns extremas para aferrarse verticalmente, gabear e desprazarse saltando no seu h\u00e1bitat adecuado, o sotobosque dos bosques tropicais, a mi\u00fado a 2 m ou menos do solo, a\u00ednda que, aparentemente, menos que outros tarsios, como o tarsio filipino ou o de Horsfield, xa que, por exemplo, carece de dedos adhesivos.\nP\u00e9nsase que o seu \u00e1mbito ou \u00e1rea de vida \u00e9 de ao redor dunha hect\u00e1rea ou menor.\nH\u00e1bitat e distribuci\u00f3n.\nA \u00e1rea de dispersi\u00f3n dos tarsios fantasmas circunscr\u00edbese a Indonesia, concretamente son end\u00e9micos da illa C\u00e9lebes, das pr\u00f3ximas illas Buton, Muna, Kabaena, Selayar e as illas Togian. Nelas est\u00e1n presentes at\u00e9 altitudes de 1 100 a 1500 m sobre o nivel do mar.\n\u00c9 moi prob\u00e1bel que as s\u00faas poboaci\u00f3ns estean subdivididas en numerosas subespecies alop\u00e1tricas (insulares) e parap\u00e1tricas, segundo algunhas hip\u00f3teses recentes.\nDe acordo con diversos estudos, este taxon enc\u00f3ntrase en bosques primarios (virxes), secundarios (afectados pola man do home), mangleiros, cultivos e xard\u00edns, as\u00ed como nunha certa variedade doutros h\u00e1bitats con diferentes graos de perturbaci\u00f3n humana, pero que subministren cobertura arbustiva adecuada.\nComportamento.\nSon primates de h\u00e1bitos nocturnos, que viven en grupos pequenos de 2 a 6 individuos, de costumes monog\u00e1micas ou polig\u00e1micas.\nA s\u00faa dieta componse nun 100 % de presas animais vivas (son carn\u00edvoros), fundamentalmente insectos (insect\u00edvoros) e, ocasionalmente, alg\u00fans pequenos vertebrados, como roedores e r\u00e9ptiles.\nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resumo."}
{"id": "332663", "revid": "98629", "url": "https://gl.wikipedia.org/wiki?curid=332663", "title": "Balaeniceps rex", "text": "Balaeniceps rex \u00e9 unha especie de ave africana similar a unha cego\u00f1a, \u00fanica especie do x\u00e9nero Balaeniceps. Caracter\u00edzase por ter un peteiro masivo que lembra a forma dun zapato, ao que se debe o nome equivalente a peteiro zapato que ten en moitos idiomas. A\u00ednda que en conxunto ten unha forma parecida a unha cego\u00f1a e anteriormente foi clasificado dentro da orde Ciconiiformes, o seu verdadeiro parentesco con outros grupos de aves \u00e9 ambiguo. Algunhas autoridades reclasific\u00e1rono e consid\u00e9rano agora dentro da orde Pelecaniformes. Os adultos son principalmente grises e os inmaturos son m\u00e1is marr\u00f3ns. Vive en \u00c1frica oriental tropical en grandes pantanos desde Sud\u00e1n a Zambia.\nTaxonom\u00eda e sistem\u00e1tica.\nO peteiro zapato non foi clasificado ata o s\u00e9culo XIX unha vez que se trouxeron algunhas peles a Europa. Pasaron alg\u00fans anos ata que os primeiros exemplares vivos chegaron a mans da comunidade cient\u00edfica. Por\u00e9n, esta ave era co\u00f1ecida xa polos antigos exipcios e \u00e1rabes. Tradicionalmente foi relacionado coas cego\u00f1as (Ciconiiformes), e foi mantido dentro do grupo delas na taxonom\u00eda de Sibley-Ahlquist, que agrupou un gran n\u00famero de taxons non relacionados dentro do seu \"Ciconiiformes\". M\u00e1is recentemente, \"B. rex\" foi considerado m\u00e1is pr\u00f3ximo aos pelicanos (base\u00e1ndose en comparaci\u00f3ns anat\u00f3micas) ou \u00e1s garzas (base\u00e1ndose en probas bioqu\u00edmicas; Hagey \"et al.\", 2002). A an\u00e1lise microsc\u00f3pica da estrutura da casca dos ovos feita por Konstantin Mikhailov en 1995 atopou que a casda dos ovos do \"B. rex\" lembra moito \u00e1 dos outros Pelecaniformes, xa que ten unha cuberta de groso material microglobular sobre a casca cristalina. Unha comparaci\u00f3n de ADN recente reforza a idea da s\u00faa pertenza a Pelecaniformes.\nAta agora, describ\u00edronse dous parentes f\u00f3siles do peteiro zapato, que son: \"Goliathia\" do Oligoceno temper\u00e1n de Exipto e \"Paludavis\" do Mioceno temper\u00e1n tam\u00e9n de Exipto. Suxeriuse que a enigm\u00e1tica ave f\u00f3sil africana \"Eremopezus\" era un parente del tam\u00e9n, pero as evidencias que o apoian est\u00e1n a\u00ednda por confirmar. Todo o que se sabe de \"Eremopezus\" \u00e9 que era unha ave moi grande, probablemente non voadora e con p\u00e9s flexibles, que lle permit\u00edan manexar vexetaci\u00f3n ou as presas.\nDescrici\u00f3n.\nO peteiro zapato \u00e9 unha ave alta, cunha altura entre 110 e 140\u00a0cm e alg\u00fans esp\u00e9cimes acadan os 152\u00a0cm. A lonxitude do peteiro \u00e1 cola pode oscilar entre 100 e 140\u00a0cm, e a envergadura de \u00e1s \u00e9 de 230 a 260\u00a0cm. En canto ao peso, este var\u00eda de 4 a 7\u00a0kg. Un macho pesa como media uns 5,6\u00a0kg e \u00e9 meirande que unha femia t\u00edpica, que adoita pesar 4,9\u00a0kg. A caracter\u00edstica distintiva desta especie \u00e9 o seu enorme e bulboso peteiro de cor palla e con marcas cincentas err\u00e1ticas. O culme exposto (ou medida ao longo da parte m\u00e1is alta da mand\u00edbula superior) \u00e9 de 18,8 a 24\u00a0cm. Igual que ocorre nos pelicanos, a mand\u00edbula superior ten unha n\u00edtida quilla, e acaba no extremo nunha forte \"u\u00f1a\" vertical. As patas de cor escura son bastante longas, cunha lonxitude tarsal de 21,7 a 25,5\u00a0cm. Os p\u00e9s do \"B. rex\" son excepcionalmente longos, e a deda media ten unha lonxitude de 16,8 a 18,5\u00a0cm, e probablemente axuda a esta especie a manterse de p\u00e9 sobre a vexetaci\u00f3n acu\u00e1tica cando est\u00e1 a cazar. O pescozo \u00e9 relativamente m\u00e1is curto e groso que ao doutras aves acu\u00e1ticas pernaltas como as garzas e gr\u00faas. As \u00e1s son largas, cunha lonxitude da corda m\u00e1xima alar de 58,8 a 78\u00a0cm, e est\u00e1n ben adaptadas para o voo planando.\nA plumaxe dos adultos \u00e9 gris azulada con plumas de voo de cor gris lousa m\u00e1is escuras. O peito presenta algunhas plumas alongadas, que te\u00f1en talos (c\u00e1lamos) escuros. Os inmaturos te\u00f1en unha cor da plumaxe similar, pero cun ton gris m\u00e1is escuro ou marr\u00f3n. Cando acaban de eclosionar, te\u00f1en un peteiro bastante pequeno, que \u00e9 inicialmente de cor gris prata. O peteiro faise m\u00e1is grande cando os pitos te\u00f1en 23 d\u00edas de vida e est\u00e1 ben desenvolvido aos 43 d\u00edas.\nPatr\u00f3n de voo.\nCando planan mante\u00f1en as \u00e1s estendidas e, igual que fan os pelicanos e as cego\u00f1as do x\u00e9nero \"Leptoptilos\", voan co pescozo retra\u00eddo. A s\u00faa velocidade de batido de \u00e1s \u00e9 duns 150 batidos por minuto, polo que \u00e9 unha das m\u00e1is lentas entre as aves, coa excepci\u00f3n das especies grandes de cego\u00f1as. O padr\u00f3n \u00e9 alternar o batido con ciclos de deslizamento de aproximadamente sete segundos, o que sit\u00faa a s\u00faa distancia de deslizamento entre a das cego\u00f1as grandes e o c\u00f3ndor andino (\"Vultur gryphus\"). Cando se asusta, o peteiro zapato intenta voar, pero a non m\u00e1is de 100 a 500 m da s\u00faa anterior posici\u00f3n. \u00c9 raro que faga voos longos, e s\u00f3 fai uns poucos voos que vaian al\u00e9n da distancia m\u00ednima para procurar alimento de 20 m.\nIdentificaci\u00f3n.\nA curta distancia pode distinguirse doadamente polas s\u00faas caracter\u00edsticas \u00fanicas. En voo, o seu singular peteiro non pode distinguirse tan ben, e a s\u00faa silueta lembra a dunha cego\u00f1a ou c\u00f3ndor, pero as s\u00faas plumas son dun distintivo gris azulado. Tam\u00e9n \u00e9 infrecuente que a s\u00faa cola te\u00f1a a mesma cor que as \u00e1s. En condici\u00f3ns de mala visibilidade, o seu tama\u00f1o e envergadura alar poden distinguilo doutras aves do seu h\u00e1bitat. As patas te\u00f1en m\u00e1is ou menos a mesma lonxitude que as das cego\u00f1as, e cando voa est\u00e9ndense cara a atr\u00e1s bastante m\u00e1is que a cola. O tama\u00f1o das \u00e1s \u00e1 cola non pode utilizarse para a identificaci\u00f3n; \u00e9 similar ao de diversas especies de aves.\nDistribuci\u00f3n e h\u00e1bitat.\nVive en pantanos de auga doce de \u00c1frica tropical central, desde o sur do Sud\u00e1n ata partes do oriente da Rep\u00fablica Democr\u00e1tica do Congo, Ruanda, Uganda, occidente de Tanzania e norte de Zambia. A especie \u00e9 m\u00e1is numerosa na subrexi\u00f3n do Nilo occidental e \u00e1reas adxacentes do sur do Sud\u00e1n; a s\u00faa presenza \u00e9 tam\u00e9n significativa en zonas h\u00famidas de Uganda e oeste de Tanzania. Hai rexistros de poboaci\u00f3ns m\u00e1is illadas en Kenya, a Rep\u00fablica Centroafricana, norte do Camer\u00fan, suroeste de Etiop\u00eda, e Malaui. Tam\u00e9n se observaron exemplares divagantes na cunca do Okavango, Botswana e no tramo alto do r\u00edo Congo. A distribuci\u00f3n desta especie parece coincidir en gran medida coa do papiro e peixes pulmonados africanos. Non \u00e9 migratorio e s\u00f3 realiza limitados movementos estacionais debido aos cambios no seu h\u00e1bitat, a dispo\u00f1ibilidade de comida e as molestias causadas polos humanos.\nO peteiro zapato viven en grandes pantanos de auga doce. Case todas as zonas h\u00famidas que son atractivas para a especie te\u00f1en vexetaci\u00f3n non alterada de \"Cyperus papyrus\" e xuncos \"Phragmites\" e \"Typha\". A\u00ednda que a s\u00faa distribuci\u00f3n corresponde grosso modo coa do papiro en \u00c1frica central, a especie parece evitar os pantanos con s\u00f3 papiros e a mi\u00fado vese m\u00e1is atra\u00edda por \u00e1reas con vexetaci\u00f3n mixta. M\u00e1is raramente, a especie viuse aliment\u00e1ndose en campos de arroz e plantaci\u00f3ns inundadas.\nComportamento e ecolox\u00eda.\nO \"B. rex\" \u00e9 unha ave de movementos lentos e tende a permanecer quieta durante longos per\u00edodos de tempo, polo que a especie se ten descrito como \"similar a unha estatua\". Son moi sensibles \u00e1s molestias creadas polos seres humanos e poden abandonar os seus ni\u00f1os se son asustadas polos humanos. Por\u00e9n, cando se est\u00e1n a alimentar e hai unha mesta vexetaci\u00f3n entre eles e os humanos, esta ave pode ser bastante tranquila. \u00c9 atra\u00edda por augas pouco oxixenadas nas que os peixes van con frecuencia \u00e1 superficie para respirar. Excepcionalmente nunha ave do seu tama\u00f1o, permanece de p\u00e9 ou sobre vexetaci\u00f3n flotante, de modo que se parece algo a un xac\u00e1nido xigante, a\u00ednda que tam\u00e9n fai o mesmo a especie de garza de similar tama\u00f1o e ocasionalmente simp\u00e1trica \"Ardea goliath\". Os peteiro zapatos alim\u00e9ntanse normalmente en augas lamacentas e, como son animais solitarios, procuran comida a unha distancia m\u00ednima unhas das outras de 20 m, mesmo cando as poboaci\u00f3ns son relativamente densas. Esta especie axexa as s\u00faas presas pacientemente, nunha lenta espera. Mentres est\u00e1 a cazar, d\u00e1 pasos moi lentos e frecuentemente permanece inm\u00f3bil. A diferenza doutras aves acu\u00e1ticas similares, esta especie caza fi\u00e1ndose exclusivamente da vista e que se saiba non realiza unha caza t\u00e1ctil. Cando descobre unha presa, lanza un forte golpe ou estocada co seu peteiro. Por\u00e9n, dependendo do tama\u00f1o da presa, o tempo que a manexa no peteiro despois da captura pode ser de m\u00e1is de 10 minutos. Arredor do 60% dos intentos de captura te\u00f1en \u00e9xito. Con frecuencia arrastra auga e vexetaci\u00f3n durante o peteirazo, que despois son expelidas polas beiras das mand\u00edbula. A actividade dos hipop\u00f3tamos pode beneficiar inadvertidamente a esta ave, xa que estes mam\u00edferos cando est\u00e1n mergullados \u00e1s veces forzan os peixes a iren \u00e1 superficie da auga.\nSon esencialmente pisc\u00edvoros pero poden depredar unha considerable variedade de vertebrados acu\u00e1ticos do tama\u00f1o axeitado. As especies de presas preferidas son os peixes pulmonados \"Protopterus aethiopicus\" e o \"Polypterus senegalus\" e varias especies do x\u00e9nero \"Tilapia\" e de siluros principalmente do x\u00e9nero \"Clarias\". Outras presas que poden comer son ras, cobras acu\u00e1ticas, monitores (\"Varanus niloticus\") e cr\u00edas de crocodilos. M\u00e1is raramente, comen tartarugas, caracois, roedores e pequenas aves anseriformes. Hai un s\u00f3 informe de que comeron cr\u00edas do ant\u00edlope \"Kobus leche\", pero isto necesita confirmaci\u00f3n. Como ten un peteiro de beiras cortantes, de gran tama\u00f1o e de ampla apertura, pode cazar presas grandes, e a mi\u00fado trata de capturar presas de maior tama\u00f1o que outras aves similares. Os peixes que come te\u00f1en unha lonxitude entre 15 e 50\u00a0cm e un peso de arredor de 500 g, a\u00ednda que te\u00f1en atacado peixes pulmonados de ata 1 m. As cobras que comen son normalmente de entre 50 e 60\u00a0cm de longo. Nos pantanos do lago Bangweulu de Zambia, as principais presas que levan para alimentar as cr\u00edas son os siluros \"Clarias gariepinus\" (syn. \"C. mossambicus\") e cobras acu\u00e1ticas. En Uganda, os peixes pulmonados e os siluros son o alimento preferido para darlles \u00e1s cr\u00edas. O seu gran peteiro \u00fasano \u00e1s veces para cavar na lama do fondo das lagoas para extraer os peixes pulmonados que est\u00e1n soterrados pasando a s\u00faa estivaci\u00f3n.\nReproduci\u00f3n.\nA natureza solitaria de \"B. rex\" apl\u00edcase tam\u00e9n aos seus h\u00e1bitos reprodutores. Os ni\u00f1os normalmente aparecen nunhas densidades de menos de tres ni\u00f1os por quil\u00f3metro cadrado, o que os diferencia de garzas, corvos mari\u00f1os, pelicanos e cego\u00f1as, que ani\u00f1an predominantemente en colonias. A parella reprodutora defende vigorosamente un territorio de 2 a 4\u00a0km2 dos seus conespec\u00edficos. No extremo norte e sur da \u00e1rea de distribuci\u00f3n da especie a nidaci\u00f3n empeza xusto despois de que acaba a \u00e9poca de chuvias. En rexi\u00f3ns m\u00e1is centrais da s\u00faa \u00e1rea, pode ani\u00f1ar preto do final da estaci\u00f3n h\u00famida para que a eclosi\u00f3n te\u00f1a lugar arredor do comezo da seguinte estaci\u00f3n h\u00famida. O ni\u00f1o constr\u00faeno entre ambos os membros da parella sobre unha plataforma flotante, despois de limpar unha \u00e1rea de aproximadamente 3 m de di\u00e1metro. A gran, plataforma de nidaci\u00f3n plana est\u00e1 a mi\u00fado parcialmente mergullada na auga e pode ter 3 m de profundidade. O ni\u00f1o propiamente dito ten un di\u00e1metro de 1 a 1,7 m. Tanto o ni\u00f1o coma a plataforma est\u00e1n feitas de vexetaci\u00f3n acu\u00e1tica. En Sudan, os ni\u00f1os aparentemente pod\u00edan soportar o peso dun home adulto, a\u00ednda que non son tan robustos en Zambia. Po\u00f1en dun a tres ovos. Estes ovos miden de 80 a 90\u00a0mm de alto por 56 a 61\u00a0mm, e pesan arredor de 164 g. A incubaci\u00f3n dura uns 30 d\u00edas. Ambos os proxenitores incuban, dan sombra, protexen e alimentan as cr\u00edas, a\u00ednda que as femias parecen dedicarse a iso algo m\u00e1is. Os alimentos son regurxitados enteiros desde a gorxa directamente ao peteiro dos piti\u00f1os. Os peteiro zapatos raramente cr\u00edan m\u00e1is dun polo, pero poden eclosionar m\u00e1is. Os polos novos consid\u00e9ranse como reservas de seguridade en caso de que o m\u00e1is vello deles morra ou sexa d\u00e9bil. Empluman arredor de 105 d\u00edas despois da eclosi\u00f3n e as aves poden voar ben aos 112 d\u00edas. Con todo, despois, a\u00ednda son alimentados durante un mes ou m\u00e1is. As cr\u00edas chegan \u00e1 madureza sexual completa en tres anos.\nVoz.\nO peteiro zapato \u00e9 normalmente silencioso, pero realiza exhibici\u00f3ns de repeniques co peteiro no ni\u00f1o. Cando est\u00e1n facendo estas exhibici\u00f3ns, os adultos poden tam\u00e9n emitir un son parecido ao \"mu\" das vacas e tam\u00e9n ch\u00edos moi agudos. Tanto as cr\u00edas coma os adultos realizan repeniques co peteiro durante a tempada de nidaci\u00f3n como unha forma de comunicarse. Cando as cr\u00edas piden comida, fan chamadas cun son incriblemente semellante ao do impo humano. Nun caso, oiuse a un adulto en voo grallar roucamente, aparentemente como un signo de agresi\u00f3n cara a un marab\u00fa (\"Leptoptilos crumeniferus\") que se aproximaba.\nStatus e conservaci\u00f3n.\nA s\u00faa poboaci\u00f3n est\u00edmase entre 5.000 e 8.000 individuos, a maior\u00eda dos cales viven en pantanos do Sud\u00e1n, Uganda, parte oriental da Rep\u00fablica Democr\u00e1tica do Congo, e Zambia. Hai tam\u00e9n unha poboaci\u00f3n viable na zona h\u00famida de Malagarasi en Tanzania. BirdLife International clasificouna como Vulnerable, e a principal ameaza que a afecta \u00e9 a destruci\u00f3n do h\u00e1bitat, molestias e a caza.\nRelaci\u00f3ns cos humanos.\nEsta especie \u00e9 considerada unha das m\u00e1is desexables en \u00c1frica polos ornit\u00f3logos. Hai imaxes do antigo Exipto que representan esta ave."}
{"id": "332665", "revid": "27155", "url": "https://gl.wikipedia.org/wiki?curid=332665", "title": "Balaeniceps", "text": ""}
{"id": "332668", "revid": "98629", "url": "https://gl.wikipedia.org/wiki?curid=332668", "title": "Colin Groves", "text": "Colin Peter Groves, nado o 24 de xu\u00f1o de 1942, en Londres, Inglaterra , \u00e9 un zo\u00f3logo e antrop\u00f3logo, profesor de antropolox\u00eda biol\u00f3xica da Australian National University de Canberra, Australia.\nTraxectoria.\nFormaci\u00f3n e primeiros anos.\nNado en Londres, Inglaterra en 1942, acadou no University College de Londres o t\u00edtulo de \"Bachelor of Science\" en 1963, e o doutoramento (\"Ph.D.\") no \"Royal Free Hospital School of Medicine\" da mesma universidade en 1966.\nDesde 1966 a 1973, Groves fixo estudos de posdoutoramento na Universidade de California, Berkeley, onde tam\u00e9n foi profesor \"Fellow\".\nAs\u00ed mesmo impartiu clases no \"Queen Elizabeth College\" de Londres e na Universidade de Cambridge.\nEn Australia.\nEn 1974 emigrou a Australia, onde desde esa data dita clases na \"Australian National University\" de Canberra,\nsendo promovido a catedr\u00e1tico no ano 2000.\nOs seus intereses acad\u00e9micos c\u00e9ntranse na evoluci\u00f3n dos humanos e outros primates e mam\u00edferos, na antropolox\u00eda biol\u00f3xica e na etnobiolog\u00eda.\nGroves levou a cabo extensos traballos de campo en Kenya, Tanzania, Ruanda, India, Ir\u00e1n, China, Indonesia, Sri Lanka e a Rep\u00fablica Democr\u00e1tica do Congo.\nXunto co bi\u00f3logo checo Vratislav Maz\u00e1k, Groves foi o descritor da especie \"Homo ergaster\". As\u00ed mesmo, en 2010, xunto con Myron Shekelle, bi\u00f3logo evolutivo, ec\u00f3logo e tax\u00f3nomo da \"Western Washington University\", de Bellingham, Estados Unidos, describiu o novo x\u00e9nero de primate tars\u00edido \"Carlito\".\nGroves tam\u00e9n escribiu libros sobre a taxonom\u00eda dos primates, publicado pola Smithsonian Institution o ano 2001, e dos ungulados, publicado por The Johns Hopkins University Press en 2011.\n\u00c9 un membro activo da organizaci\u00f3n \"Australian Skeptics\" (Esc\u00e9pticos australianos), e publicou numerosos artigos sobre escepticismo relixioso, ademais doutros dentro da s\u00faa \u00e1rea de traballo directa. Tam\u00e9n dirixiu numerosos debates con creacionistas e anti evolucionistas.\nAbreviatura.\nA abreviatura Groves empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "332669", "revid": "23204", "url": "https://gl.wikipedia.org/wiki?curid=332669", "title": "Myron Shekelle", "text": "Myron Shekelle \u00e9 un bi\u00f3logo evolutivo, ec\u00f3logo e tax\u00f3nomo da Western Washington University, de Bellingham, nos Estados Unidos de Am\u00e9rica.\nTraxectoria.\nEn 2010, xunto con Colin Groves, zo\u00f3logo e antrop\u00f3logo, profesor de antropolox\u00eda biol\u00f3xica da Australian National University de Canberra, Australia. describiu o novo x\u00e9nero de primate tars\u00edido \"Carlito\".\nOs seus intereses acad\u00e9micos c\u00e9ntranse no estudo dos primates, a ecolox\u00eda, a evoluci\u00f3n, a taxonom\u00eda e a conservaci\u00f3n dos primates.\nAbreviatura.\nA abreviatura Shekelle empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "332671", "revid": "56817", "url": "https://gl.wikipedia.org/wiki?curid=332671", "title": "Arato", "text": "Arato \u00e9 un antrop\u00f3nimo de orixe grega que pode referirse a:"}
{"id": "332672", "revid": "6279", "url": "https://gl.wikipedia.org/wiki?curid=332672", "title": "I\u00f1aki L\u00f3pez", "text": "I\u00f1aki L\u00f3pez Rold\u00e1n, nado en Portugalete o 4 de agosto de 1973, \u00e9 un xornalista e presentador vasco, que desempe\u00f1ou a meirande parte da s\u00faa carreira profesional en programas do grupo EITB, a radiotelevisi\u00f3n p\u00fablica vasca. O seu reco\u00f1ecemento no panorama nacional d\u00e9bese \u00f3 espazo La sexta noche."}
{"id": "332673", "revid": "23204", "url": "https://gl.wikipedia.org/wiki?curid=332673", "title": "I\u00f1aki L\u00f3pez Rold\u00e1n", "text": ""}
{"id": "332678", "revid": "1131", "url": "https://gl.wikipedia.org/wiki?curid=332678", "title": "Arthur Machen", "text": "Arthur Machen, nado en Caerleon o 3 de marzo de 1863 e finado en Londres o 30 de marzo de 1947, foi un escritor e xornalista gal\u00e9s.\nTraxectoria.\nAutor de relatos de terror e fantas\u00eda, e actor. Tam\u00e9n \u00e9 lembrado por ser o principal creador do mito dos Anxos de Mons, lenda relacionada coas tropas brit\u00e1nicas durante a primeira guerra mundial."}
{"id": "332679", "revid": "23204", "url": "https://gl.wikipedia.org/wiki?curid=332679", "title": "Tove Lo", "text": "Ebba Tove Elsa Nilsson, nada en Estocolmo o 29 de setembro de 1987, \u00e9 unha cantante sueca m\u00e1is co\u00f1ecida polo seu nome art\u00edstico Tove Lo. Naceu e medrou en Djursholm, un suburbio de Estocolmo, onde se graduou na escola de m\u00fasica Rytmus Musikergymnasiet. Lo formou o grupo de rock Tremblebee en 2006. Despois da disoluci\u00f3n de Tremblebee, Lo comezou a s\u00faa carreira como letrista conseguindo un contrato con Warner/Chappell Music no 2011. Traballando cos produtores Alexander Kronlund, Max Martin e Xenomania, Lo converteuse nunha exitosa letrista mentres compo\u00f1\u00eda e interpretaba as s\u00faas propias composici\u00f3ns. No 2014, asinou co colectivo de Martin, Wolf Cousins, e conseguiu un acordo de gravaci\u00f3n con Island e Polydor Records."}
{"id": "332680", "revid": "23204", "url": "https://gl.wikipedia.org/wiki?curid=332680", "title": "Ebba Tove Elsa Nilsson", "text": ""}
{"id": "332681", "revid": "89787", "url": "https://gl.wikipedia.org/wiki?curid=332681", "title": "Suliformes", "text": "A orde Suliformes (denominada \"Phalacrocoraciformes\" por \"Christidis &amp; Boles 2008\") \u00e9 unha orde proposta polo IOC, que actualmente incl\u00fae os corvos mari\u00f1os, os mascatos e as \"Anhinga\". Tendo en conta as evidencias recentes de que o grupo tradicional dos Pelecaniformes \u00e9 polifil\u00e9tico, suxeriuse que o grupo sexa dividido para reflectir as s\u00faas verdadeiras relaci\u00f3ns evolutivas.\nSistem\u00e1tica e evoluci\u00f3n.\nDas familias que formaban antes parte de Pelecaniformes s\u00f3 permanecen nese grupo Pelecanidae, Balaenicipitidae, e Scopidae. A familia Phaethontidae foi separada e clasificada nunha orde propia, Phaethontiformes. As an\u00e1lises xen\u00e9ticas parecen indicar que Pelecaniformes est\u00e1 en realidade estreitamente emparentado con Ardeidae e Threskiornithidae. En canto aos Suliformes, estes est\u00e1n distantemente relacionados cos actuais Pelecaniformes. Segundo Hackett \"et al\". (2008), as mobellas, ping\u00fc\u00edns, cego\u00f1as, e tam\u00e9n os Suliformes e Pelecaniformes, parece que evolucionaron todos dun antepasado com\u00fan. Suxeriuse para eles un superorde, o das aves acu\u00e1ticas superiores.\nNo traballo fundamental do ano 2008 \"Systematics and Taxonomy of Australian Birds\" (Sistem\u00e1tica e Taxonom\u00eda das Aves Australianas), os ornit\u00f3logos australianos Les Christidis e Walter E. Boles acu\u00f1aron o nome Phalacrocoraciformes para o grupo debido a que hai un n\u00famero moito maior de especies de corvos mari\u00f1os (Phalacrocoracidae) que de mascatos (Sulidae). Por\u00e9n, esta denominaci\u00f3n non foi adoptada polos demais ornit\u00f3logos.\nEn 1994, o ornit\u00f3logo norteamericano Walter J. Bock escribiu que o nome Suloidea fora utilizado de forma consistente como termo para unha superfamilia que conti\u00f1a as d\u00faas familias, e, por tanto, \"Sulidae\" e non \"Phalacrocoracidae\" deber\u00eda de ter prioridade en calquera clasificaci\u00f3n que contivese os dous x\u00e9neros.\nEn 2010, a American Ornithologists' Union (AOU) adoptou o termo Suliformes para o taxon. A esta seguiuna o International Ornithological Congress (IOC) en 2011.\nEn 1994, Martyn Kennedy e colegas constru\u00edron un conxunto de datos de comportamentos, e a \u00e1rbore resultante que mostrabas un alto nivel de congruencia coas filoxenias existentes baseadas na xen\u00e9tica ou morfolox\u00eda. Mostraba que os \"Anhinga\" eran un grupo irm\u00e1n dos corvos mari\u00f1os, mascatos, e pelicanos, despois estaban relacionados coas fragatas e finalmente cos faet\u00f3ntidos como ramificaci\u00f3ns temper\u00e1ns progresivas.\nCladograma baseado en Gibb, C.G. \"et al\". (2013)"}
{"id": "332682", "revid": "89787", "url": "https://gl.wikipedia.org/wiki?curid=332682", "title": "Isabel de Saavedra", "text": "Isabel de Saavedra, nada no ano 1584 en Madrid e finada en 1652, foi unha filla natural de Miguel de Cervantes, a s\u00faa \u00fanica descendente reco\u00f1ecida, ag\u00e1s polo seu outro suposto fillo napolitano, Promontorio.\nTraxectoria.\nFoi filla de Miguel de Cervantes e da s\u00faa amante Ana de Villafranca (1563-1598), unha muller casada a quen o escritor co\u00f1eceu pouco despois de volver do seu cativerio en Alxer en 1580. Cando naceu Isabel, o escritor desentendeuse dela e da s\u00faa nai ao coincidir o evento co \u00e9xito da s\u00faa primeira novela, \"La Galatea\" e o seu compromiso matrimonial con Catalina de Salazar, que acabou en divorcio. En 1598 morreu Ana de Villafranca e ao ano seguinte Cervantes asumiu a s\u00faa responsabilidade como pai, reco\u00f1ecendo a nena cando xa ti\u00f1a catorce anos e reclam\u00e1ndoa a trav\u00e9s da s\u00faa irm\u00e1 Magdalena, que a puxo ao seu servizo e lle deu o seu segundo apelido, Saavedra, raz\u00f3ns que poden explicar en parte o tenso v\u00ednculo que houbo entre os dous; segundo Maganto:\nIsabel foi bautizada, segundo a partida que descubriu Emilio Maganto Pav\u00f3n, o 9 de abril de 1584 na igrexa dos Santos Xusto e Pastor, o que permite desbotar a especulaci\u00f3n anterior de que fose acaso filla de Magdalena de Cervantes e de Juan de Urbina. Maganto Pav\u00f3n aporta 31 documentos novos e in\u00e9ditos sobre a filla de Cervantes que o desminten. En opini\u00f3n de Maganto, Isabel foi, con Catalina de Salazar, a esposa de Cervantes, a muller que m\u00e1is influ\u00edu na vida do autor.\nVida persoal.\nO seu primeiro home, Diego Sanz del \u00c1guila, faleceu inesperadamente; o segundo, Luis de Molina, foi un arranxo mal desexado. Sostivo unha relaci\u00f3n ad\u00faltera con Juan de Urbina, con quen tivo unha filla, Isabel Sanz de Saavedra, finada aos dous anos de idade."}
{"id": "332687", "revid": "89787", "url": "https://gl.wikipedia.org/wiki?curid=332687", "title": "Saco gular", "text": "O saco gular ou bolsa gular \u00e9 unha bolsa de pel inflable presente na rexi\u00f3n cervical nalgunhas especies de aves, mam\u00edferos, r\u00e9ptiles e anfibios, utilizada para amplificar sons, almacenar alimentos ou o cortexo.\nEsta bolsa \u00e9 particularmente prominente nalgunhas aves mari\u00f1as como os corvos mari\u00f1os e os pelicanos, nos cales forman un saco utilizado para almacenar alimento temporalmente. Nos corvos mari\u00f1os esta bolsa \u00e9 coloreada, o cal posiblemente te\u00f1a unha funci\u00f3n nas interacci\u00f3ns sociais e o cortexo. Isto \u00e9 evidente nas fragatas, as cales \u00ednflana durante os rituais de apareamento durante uns 20 minutos, lucindo como un gran globo vermello.\nComo os corvos mari\u00f1os son parentes m\u00e1is pr\u00f3ximos dos mascatos e \"Anhinga\" (que non te\u00f1en unha bolsa gular prominente) que de fragatas ou pelicanos, pode deducirse que neles a bolsa gular pode ser plesiom\u00f3rfica ou adquirida por evoluci\u00f3n paralela.\nEn mam\u00edferos como as morsas, algunhas especies de xib\u00f3ns e o siamang, os orangut\u00e1ns machos e moitos anfibios (saco vocal), e r\u00e9ptiles (pregamento gular) esta bolsa pode inflarse para producir e amplificar os sons, advertir aos seus rivais e atraer \u00e1s femias. No drag\u00f3n de Komodo funciona facilitando a respiraci\u00f3n mientres corre."}
{"id": "332688", "revid": "27155", "url": "https://gl.wikipedia.org/wiki?curid=332688", "title": "Bolsa gular", "text": ""}
{"id": "332689", "revid": "15490", "url": "https://gl.wikipedia.org/wiki?curid=332689", "title": "Adr\u00e9i", "text": "Adr\u00e9i. Revista de lliteratura foi unha revista literaria en lingua asturiana publicada en Oviedo e fundada polos escritores Xuan Bello, Berta Pi\u00f1\u00e1n e Ant\u00f3n Garc\u00eda. O seu primeiro n\u00famero publicouse en 1986 e o s\u00e9timo e derradeiro en 1992.\nCaracter\u00edsticas.\nNa revista \"Adr\u00e9i\" conviviron d\u00faas tendencias. Por unha banda, serviu como revista xeracional da literatura asturiana e de punto de encontro dos escritores m\u00e1is significativos da segunda xeraci\u00f3n do Surdimientu. Nela viron a luz traballos de autores como Ant\u00f3n Garc\u00eda, Concha Quintana ou Xilbertu Llano. Por outra banda, tam\u00e9n foron publicadas obras de autores xa consagrados na literatura asturiana como Xuan Xos\u00e9 S\u00e1nchez Vicente, ou autores vinculados co Conceyu d'Asturies de Madrid como Alfonso Vel\u00e1zquez ou Xos\u00e9 \u00c1lvarez, \"Pin\"."}
{"id": "332690", "revid": "25871", "url": "https://gl.wikipedia.org/wiki?curid=332690", "title": "Adr\u00e9i. Revista de lliteratura", "text": ""}
{"id": "332692", "revid": "15490", "url": "https://gl.wikipedia.org/wiki?curid=332692", "title": "Mar\u00eda Goyri", "text": "Mar\u00eda Amalia Goyri y Goyri, nada en Madrid o 29 de agosto de 1874 e finada na mesma cidade o 28 de novembro de 1954, foi unha escritora, investigadora, profesora, fil\u00f3loga, pedagoga e feminista espa\u00f1ola. Foi tam\u00e9n a primeira estudante oficial de Filosof\u00eda e Letras da universidade espa\u00f1ola (1896) e formou parte da vangarda de defensores dos dereitos da muller. Os seus estudos sobre o romanceiro espa\u00f1ol, xunto co seu home Ram\u00f3n Men\u00e9ndez Pidal, sentaron as bases da investigaci\u00f3n neste campo.\nPremios Mar\u00eda Goyri.\nA Universidade do Pa\u00eds Vasco estabeleceu o \"Premio Mar\u00eda Goyri \u00e1 inclusi\u00f3n de perspectiva de x\u00e9nero nos traballos de fin de m\u00e1ster\" que outorga dende o ano 2012 en marzo co gallo do D\u00eda Internacional das Mulleres."}
{"id": "332694", "revid": "25871", "url": "https://gl.wikipedia.org/wiki?curid=332694", "title": "Mar\u00eda Amalia Goyri y Goyri", "text": ""}
{"id": "332698", "revid": "89787", "url": "https://gl.wikipedia.org/wiki?curid=332698", "title": "Le Journal d'une femme de chambre", "text": "Le Journal d'une femme de chambre (\"Diario dunha camareira\") \u00e9 unha novela francesa de Octave Mirbeau, publicada en 1900. Foi traducida a trinta idiomas, mais a\u00ednda non conta cunha versi\u00f3n en galego.\nTrama.\nC\u00e9lestine narra en primeira persoa alg\u00fans dos acontecementos da s\u00faa vida de empregada como camareira ou criada. No texto a autora denuncia a domesticidade como unha forma de escravitude dos tempos modernos e exhibe os segredos repugnantes da burgues\u00eda. Mirbeau escandalizou os contempor\u00e1neos.\nAdaptaci\u00f3ns.\nA obra foi levada ao cinema en catro ocasi\u00f3ns:"}
{"id": "332699", "revid": "89787", "url": "https://gl.wikipedia.org/wiki?curid=332699", "title": "Jos\u00e9 Pascual L\u00f3pez Cort\u00f3n", "text": "Jos\u00e9 Pascual L\u00f3pez Cort\u00f3n, nado en Cedeira en 1817 e finado na Coru\u00f1a o 15 de xaneiro de 1878, foi un comerciante, escritor e mecenas galego.\nTraxectoria.\nEra neto de Manuel Cort\u00f3n y Neira, militar que participara na guerra de independencia contra os franceses. Ao finarlle o pai, Jos\u00e9 Luis L\u00f3pez, con doce anos de idade marchou a Porto Rico, onde viviu na casa dun t\u00edo e fixo fortuna, probablemente coa compra-venda de escravos negros. De volta, casou coa compostel\u00e1 Julia Viqueira e reedificou un pazo en San Fiz de Vixoi, Bergondo.\nA pedimento de Benito Vicetto, organizou os primeiros xogos florais de Galicia, o 2 de xullo de 1861 na Coru\u00f1a, e encargou a Antonio de la Iglesia a elaboraci\u00f3n do \"\u00c1lbum de la Caridad\", que recolleu os traballos deses xogos as\u00ed como outros doutros autores galegos do momento e seis composici\u00f3ns do propio L\u00f3pez Cort\u00f3n. Os beneficios da venda dos exemplares desta publicaci\u00f3n destin\u00e1ronse ao hospicio provincial, por mediaci\u00f3n da s\u00faa presidenta, Juana de Vega.\nL\u00f3pez Cort\u00f3n foi un dos primeiros promotores da Instituci\u00f3n Libre de Ense\u00f1anza en Galicia.\nTivo tes fillos: Carmen (que casar\u00eda en 1893 con Manuel Bartolom\u00e9 Coss\u00edo), Luisa (que ser\u00eda nai de Xo\u00e1n Vicente Viqueira) e Jos\u00e9 (enxe\u00f1eiro).\nReco\u00f1ecementos.\nA Real Academia Galega f\u00edxolle unha homenaxe no camposanto de Santo Amaro no centenario do pasamento e, dende 2009, unha r\u00faa da Coru\u00f1a leva o seu nome."}
{"id": "332700", "revid": "98629", "url": "https://gl.wikipedia.org/wiki?curid=332700", "title": "Harper Lee", "text": "Nelle Harper Lee, nada en Monroeville (Alabama) o 28 de abril de 1926 e finada na mesma cidade o 19 de febreiro de 2016, foi unha escritora estadounidense co\u00f1ecida pola s\u00faa novela \"To Kill a Mockingbird\" (1960), obra ga\u00f1adora do premio Pulitzer, e que supuxo a s\u00faa \u00fanica obra publicada durante 55 anos, at\u00e9 a publicaci\u00f3n en 2015 de \"Go, Set a Watchman\".\nA primeira novela mencionada, \"To Kill a Mockinbird\" foi levada ao cinema en 1962 e galardoada con tres premios Oscar: actor, gui\u00f3n adaptado e direcci\u00f3n art\u00edstica."}
{"id": "332707", "revid": "72012", "url": "https://gl.wikipedia.org/wiki?curid=332707", "title": "Colin Peter Groves", "text": "https://gl.wikipedia.org/w/index.php?title=Colin_Groves&amp;redirect=no"}
{"id": "332708", "revid": "22570", "url": "https://gl.wikipedia.org/wiki?curid=332708", "title": "Lakua", "text": "Lakua \u00e9 un distrito da cidade de Vitoria, situado ao norte da mesma. Cunha poboaci\u00f3n de m\u00e1is de 50.000 habitantes \u00e9 o distrito m\u00e1is poboado da cidade.\nLimita ao norte co r\u00edo Zadorra, l\u00edmite norte da cidade, e co barrio de Abetxuko; ao sur co centro da cidade, ao leste coa localidade de Arriaga e o pol\u00edgono industrial do mesmo nome, e ao oeste co distrito de Ali.\nTr\u00e1tase dunha gran cuadr\u00edcula que comezou a constru\u00edrse na d\u00e9cada de 1960 como consecuencia do boom industrial na cidade. Posteriormente instalar\u00edase nel a sede do Goberno Vasco.\nEst\u00e1 formado polos barrios de Arriaga-Lakua, Lakuabizkarra e Lakua c\u00e9ntrica."}
{"id": "332709", "revid": "98629", "url": "https://gl.wikipedia.org/wiki?curid=332709", "title": "BMW M12", "text": "O BMW M12/13 turbo e un motor de F\u00f3rmula 1 de 1500 cc de 4 cilindros turboalimentado, baseado no motor est\u00e1ndar BMW M10 presentado en 1961, motorizou os coches de F1 de Brabham, Arrows, Benetton e ga\u00f1ou o campionato do mundo en . Tam\u00e9n motorizou o BMW GTP e o 2.0 litros naturalmente aspirado, o exitoso coche de March Engineering de F\u00f3rmula 2.\nHistoria.\nF\u00f3rmula 2.\nComo BMW M12, o motor dese\u00f1ado na d\u00e9cada de 1960 converteuse nun dos motores de maior \u00e9xito na competici\u00f3n. A partir do Campionato Europeo de Turismos, tam\u00e9n se utilizou na F\u00f3rmula 2, aumentado a dous litros e equipado con catro v\u00e1lvulas en cabeza, produc\u00eda m\u00e1is de 300 CV (224\u00a0kW). No Deutsche Rennsport Meisterschaft, unha variante de 1.400 cc (cun factor de 1.4 h\u00e1ndicap igual a 2000 cc) estaba turboalimentado por Paul Rosche de acordo cos regulamentos do Grupo 5 da FIA. Logo dun certo desenvolvemento, a potencia, a facilidade de conduci\u00f3n e a mellorada fiabilidade, especialmente nos coches IMSA (Asociaci\u00f3n Internacional de Deportes de Motor), e BMW comezou a pensar en entrar na F1.\nF\u00f3rmula Un.\nDurante a tempada , o equipo Brabham, ent\u00f3n propiedade de Bernie Ecclestone, utilizou tanto os vellos Cosworth DFV V8, como o BMW M12 turbo en carreiras seleccionadas nun programa de desenvolvemento. O BMW demostrou ser r\u00e1pido no seu primeiro ano na F\u00f3rmula Un, a\u00ednda que a s\u00faa fiabilidade con turboalimentaci\u00f3n nestes primeiros pasos era deficiente. O Campi\u00f3n do Mundo Nelson Piquet logrou a primeira vitoria para o motor na F1 cando levou a meta o Brabham, diante do seu compa\u00f1eiro de equipo Riccardo Patrese (no coche con motor Cosworth) no triste (Riccardo Paletti morreu ao comezo da carreira) Gran Premio do Canad\u00e1 de 1982 .\nEn , o piloto brasileiro Piquet ga\u00f1ou o seu segundo Campionato Mundial de pilotos de F\u00f3rmula Un nun Brabham BT52 alimentado exclusivamente polo motor BMW M12 turbo, que en 1983 daba aproximadamente 850 CV (630\u00a0kW) cos axustes da cualificaci\u00f3n e 640 CV (480\u00a0kW) en carreira. Piquet, que ga\u00f1ou os Grandes Premios de 1983 de Brasil, Italia e Europa, ga\u00f1ou o campionato por s\u00f3 dous puntos por diante do Renault de Alain Prost (Renault fora pioneiro na turboalimentaci\u00f3n na F1 en , pero non volver\u00eda a ga\u00f1ar o campionato do mundo na primeira era turbo (1977-1988)). A vitoria de Piquet foi a primeira vez que un coche propulsado por un motor turboalimentado ga\u00f1aba o Campionato Mundial.\n e foron anos dif\u00edciles para os motores de BMW na F\u00f3rmula Un. Piquet logrou as tres \u00faltimas vitorias do equipo Brabham durante as d\u00faas tempadas, ga\u00f1ando as carreiras de 1984 de Canad\u00e1 e Detroit, e o Gran Premio de Francia de 1985, a\u00ednda que o motor foi xeralmente considerado como o m\u00e1is potente da F1 naquel tempo, producindo unha potencia m\u00e1xima de aproximadamente 1.100 CV (820\u00a0kW) en axuste de clasificaci\u00f3n en . A\u00ednda que a potencia do motor nunca foi discutida, Piquet logrou nove poles en , con todo, a fiabilidade e durabilidade mec\u00e1nica do motor baixo carga de traballo completo sufr\u00eda roturas regularmente convert\u00e9ndose nunha caracter\u00edstica com\u00fan. Ademais, a FISA estableceu un l\u00edmite m\u00e1ximo de combustible de 220 litros por carreira (en 1982 e 1983 permit\u00edase a repostaxe), o 4 cilindros de BMW ti\u00f1a un alto consumo de combustible que a mi\u00fado os pilotos qued\u00e1banse sen combustible.\nNos anos e , a versi\u00f3n \"M12 / 13/1\" incl\u00ednase cara a un lado 72\u00b0 para usalo no extremadamente baixo Brabham BT55 (1986) e no m\u00e1is convencional Brabham BT56 (1987). O dese\u00f1o non tivo \u00e9xito, probablemente debido a problemas de enfriaxe no pequeno compartimento. O coche BMW serie IMSA GTP tam\u00e9n foi propulsado polo motor M12 turbo de 2,0 litros, con m\u00e1is de 850 CV en carreira. O motor de 1986 produc\u00eda unha sa\u00edda m\u00e1xima de 1.400 CV (1,044\u00a0kW) en axuste de cualificaci\u00f3n, o que o converter\u00eda no motor m\u00e1is potente de todos os motores turboalimentados, as\u00ed como nos motores non-turbo, utilizados nas carreiras de F\u00f3rmula 1. Con todo, tam\u00e9n hai que sinalar que, nese momento, non hab\u00eda xeito t\u00e9cnico efectivo de medir con precisi\u00f3n as cifras de potencia de m\u00e1is de 1.000 CV para verificar tales afirmaci\u00f3ns feitas polos enxe\u00f1eiros e os equipos de carreiras do momento. As cifras de produci\u00f3n reclamados eran xeralmente aceptadas dos c\u00e1lculos de enxe\u00f1er\u00eda te\u00f3ricos, que eran o seguinte: \u00e9 dicir, 0,1 bar de presi\u00f3n do turbo era cualificado nun valor de aproximadamente 20 CV (15\u00a0kW)). Durante 1986 con todo, foi o equipo Benetton o que utilizou o BMW M12 na posici\u00f3n vertical convencional, Gerhard Berger logrou a s\u00faa primeira vitoria e a primeira (e a \u00faltima) vitoria do equipo co motor BMW ao ga\u00f1ar o Gran Premio de M\u00e9xico de 1986. Benetton non continuar\u00eda cos motores de BMW en 1987, sen\u00f3n que se converteu de facto no equipo de f\u00e1brica de Ford usando os seus Ford TEC turbo no lugar do BMW.\nDurante o Gran Premio de Italia de 1986 en Monza, o Benetton B186 con motor BMW de Gerhard Berger logrou a velocidade m\u00e1is alta en li\u00f1a recta lograda por un coche de f\u00f3rmula 1 turbo naquel momento 352,22\u00a0km/h. De feito, os cinco primeiros coches m\u00e1is r\u00e1pidos no control de velocidade de Monza (Berger e o seu compa\u00f1eiro de equipo Teo Fabi, os Brabham de Derek Warwick e Riccardo Patrese e o Arrows de Thierry Boutsen) montaban o motor BMW M12.\nBMW anunciou a s\u00faa retirada oficial a finais de 1986 (malia que continuar\u00eda fornecendo a Brabham co seu motor inclinado no ano 1987), o xefe do equipo Arrows, Jackie Oliver negociou un acordo co apoio do principal patrocinador do equipo USF&amp;G para continuar co uso dos motores de BMW en posici\u00f3n vertical co nome da s\u00faa filial \"Megatron, Inc.\", fundada hab\u00eda tempo polo afeccionado da F1 John J. Schmidt, quen acu\u00f1ou a frase as carreiras de cabalos pode ser o deporte dos reis, pero as carreiras de autos son o deporte das corporaci\u00f3ns. Os motores foron atendidos polo gur\u00fa dos motores durante moito tempo de Arrows 'Heini Mader de Su\u00edza, un ex mec\u00e1nico de Jo Siffert.\nMegatron.\nRebautizado como \"Megatron\", os motores de BMW foron utilizados polo equipo Arrows nas tempadas e , as\u00ed como Ligier no ano . Na \u00faltima tempada dos turbos, Arrows foi un dos seis equipos con motores turbo e o \u00fanico equipo que a\u00ednda utilizaba os vellos motores de BMW. Durante a tempada de 1988 os motores de Megatron eran os turbos m\u00e1is antigos a\u00ednda en uso na F\u00f3rmula Un que databan de ( Ferrari, que estivera utilizando turbos desde , introducira un motor completamente novo en 1987).\nO programa Megatron terminou como resultado dun cambio do regulamento de motores na F\u00f3rmula Un, que prohibiu os motores turbo a finais de 1988, co piloto americano Eddie Cheever logrando o \u00faltimo podio do vello motor BMW co terceiro lugar no Gran Premio de Italia de 1988 en Monza. A carreira tam\u00e9n foi significativa, xa que era a primeira vez que Heini Mader resolvera o problema causado pola v\u00e1lvula limitadora de potencia da FIA, que limitaba a presi\u00f3n de soprado do turbo a 4,0 bar en 1987 e 2,5 bar en 1988. Ao po\u00f1er a v\u00e1lvula m\u00e1is cerca do motor, o problema do turbo de non entregar suficiente potencia resolveuse e o Arrows A10 B estivo entre os m\u00e1is r\u00e1pidos nas longas rectas de Monza, ata m\u00e1is r\u00e1pido que o todo poderoso McLaren - Honda no que o dese\u00f1ador Steve Nichols ti\u00f1a elementos incorporados efectivamente do dese\u00f1o do Brabham de li\u00f1a baixa de Gordon Murray, as\u00ed como un motor V6 m\u00e1is potente.\nCos turbos prohibidas desde a tempada , o equipo Arrows volveu a utilizar o motor atmosf\u00e9rico Ford DFR V8 de 3499 cc.\nO maior problema do M12 como motor de F\u00f3rmula Un foi a s\u00faa falta de resposta ao acelerador debido ao atraso do turbo. A diferenza dos motores turboalimentados V6 e V8 que se desenvolveron con dous turbos (un para cada banco de cilindros), o motor 4 en li\u00f1a de BMW, do mesmo xeito que os outros motores turbo de 4 cilindros utilizados na F1 como o Hart 415T e o Zakspeed 1500/4, s\u00f3 utilizaba un \u00fanico turbocompresor. As configuraci\u00f3ns de dobre turbo dos motores en \"V\" eliminan gran parte do atraso do turbo. Con todo, cun s\u00f3 turbo, o BMW M12 sufr\u00eda de aproximadamente 2 segundos de atraso \u00e9 dicir, os pilotos a mi\u00fado ti\u00f1an que comezar a acelerar a trav\u00e9s do v\u00e9rtice dunha curva. A potencia do turbo foi descrita por moitos (inclu\u00edndo Piquet e Berger) como darlle a un interruptor de luz que cuxa potencia produc\u00eda a mi\u00fado sobre viraxe nos coches co motor BMW. Esta foi unha das raz\u00f3ns principais de que o BMW xeralmente ofrecera a s\u00faa faciana m\u00e1is competitiva nos circu\u00edtos de potencia, tales como Circu\u00edto de Kyalami, Imola, Paul Ricard, Silverstone, Hockenheim, \u00d6sterreichring e Monza. Nas v\u00edas m\u00e1is estritas, tales como circu\u00edtos urbanos como M\u00f3naco, que require unha maior aceleraci\u00f3n e menos velocidade m\u00e1xima, os coches propulsados por BMW a mi\u00fado \u00edan \u00e1 zaga dos seus principais rivais.\nMarcas na F\u00f3rmula 1.\nCampionato do Mundo: 1 (Nelson Piquet nun Brabham en ) \nVitorias: 9 (7 Piquet, Riccardo Patrese 1, Gerhard Berger 1) \nPole Positions: 15 (Piquet 12, Teo Fabi 2, Patrese 1)\nVoltas r\u00e1pidas: 14 (9 Piquet, Patrese 2, 2 Berger, Fabi 1)\nCarreiras de turismos.\nNa F\u00f3rmula 2, o M12 foi tam\u00e9n a base para o exitoso BMW M3 Grupo A coches de turismo. O motor de 2,3 litros motorizou o M3 (que en realidade era un coche da clase media en comparaci\u00f3n cos seus rivais tales como o Ford Sierra RS500) no Campionato Mundial de Turismos de 1987, o Touring Europea Car Championship de 1987 e 1988, o Campionato australiano de autom\u00f3biles de turismo de 1987, o 1988 British Touring Car Championship, Italian Touring Car Championship de 1987 e 1989-93, e Campionato DTM alem\u00e1n de 1987 e 1989-90. O motor tam\u00e9n demostrou a s\u00faa fiabilidade con 4 vitorias (1987, 1988, 1990 e 1992) na 24 Horas de Spa (as de 1990 e 1992, onde ga\u00f1a co 2,5 litros versi\u00f3n \"evoluci\u00f3n\" mellorada do motor)."}
{"id": "332710", "revid": "45576", "url": "https://gl.wikipedia.org/wiki?curid=332710", "title": "Megatron F1", "text": ""}
{"id": "332711", "revid": "5863", "url": "https://gl.wikipedia.org/wiki?curid=332711", "title": "ILE", "text": ""}
{"id": "332712", "revid": "10599", "url": "https://gl.wikipedia.org/wiki?curid=332712", "title": "Rioxa arabesa", "text": ""}
{"id": "332713", "revid": "23204", "url": "https://gl.wikipedia.org/wiki?curid=332713", "title": "Gran Premio de B\u00e9lxica de 1987", "text": "O Gran Premio de B\u00e9lxica de 1987 foi unha carreira de F\u00f3rmula 1 disputada no circu\u00edto de Spa-Francorchamps o 17 de maio de 1987. Foi a terceira rolda da tempada de F\u00f3rmula Un de . A carreira foi o 45\u00ba Gran Premio de B\u00e9lxica e o 33\u00ba, que se celebrou en Spa-Francorchamps.\nA carreira foi ga\u00f1ada polo piloto franc\u00e9s de McLaren Alain Prost pilotando un McLaren MP4/3. Foi a segunda vitoria de Prost no Gran Premio de B\u00e9lxica e a s\u00faa 27\u00aa vitoria nun Gran Premio, igualando a mellor marca de todos os tempos de Jackie Stewart. Prost ga\u00f1ou a carreira por 25 segundos sobre o seu compa\u00f1eiro de equipo o sueco Stefan Johansson. Foi o primeiro dobrete para McLaren desde o ano anterior no Gran Premio de M\u00f3naco. Terceiro foi Andrea de Cesaris pilotando un Brabham BT56. Ser\u00eda o mellor posto en 1987 de De Cesaris e unha das d\u00faas \u00fanicas carreiras que terminar\u00eda no ano. Tam\u00e9n foi o cuarto podio de De Cesaris, o primeiro desde que terminara segundo no Gran Premio de Sur\u00e1frica de 1983.\nA vitoria, a segunda de Prost en , afirmouno na cabeza do campionato, cinco puntos por diante do seu compa\u00f1eiro de equipo Johansson e oito por diante do piloto de Williams Nigel Mansell.\nResumo da carreira.\nA cualificaci\u00f3n viu aos dous Williams FW11B na primeira fila, con Nigel Mansell na pole, preto de 1,5 segundos m\u00e1is r\u00e1pido que Nelson Piquet. Certamente, Piquet segu\u00eda sufrindo as secuelas do seu accidente en Imola. Ayrton Senna logrou o terceiro lugar no seu Lotus 99T por diante dos dous Ferrari F1/87 de Gerhard Berger e Michele Alboreto.\nA carreira tivo d\u00faas sa\u00eddas. Na primeira Mansell conseguiu a vantaxe por diante de Senna, Piquet e Alboreto. Ao final da grella Ren\u00e9 Arnoux (Ligier JS29B) e Andrea de Cesaris (Brabham BT56) toc\u00e1ronse, mentres Thierry Boutsen (Benetton B187) golpeou a Berger fac\u00e9ndoo trompear co Ferrari F1 / 87. Un accidente m\u00e1is grave aconteceulle a Philippe Streiff que se estrelou con forza na curva Eau Rouge pouco despois golpeouno o seu compa\u00f1eiro de equipo en Tyrrell Jonathan Palmer, ambos resultaron ilesos pero os seus Tyrrell DG016 quedaron reducidos a chatarra. A carreira foi suspendida e reiniciouse de novo. En virtude de cualificar 23\u00ba e o seu compa\u00f1eiro de equipo 24\u00ba, e ironicamente ao chocar en primeiro lugar, a Streiff d\u00e9uselle o coche de reserva para o reinicio deixando a Palmer f\u00f3ra da carreira.\nNa segunda sa\u00edda, Senna liderou sobre Mansell, pero durante a primeira volta o brit\u00e1nico intentou adiantar ao brasileiro. Os dous toc\u00e1ronse, o que provocou a retirada do Lotus 99T. Mansell reincorporouse \u00e1 carreira na parte de atr\u00e1s, ata que os danos sufridos na colisi\u00f3n obrig\u00e1rono finalmente a abandonar na volta 17. Mansell posteriormente visitou o garaxe de Lotus, onde intercambi\u00e1ronse duras palabras e lanz\u00e1ronse golpes.\nBerger retirouse na terceira volta cun pist\u00f3n roto, mentres que na volta 10 Michele Alboreto que \u00eda segundo rompeu o coxinete da roda e Nelson Piquet retirouse cunha tubar\u00eda do turbo rota, entregando o liderado a Alain Prost diante de Teo Fabi e Stefan Johansson. As paradas en boxes trouxeron poucos cambios na situaci\u00f3n, e esta mant\u00edvose para ga\u00f1ar facilmente por 25 segundos, malia as preocupaci\u00f3ns co seu consumo de combustible debido a un medidor defectuoso.\nEsta foi a 27\u00aa vitoria de Prost, igualando a marca de Jackie Stewart logrando un dobrete para McLaren co seu compa\u00f1eiro de equipo Johansson. Andrea de Cesaris conduciu magnificamente para terminar terceiro co Brabham a pesar de ter que empuxar o seu coche sobre a li\u00f1a con Eddie Cheever (Arrows A10), Satoru Nakajima (Lotus 99T) e Arnoux lograron os puntos restantes. Cos contratempos dos pilotos de Tyrrell, os puntos do trofeo Jim Clark foron ga\u00f1ados polo Lola LC87 de Philippe Alliot.\nClasificaci\u00f3n.\nOs n\u00fameros entre par\u00e9nteses ref\u00edrense \u00e1s posici\u00f3ns dos participantes con motores normalmente aspirados que compet\u00edan polo Jim Clark Trophy."}
{"id": "332714", "revid": "5863", "url": "https://gl.wikipedia.org/wiki?curid=332714", "title": "Xos\u00e9 Pascual L\u00f3pez Cort\u00f3n", "text": ""}
{"id": "332715", "revid": "35560", "url": "https://gl.wikipedia.org/wiki?curid=332715", "title": "Illa do Diabo", "text": ""}
{"id": "332716", "revid": "1131", "url": "https://gl.wikipedia.org/wiki?curid=332716", "title": "Ribadeva", "text": "Ribadeva (en castel\u00e1n: \"Ribadedeva\") \u00e9 un concello do Principado de Asturias. At\u00f3pase na costa do mar Cant\u00e1brico e limita ao oeste con Llanes, ao sur con El Valle Ba\u1e25u de Pe\u00f1amellera e ao leste con Cantabria, da que est\u00e1 separada polo r\u00edo Deva.\nEst\u00e1 formado por tres parroquias: Colombres, Noriega e Villanueva, formadas polas localidades de Boquerizu, Noriega, Villanueva, Andines, Videl, Bustio, Colombres, El Peral, Pimiango, La Franca e Bojes. A capital do concello \u00e9 Colombres.\nEn 2008 ti\u00f1a 1875 habitantes."}
{"id": "332717", "revid": "1131", "url": "https://gl.wikipedia.org/wiki?curid=332717", "title": "Txurrumurru", "text": "Txurrumurru \u00e9 unha monta\u00f1a do macizo Aiako Harria, en Guip\u00fascoa. Con 821 m \u00e9 o segundo cumio m\u00e1is alto de Aiako Harria. Os outros son Hirumugarrieta (806 m) e Erroilbide (837 m). Todos eles forman parte do parque natural Aiako Harria e debido \u00e1 presenza de especies protexidas a escalada na zona est\u00e1 restrinxida.\nEtimolox\u00eda.\nO nome Txurrumurru porv\u00e9n do manancial que abrolla na paraxe de Zulu Muru, o \"buraco de Muru\".\nCaracter\u00edsticas.\nTr\u00e1tase dun bat\u00f3lito gran\u00edtico que culmina en tres puntas."}
{"id": "332718", "revid": "98629", "url": "https://gl.wikipedia.org/wiki?curid=332718", "title": "Tarsius dentatus", "text": "Tarsius dentatus \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio dentado ou tarsio de Dian, end\u00e9mica das selvas da illa C\u00e9lebes..\nAntigamente foi co\u00f1ecido como \"Trasius dianae\".\nTaxonom\u00eda.\nDescrici\u00f3n.\nA especie foi descrita orixinariamente en 1921 polos zo\u00f3logos estadounidenses Gerrit Smith Miller, Jr e Ned Hollister, en \"Proc. Biol. Soc. Wash\"., 34: 103.\nEn 1991 Niemitz, Nietsch, Warter e Rumpler caracterizaron unha suposta nova especie que foi denominada \"Tarsius dianae\". Por\u00e9n, en 1997, Shekelle e colaboradores propuxeron que \"T. dianae\" \u00e9 un sin\u00f3nimo de \"T. dentatus\". C\u00f3mpren an\u00e1lises adicionais para determinar se son a mesma especie.\nSin\u00f3nimo.\n\"Tarsius dentatus\" co\u00f1\u00e9cese tam\u00e9n polo sin\u00f3nimo \"Tarsius dianae\".\nEtimolox\u00eda.\nO nome espec\u00edfico, \"dentatus\", deriva do adxectivo latino \"dentatus, -a, -um\", \"dentado\", \"que ten dentes\", aludindo aos seus grandes incisivos.\nCaracter\u00edsticas.\nComo todos os tarsios, \u00e9 un animal de pequeno tama\u00f1o, \u00f3rbitas moi grandes e \u00f3sos tarsianos moi alongados, coa cabeza arredondada cun foci\u00f1o reducido e o pescozo curto. \"Tarsius dentatus\" \u00e9 m\u00e1is grande que \"T. pumilus\" e de tama\u00f1o similar ao de \"T. tarsier\", xa que ten unha lonxitude de cabeza e tronco de 11,5 ou 12\u00a0cm, e unha cola de 22\u00a0cm.A cor da capa de \"Tarsius dentatus\" \u00e9 parda agrisada, e a cola est\u00e1 espida a excepci\u00f3n dunha guedella de poucos pelo ao final. Pode identificarse pola presenza de pelos curtos, brancos, flanqueando o labio superior e no medio do labio inferior, e pode distinguirse de \"T. tarsier\" pola falta de pelaxe marr\u00f3n nas cadeiras, coxas e xeonllos, e pola pigmentaci\u00f3n m\u00e1is escura na cola, dedos e u\u00f1as; e tam\u00e9n ten unha banda negra m\u00e1is vis\u00edbel na pel que rodea os ollos que \"T. tarsier\".As s\u00faas orellas son m\u00e1is curtas e m\u00e1is anchas que as de \"T. tarsier\", e hai un \"parche\" sen pelo na base de cada orella. As femias te\u00f1en dous pares de gl\u00e1ndulas mamarias.\nA s\u00faa f\u00f3rmula dentaria \u00e9 2/1:1:3:3. Os incisivos superiores e inferiores son grandes e puntiagudos (ao que alude o seu nome), e os caninos superiores son pequenos.\nBiolox\u00eda.\nH\u00e1bitat e distribuci\u00f3n.\nO tarsio de Dian vive nos bosques h\u00famidos primarios e secundarios sobre todo na provincia de Sulawesi central (C\u00e9lebres Centro), Indonesia. A s\u00faa presenza est\u00e1 determinada en gran parte polas s\u00faas vocalizaci\u00f3ns. A maior\u00eda dos esp\u00e9cimes viven na Reserva da Natureza de Morowali e no Parque Nacional de Lore Lindu. Estudos de campo revelan que a densidade de poboaci\u00f3n da especie var\u00eda de 129 a 136 individuos por quil\u00f3metro cadrado.\nA altitudes de 500 a 1000 m, a densidade da poboaci\u00f3n est\u00edmase en 180 individuos/km2, mentres que de 1000 a 1500 m, observ\u00e1ronse s\u00f3 57 individuos/km2. A poboaci\u00f3n tam\u00e9n \u00e9 aproximadamente dez veces m\u00e1is densa nos bosques secundarios que nos primarios.\nCostumes.\nVive en grupos de menos de 8 individuos compostos por un macho adulto e dunha a 3 femias adultas e as s\u00faas cr\u00edas. De h\u00e1bitos nocturnos, pasan o d\u00eda durmindo nun agocho en lugares con follaxe denso, troncos ca\u00eddos e cavidades de \u00e1rbores, e pola noite saen a cazar e a comer. Antes do mencer, os tarsios adultos e subadultos realizan duetos vocais para fortaleceren a uni\u00f3n do grupo e sinalar os seus territorios.\nNutrici\u00f3n.\nAlim\u00e9ntase, como os outros tarsios, de insectos e outros pequenos animais. Por\u00e9n, os h\u00e1bitos alimentarios espec\u00edficos de \"Tarsius dentatus\" a\u00ednda non foron ben estudados.\nReproduci\u00f3n.\nA\u00ednda que se cr\u00eda que os tarsios eran mon\u00f3gamos, alg\u00fans estudos demostraron que os de Sulawesi exhiben facultativamente comportamentos de polixinia (uni\u00f3n dun macho con varias femias), e forman fortes lazos entre o macho e as femias. Os machos son m\u00e1is territoriais que as femias, e te\u00f1en territorios m\u00e1is amplos.\nNon se estudou a\u00ednda o comportamento reprodutivo de \"Tarsius dentatus\". En xeral, as femias dos tarsios paren unha cr\u00eda por ano tras un longo per\u00edodo de xestaci\u00f3n. O ritmo de desenvolvemento fetal e posnatal dos tarsios \u00e9 un dos m\u00e1is lentos de todos os mam\u00edferos. As cr\u00edas son tam\u00e9n proporcionalmente as m\u00e1is grandes de todas as dos primates non antropoideos. A maior parte da s\u00faa masa componse da do cerebro, ollos e cranio. Esta achega de recursos para o cerebro conduce \u00e1 r\u00e1pida evoluci\u00f3n dos comportamientos locomotores e de forraxeo.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status de \"Tarsius dentatus\" como \"VU\" (vulnerable) debido \u00e1 perda de polo menos un 30 % do seu h\u00e1bitat nos \u00faltimos 20 anos (aproximadamente, 3 xeraci\u00f3ns). Desde 1990 at\u00e9 o 2000, do 15 ao 26 % dos h\u00e1bitats boscosos da illa convert\u00e9ronse en terreos agr\u00edcolas, e desde ent\u00f3n perdeuse polo menos un 10 % adicional.\nTodo iso a pesar dos h\u00e1bitos nocturnos da especie, da s\u00faa capacidade para adaptarse a h\u00e1bitats modificados e a que viven en amplas zonas protexidas. Pero pese aos esforzos por preservar eses parques, a especie a\u00ednda est\u00e1 ameazada por destruci\u00f3n do h\u00e1bitat e a caza polos seres humanos. Moitas comunidades agrarias cazan dentro do Parque Nacional de Lore Lindu e doutras \u00e1reas protexidas, e utilizan a madeira e as rozas como fonte de ingresos.\nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resumo."}
{"id": "332719", "revid": "22795", "url": "https://gl.wikipedia.org/wiki?curid=332719", "title": "Tarsio dentado", "text": ""}
{"id": "332720", "revid": "22795", "url": "https://gl.wikipedia.org/wiki?curid=332720", "title": "Tarsio de Dian", "text": ""}
{"id": "332721", "revid": "1505", "url": "https://gl.wikipedia.org/wiki?curid=332721", "title": "Hex\u00e1metro", "text": "O hex\u00e1metro \u00e9 un verso da poes\u00eda grega e latina que consta de seis p\u00e9s formados por d\u00e1ctilos e espondeos, ou troqueo se \u00e9 o sexto p\u00e9, sendo obrigatorio que o quinto sexa un d\u00e1ctilo. Pode presentarse en series de s\u00f3 hex\u00e1metros ou ben en parellas constitu\u00eddas por un hex\u00e1metro e un pent\u00e1metro; neste caso tr\u00e1tase da estrofa denominada d\u00edstico elex\u00edaco.\nEstrutura e cesuras.\nUn d\u00e1ctilo est\u00e1 formado por unha s\u00edlaba longa e d\u00faas breves ( _ U U ), un espondeo por d\u00faas s\u00edlabas longas ( _ _ ).\nA cesura m\u00e1is corrente \u00e9 a penthem\u00edheres ou penthem\u00edmera, chamada as\u00ed porque vai tras a quinta unidade de medida (entendendo por tal unha longa ou d\u00faas breves); con ela soa xa \u00e9 correcto \u00e9 hex\u00e1metro:\nA seguinte \u00e9 a hepthem\u00edmeres ou hepthem\u00edmera, que v\u00e9n tras a s\u00e9tima unidade de medida, e debe presentarse sempre coa trihem\u00edmeres ou trihem\u00edmera para que sexa correcto o hex\u00e1metro; esta \u00faltima vai tras a terceira unidade de medida. Hai outras combinaci\u00f3ns de cesuras, pero son moi raras. Os seis acentos ou \"ictus\" do hex\u00e1metro van colocados sempre na primeira s\u00edlaba de cada p\u00e9, que \u00e9 longa.\nCantos m\u00e1is d\u00e1ctilos conte\u00f1a un hex\u00e1metro, mellor, e cada hex\u00e1metro debe conter polo menos un d\u00e1ctilo puro. A \u00fanica excepci\u00f3n na poes\u00eda cl\u00e1sica \u00e9 Catulo, 116, 3. En Homero \u00e9 moi frecuente a cesura feminina.\nO hex\u00e1metro holodact\u00edlico consta s\u00f3 de d\u00e1ctilos, salvo o p\u00e9 final; o holoespondaico s\u00f3 de espondeos salvo a cl\u00e1usula final de dous p\u00e9s; o hex\u00e1metro latino bas\u00e9ase na alternancia de p\u00e9s d\u00e1ctilos e espondeos, a\u00ednda que a cl\u00e1usula final \u00e9 sempre a mesma: __UU / __U. O ideal para o poeta \u00e9 inclu\u00edr o m\u00e1ximo n\u00famero de d\u00e1ctilos e o m\u00ednimo de espondeos, pero como \u00e9 practicamente impos\u00edbel soster un ritmo continuo de hex\u00e1metros holodact\u00edlicos e o ritmo ser\u00eda moi mon\u00f3tono, a convenci\u00f3n admite a substituci\u00f3n de d\u00faas breves por unha longa para formar un espondeo salvo na cl\u00e1usula final.\nOs gram\u00e1ticos antigos como Servio no seu \"De centum metris\" clasificaban tam\u00e9n outras formas de hex\u00e1metro que non se tratan de m\u00e9trica como se entende agora. Por exemplo, os seguintes versos \"rhopalicos\" de Ausonio:\nEn cada verso, cada palabra cr\u00e9cese dunha s\u00edlaba. Na mesma maneira, o verso \u00e1ureo (vide. \"\") tr\u00e1tase das partes da oraci\u00f3n, especificamente como os adxectivos, nomes, e verbos at\u00f3panse dentro do hex\u00e1metro.\nLicenzas m\u00e9tricas do hex\u00e1metro.\nO hex\u00e1metro recorre frecuentemente, para lograr a correcta medida cuantitativa do verso, a diversas licenzas como a sinalefa ou elisi\u00f3n, o hiato, a af\u00e9rese, a sin\u00e9rese, a di\u00e9rese, a sin\u00edcese, a abreviaci\u00f3n i\u00e1mbica ou o ceugma de Hermann, entre outras.\nHex\u00e1metro na literatura cl\u00e1sica.\nO hex\u00e1metro \u00e9 o verso comunmente usado na poes\u00eda \u00e9pica e na poes\u00eda did\u00e1ctica grega e latina. Empregouse nas principais epopeas gregas: A \"Il\u00edada\" e a \"Odisea\" de Homero; nas epopeas latinas, como a \"Eneida\" de Virxilio, a \"Farsalia\" de Lucano e a \"Tebaida\" de Estacio; na poes\u00eda did\u00e1ctica grega e na latina de Lucrecio (\"De rerum natura\") e Ovidio (\"As metamorfoses\").\nO hex\u00e1metro noutras literaturas.\nA m\u00e9trica das distintas literaturas europeas tentou imitar a andaina do hex\u00e1metro grecolatino con desigual sorte; tent\u00e1rono sobre todo os poetas alem\u00e1ns."}
{"id": "332723", "revid": "1131", "url": "https://gl.wikipedia.org/wiki?curid=332723", "title": "El Valle Ba\u1e25u de Pe\u00f1amellera", "text": "El Valle Ba\u1e25u de Pe\u00f1amellera (en castel\u00e1n: \"Pe\u00f1amellera Baja\") \u00e9 un concello do Principado de Asturias. En 2008 ti\u00f1a unha poboaci\u00f3n de 1.410 habitantes.\nLimita ao norte con Llanes e Ribadeva, ao oeste con El Valle Altu de Pe\u00f1amellera e ao leste e sur con Cantabria. Parte do seu territorio forma parte da Paisaxe Protexida da Serra do Cuera.\nEst\u00e1 formado polas parroquias de Ab\u00e1ndames, Alevia, Buelles, Cu\u00f1aba, Merodio, Narganes, Panes, Siejo e Tobes. A capital do concello \u00e9 Panes."}
{"id": "332724", "revid": "5863", "url": "https://gl.wikipedia.org/wiki?curid=332724", "title": "San Fiz de Vixoi", "text": ""}
{"id": "332727", "revid": "89787", "url": "https://gl.wikipedia.org/wiki?curid=332727", "title": "Alberto Abalde", "text": "Alberto Abalde D\u00edaz, nado o 15 de decembro de 1995 en Ferrol, \u00e9 un xogador profesional galego de baloncesto que xoga no Real Madrid da Liga ACB. Xoga nas posici\u00f3ns de ala ou escolta cunha altura de 2,02 metros. \u00c9 fillo do ex xogador Alberto Abalde Rodr\u00edguez e irm\u00e1n da xogadora Tamara Abalde.\nTraxectoria profesional.\nAprendeu a xogar ao baloncesto con seu pai Alberto e s\u00faa irm\u00e1 Tamara e o seu primeiro equipo foi o Compa\u00f1\u00eda de Mar\u00eda de Vigo. Pasou logo polos Salesianos e os Maristas, chamando a atenci\u00f3n de varios equipos e en 2010 entrou na canteira do Joventut de Badalona, no segundo ano de cadete.\nEstivo tres anos nas categor\u00edas inferiores da \"Penya\", proclam\u00e1ndose campi\u00f3n de Espa\u00f1a tanto cadete como j\u00fanior, e campi\u00f3n da Euroliga J\u00fanior de 2013, na que foi elixido MVP da final disputada en Londres.\nNa tempada 2013/14 pasou ao CB Prat, filial do Joventut na LEB Prata. Foi unha das pezas claves no equipo, que acabou logrando o ascenso \u00e1 LEB Ouro e ga\u00f1ando a Copa LEB Prata. Esa mesma tempada fixo o seu debut co primeiro equipo do Joventut na ACB. Foi o 2 de marzo do 2014 contra o Valladolid no Polideportivo Pisuerga, partido no que fixo cinco puntos. \nNa tempada 2014/15 compaxinou o filial co primeiro equipo, co que xogou 23 partidos de liga, e na seguinte subiu xa definitivamente ao equipo da ACB, facendo unha media de 7 puntos e 2,3 rebotes en 17 minutos.\nEn agosto de 2016, Abalde asinou un contrato de catro anos co Valencia Basket, que cedeu \u00f3 xogador unha tempada \u00f3 Joventut de Badalona. Foi a s\u00faa segunda tempada completa co primeiro equipo da \"Penya\" e obtivo unha media de 10,1 puntos por partido e 9,7 de valoraci\u00f3n. Ao ano seguinte estreouse co Valencia, co que xogou tres tempadas, ga\u00f1ando na primeira delas a Eurocup e debutando na segunda delas na Euroliga fronte ao CSKA de Moscova.\nO 21 de xullo de 2020, o club laranxa anunciou a marcha do xogador galego, que fichou por cinco tempadas polo Real Madrid. A\u00ednda lle quedaba un ano de contrato co equipo Valencia, polo que o club madrile\u00f1o pagou a s\u00faa cl\u00e1usula de rescisi\u00f3n, cun valor de 1,5 mill\u00f3ns de euros.\nSelecci\u00f3n espa\u00f1ola.\nFoi internacional nas categor\u00edas inferiores da selecci\u00f3n espa\u00f1ola dende 2012. Ese mesmo ano disputou o Mundial sub-17 en Kaunas e ao ano seguinte ga\u00f1ou o bronce europeo coa sub-18 en Letonia. En 2014 e 2015 ga\u00f1ou d\u00faas pratas europeas coa sub-20 en Grecia e Italia respectivamente.\nDebutou coa selecci\u00f3n absoluta en tres partidos amigables en xullo de 2016 e en xu\u00f1o de 2018 xogou o seu primeiro partido oficial contra Eslovenia en Liubliana. En 2021 disputou o seu primeiro gran torneo internacional, nos Xogos Ol\u00edmpicos de Toquio 2020, nos que participou tam\u00e9n s\u00faa irm\u00e1 Tamara. O seu equipo logrou clasificarse para as eliminatorias, despois de ter derrotado na fase de grupos \u00e1 Arxentina e ao Xap\u00f3n e de perder contra a Eslovenia de Don\u010di\u0107. Xa nos cuartos de final, non puideron cos Estados Unidos liderados por Kevin Durant, quedando eliminados cun marcador de 81-95."}
{"id": "332728", "revid": "89787", "url": "https://gl.wikipedia.org/wiki?curid=332728", "title": "Ren\u00e9 La\u00ebnnec", "text": "Ren\u00e9 Th\u00e9ophile Hyacinthe La\u00ebnnec, nado en Quimper o 17 de febreiro de 1781, e finado en Douarnenez o 13 de agosto de 1827, foi un m\u00e9dico bret\u00f3n, inventor do estetoscopio. En 1816, por mor do pudor que o m\u00e9dico sent\u00eda \u00f3 achegar o seu o\u00eddo \u00f3 peito das pacientes e tam\u00e9n pola dificultade para escoitar ru\u00eddos en pacientes con sobrepeso, creou un cilindro de 30\u00a0cm de longo, orixe do instrumento."}
{"id": "332729", "revid": "23204", "url": "https://gl.wikipedia.org/wiki?curid=332729", "title": "Ren\u00e9 Th\u00e9ophile Hyacinthe La\u00ebnnec", "text": ""}
{"id": "332730", "revid": "89787", "url": "https://gl.wikipedia.org/wiki?curid=332730", "title": "Maurice White", "text": "Maurice White, nado en Memphis, Tennessee o 19 de decembro de 1941, e finado nos \u00c1nxeles o 3 de febreiro de 2016, foi un cantante, m\u00fasico e produtor musical estadounidense. Foi o fundador do grupo musical Earth, Wind &amp; Fire. Tam\u00e9n foi irm\u00e1n doutro membro de Earth, Wind &amp; Fire, Verdine White, e formou parte de Fred White. Serviu como principal letrista e produtor, e foi a voz principal xunto con Philip Bailey. Ga\u00f1ou sete premios Grammys, e foi nomeado a un total de vinte."}
{"id": "332731", "revid": "23204", "url": "https://gl.wikipedia.org/wiki?curid=332731", "title": "Reese", "text": ""}
{"id": "332732", "revid": "22795", "url": "https://gl.wikipedia.org/wiki?curid=332732", "title": "Australian National University", "text": ""}
{"id": "332733", "revid": "23204", "url": "https://gl.wikipedia.org/wiki?curid=332733", "title": "Lingua tuva", "text": "O tuva (tyva dyl), (en cir\u00edlico \u0442\u044b\u0432\u0430 \u0434\u044b\u043b), \u00e9 unha lingua turca falada na Rep\u00fablica de Tuva no sur de Siberia, en Rusia. A lingua cont\u00e9n gran n\u00famero de ra\u00edces provenientes da lingua mongol, do tibetano e da lingua rusa. Hai unha pequena di\u00e1spora do pobo tuva que fala distintos dialectos de tuva na Rep\u00fablica Popular da China e en Mongolia."}
{"id": "332736", "revid": "22795", "url": "https://gl.wikipedia.org/wiki?curid=332736", "title": "AUD", "text": ""}
{"id": "332737", "revid": "1131", "url": "https://gl.wikipedia.org/wiki?curid=332737", "title": "Universidade Nacional Australiana", "text": "A Universidade Nacional Autraliana (en ingl\u00e9s Australian National University) \u00e9 unha universidade p\u00fablica radicada en Camberra, Territorio da Capital Australiana. Situada no suburbio de Acton, o campus principal abarca sete colexios de ensinanza e investigaci\u00f3n, ademais de varios institutos nacionais.\nFundada en 1946, \u00e9 a \u00fanica universidade creada polo Parlamento de Australia. Orixinariamente era un centro de investigaci\u00f3n de posgrao que comezou a educaci\u00f3n de grao en 1960, cando se integrou na Univesidade de Camberra, que fora establecida en 1929 como un campus da Universidade de Melbourne.\nA Universidade Nacional Australiana en 2013 contaba con 10 052 estudantes de grao, 10 840 de posgrao e 3 753 empregados de adminiatraci\u00f3n e servizos. O orzamento da universidade en 2012 era de 1,13 miles de mill\u00f3ns de d\u00f3lares australianos."}
{"id": "332738", "revid": "23204", "url": "https://gl.wikipedia.org/wiki?curid=332738", "title": "Lingua sir\u00edaca", "text": "O sir\u00edaco (en alfabeto sir\u00edaco: \u0720\u072b\u0722\u0710 \u0723\u0718\u072a\u071d\u071d\u0710, \"Le\u0161\u0161\u0101n\u0101 Sury\u0101y\u0101\"), tam\u00e9n co\u00f1ecido como arameo sir\u00edaco, \u00e9 un dialecto do arameo medio que outrora foi falado no Crecente F\u00e9rtil e en Arabia oriental. Aparecendo arredor do s\u00e9culo I en Edesa, o sir\u00edaco cl\u00e1sico converteuse na meirande lingua literaria de Oriente Medio dende o s\u00e9culo IV ata o s\u00e9culo VIII, preservada nunha gran literatura. Ademais, a literatura sir\u00edaca comprende arredor do 90% da literatura aramea existente."}
{"id": "332739", "revid": "23204", "url": "https://gl.wikipedia.org/wiki?curid=332739", "title": "Sir\u00edaco", "text": ""}
{"id": "332740", "revid": "85894", "url": "https://gl.wikipedia.org/wiki?curid=332740", "title": "Ferrari SF16-H", "text": "O Ferrari SF16-H \u00e9 un coche de competici\u00f3n de f\u00f3rmula 1, que Ferrari utilizar\u00e1 para competir na tempada de F\u00f3rmula Un. os pilotos titulares son Sebastian Vettel e Kimi R\u00e4ikk\u00f6nen. O SF16-H presentouse o 19 de febreiro de 2016.\nCaracter\u00edsticas.\nO coche, nado da pluma de James Allison, Rory Byrne e Simone Resta, difiere profundamente do antecesor como parte da filosof\u00eda de dese\u00f1o. A diferenza do SF15-T, o SF16-H, a letra \"H\" no nome do coche significa \"h\u00edbrido\", mostra un morro moito m\u00e1is curto e alto coa intenci\u00f3n de asegurar un maior fluxo de aire \u00e1 parte traseira (e especialmente \u00e1 zona do difusor). Logo de catro tempadas retornase a unha suspensi\u00f3n de tipo push rod, co fin de simplificar a configuraci\u00f3n do coche e facilitar o quecemento dos pneum\u00e1ticos (verdadeiro tal\u00f3n de Aquiles dos coches do Cavallino nos \u00faltimos anos). Un importante traballo sobre a disposici\u00f3n dos compo\u00f1entes da unidade de potencia permitiron un gran estreitamento dos lados, especialmente na \u00e1rea da \"Coca Cola\", mentres que as entradas de aire laterais e o airscope mantiv\u00e9ronse sen cambios no tama\u00f1o, a\u00ednda que revisadas na s\u00faa xeometr\u00eda.\nLibrea.\nA librea difiere da de tempadas anteriores pola presenza de grandes sectores de branco, que lembra aos coches de Ferrari da d\u00e9cada de 1970 - en particular, o T 312 de Niki Lauda campi\u00f3n do mundo na tempada -, que abarca o cap\u00f3 do motor, o eixe dianteiro e parte do \u00e1 traseira e dianteira. A tricolor italiana vese claramente na toma de aire superior e, en menor medida, no nariz e na parte inferior dos paneis laterais.\nDe acordo co seu costume de dar aos seus coches nomes femininos, Vettel chamou ao seu SF16-H \"Margarita\", en referencia a Margarita Aldobrandini.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\nP\u00e1xina Web oficial da Scuderia Ferrari"}
{"id": "332741", "revid": "23204", "url": "https://gl.wikipedia.org/wiki?curid=332741", "title": "Arameo sir\u00edaco", "text": ""}
{"id": "332742", "revid": "98629", "url": "https://gl.wikipedia.org/wiki?curid=332742", "title": "Pelicano branco", "text": "O pelicano branco (Pelecanus onocrotalus) \u00e9 unha especie de aves da familia dos pelec\u00e1nidos. Reprod\u00facese no sueste de Europa e ao longo de Asia e en \u00c1frica en pantanos e lagos de pouca profundidade. Nalgunhas raras ocasi\u00f3ns pode verse en Galicia polo que est\u00e1 inclu\u00eddo na lista das aves de Galicia.\nDescrici\u00f3n.\nO pelicano branco \u00e9 unha ave de gran tama\u00f1o, e s\u00f3 o pelicano crespo \u00e9 como media de maior tama\u00f1o entre os pelic\u00e1nidos. A envergadura alar vai de 226 a 360\u00a0cm, polo que os de maior tama\u00f1o dentro dese intervalo s\u00f3 son superados entre as aves voadoras polos albatros. A lonxitude total do pelicano branco var\u00eda entre 140 e 180\u00a0cm, e o seu enorme peteiro mide entre 28,9 e 47,1\u00a0cm da lonxitude total. Os machos adultos pesan entre 9 e 15\u00a0kg, a\u00ednda que as poboaci\u00f3ns grandes do Pale\u00e1rtico pesan xeralmente uns 11\u00a0kg e alg\u00fans exceden os 13\u00a0kg. As femias son considerablemente menos voluminosas e pesadas, e oscilan entre os 5,4 a 9\u00a0kg. Entre outras medici\u00f3ns est\u00e1ndares, a lonxitude da corda alar \u00e9 de 60 a 73\u00a0cm, a cola mide de 16 a 21\u00a0cm e o tarso \u00e9 de 13 a 14,9\u00a0cm. As medidas est\u00e1ndar de poboaci\u00f3ns de diferentes \u00e1reas indican que os pelicanos das poboaci\u00f3ns da rexi\u00f3n pale\u00e1rtica occidental son algo m\u00e1is grandes que as que viven en Asia e \u00c1frica.\nOs individuos inmaturos son grises e te\u00f1en plumas de voo escuras. En voo, \u00e9 un paxaro que plana con elegancia, mantendo a cabeza ali\u00f1ada e preto co corpo dobrando o pescozo cara a atr\u00e1s. Na \u00e9poca de apareamento o macho ten a pel da cara rosada e a femia ten pel alaranxada. Difer\u00e9nciase do pelicano crespo pola s\u00faa plumaxe de cor branca pura en lugar de branca agrisada, unha \u00e1rea facial rosa espida arredor dos ollos e patas rosadas. Os machos son meirandes que as femias, e te\u00f1en un longo peteiro que crece describindo un arco cara a atr\u00e1s, o que o distingue do peteiro m\u00e1is curto e m\u00e1is recto das femias. O \"Pelecanus philippensis\" de Asia \u00e9 lixeiramente m\u00e1is pequeno, con plumaxe gris acasta\u00f1ado claro e un peteiro de cores m\u00e1is apagadas e claras. De xeito similar, o \"Pelecanus rufescens\" \u00e9 menor e de plumaxe gris acasta\u00f1ada, cun peteiro de rosa claro a gris claro e tons rosados claros no dorso.\nO pelicano branco est\u00e1 ben adaptado \u00e1 vida acu\u00e1tica. As s\u00faas patas fortes curtas e p\u00e9s palmados prop\u00falsano na auga e ax\u00fadano a facer a s\u00faa dificultosa amaraxe na superficie do mar. Unha vez no aire, os pelicanos coas longas \u00e1s que te\u00f1en son bos voadores, e poden viaxar en grupo en espectaculares formaci\u00f3ns en V.\nDistribuci\u00f3n e h\u00e1bitat.\nOs pelicanos brancos at\u00f3panse xeralmente en ou arredor de onde hai zonas pouco profundas de auga doce c\u00e1lida (estacionalmente ou tropical). Grupos espallados de pelicanos en reproduci\u00f3n poden encontrarse a trav\u00e9s de Eurasia desde o leste do Mediterr\u00e1neo ata Vietnam. En Eurasia, poden atoparse en \u00e1reas de augas doces ou salobres como lagos, deltas, lagoas e marismas, xeralmente con densa vexetaci\u00f3n de xuncos, onde poden ani\u00f1ar. Ademais, hai poboaci\u00f3ns de pelicanos brancos sedentarias en \u00c1frica todo o ano ao sur do deserto do S\u00e1hara, a\u00ednda que est\u00e1n dispersas. En \u00c1frica, viven principalmente arredor de lagos de auga doce e alcalinos e poden encontrarse tam\u00e9n en \u00e1reas costeiras e en estuarios. Ademais de en xunqueiras, os pelicanos africanos poden ani\u00f1ar en inselbergs e illas planas costeiras do Parque Nacional do Banc d'Arguin (Mauritania). As poboaci\u00f3ns migradoras viven desde Europa Oriental a Casaquist\u00e1n durante a estaci\u00f3n reprodutora. M\u00e1is do 50% dos pelicanos brancos europeos reprod\u00facense no delta do Danubio en Roman\u00eda. Tam\u00e9n son com\u00fans nos lagos preto de Burgas, Bulgaria e no lago Srebarna en Bulgaria. Os pelicanos chegan ao Danubio a finais de marzo ou inicios de abril e despois de reproducirse parten de al\u00ed de setembro a finais de novembro. As localizaci\u00f3ns invernais dos pelicanos europeos non se co\u00f1ecen exactamente pero poden verse pelicanos invernando desde o nordeste de \u00c1frica a trav\u00e9s de Iraq ata o norte da India, e un gran n\u00famero deles inverna en Paquist\u00e1n. Estas aves enc\u00f3ntranse principalmente en terras baixas, pero en \u00c1frica Oriental e Nepal poden encontrarse vivindo a alturas de ata 1372 m.\nAlimentaci\u00f3n.\nA dieta do pelicano branco consiste principalmente en peixes. Os pelicanos abandonan os seus pousadeiros para alimentarse principalmente pola ma\u00f1\u00e1 cedo e poden voar uns 100\u00a0km para procurar comida, como se observou no Chad e en Mogode (Camer\u00fan). Cada pelicano necesita de 0,9 a 1,4\u00a0kg de peixes ao d\u00eda. Isto sup\u00f3n que unha gran colonia, como as que hai no lago Rukwa de Tanzania, con case 75.000 exemplares, consome arredor de 28 mill\u00f3ns de kg de peixe ao ano. Os peixes que capturan son principalmente de tama\u00f1o bastante grande, cun peso de entre 500 e 600 g, e a especie capturada depende da abundacia rexional. En Europa prefiren as carpas com\u00fans, na China os muxos, e na India as carpas \"Aphanius dispar\". En \u00c1frica, as presas m\u00e1is com\u00fans adoitan a ser os c\u00edclidos, inclu\u00edndo moitas especies de \"Haplochromis\" e de \"Tilapia\". A bolsa dos pelicanos s\u00e9rvelles simplemente como culler. Cando o pelicano mete o peteiro baixo a auga, a parte inferior do peteiro crea unha gran bolsa que se enche de auga e dos peixes que poidan capturar. Cando a paxaro ergue a cabeza a bolsa compr\u00edmese, forzando a sa\u00edda da auga pero retendo os peixes. Poden xuntarse grupos de 6 a 8 pelicanos brancos formando na auga unha formaci\u00f3n en ferradura para aliment\u00e1rense xuntos. Mergullan os seus peteiros ao mesmo tempo, creando un c\u00edrculo de bolsas gulares abertas, listas para atrapar calquera peixe que se encontre no seu raio de acci\u00f3n. A maior parte da alimentaci\u00f3n \u00e9 cooperativa e feita en grupo, especialmente en augas de pouco fondo nas que os bancos de peixes poden ser acurralados doadamente, a\u00ednda que tam\u00e9n poden alimentarse en solitario.\nCon todo, os pelicanos brancos non comen s\u00f3 peixes, e alim\u00e9ntanse a mi\u00fado de forma oportunista. Nalgunhas situaci\u00f3ns comen pitos doutras aves, como por exemplo no ben documentado caso das poboaci\u00f3ns da costa suroeste de Sur\u00e1frica, onde os pelicanos reprodutores da colonia da illa de Dassen depredan polos de mascato do Cabo que pesan ata 2\u00a0kg na colonia da illa Malgas. De xeito similar, en Walvis Bay, Namibia os ovos e polos de corvo mari\u00f1o do Cabo s\u00e9rvenlles aos pelicanos para alimentar as s\u00faas cr\u00edas. A poboaci\u00f3n local de pelicanos depende tanto dos corvos mari\u00f1os que cando esa especie de corvos mari\u00f1os experimenta un declive de poboaci\u00f3n, o n\u00famero de pelicanos decrece tam\u00e9n. Os pelicanos brancos tam\u00e9n comen crust\u00e1ceos, c\u00e1gados de anfibios e mesmo tartarugas. Aceptan facilmente os alimentos que lles dean os humanos, inclu\u00eddos alimentos pouco normais para eles. Durante per\u00edodos de fame, os pelicanos tam\u00e9n comen gaivotas e cr\u00edas de parrulos. As gaivotas son capturadas e metidas debaixo da auga para afogalas antes de comelas trag\u00e1ndoas empezando pola cabeza. Os pelicanos tam\u00e9n poden roubar as presas que capturaron outras aves.\nReproduci\u00f3n.\nA tempada reprodutora destas aves empeza en abril ou maio en zonas temperadas, dura practicamene durante todo o ano en \u00c1frica e vai de febreiro a abril na India. Estes pelicanos reprod\u00facense xuntos en gran n\u00famero en colonias. As femias poden po\u00f1er de 1 a 4 ovos por posta, cunha media de dous. As localizaci\u00f3ns dos ni\u00f1os son variables. Algunhas poboaci\u00f3ns fan os ni\u00f1os nas \u00e1rbores, mais a maior\u00eda, inclu\u00edndo as africanas, ani\u00f1an exclusivamente en depresi\u00f3ns pouco fondas escavadas no chan tapizadas de herbas, pauci\u00f1os, plumas e outros materiais. Ambos os pais coidan as cr\u00edas. O per\u00edodo de incubaci\u00f3n dura de 29 a 36 d\u00edas. Os polos eclosionan espidos pero rapidamente se cobren de penuxe marr\u00f3n anegrada. A colonia re\u00fanese en grupos entre 20 e 25 d\u00edas despois da eclosi\u00f3n. As cr\u00edas empluman de 65 a 75 d\u00edas de idade. Arredor do 64% das cr\u00edas conseguen chegar a adultos, e chegan \u00e1 madureza sexual aos 3 ou 4 anos de idade. O gran tama\u00f1o dos pelicanos brancos xeralmente \u00e9 para eles unha protecci\u00f3n contra as aves de rapina, pero as aguias, especialmente as especies de \"Haliaeetus\", poden predar os seus ovos, as cr\u00edas m\u00e1is novas e as cr\u00edas que est\u00e1n emplumando. Ocasionalmente, os pelicanos e as s\u00faas cr\u00edas son atacados nas s\u00faas colonias por mam\u00edferos carn\u00edvoros, desde chacais a le\u00f3ns. Como \u00e9 com\u00fan nos pelicanos, cando se aproxima a unha colonia un animal grande depredador ou desco\u00f1ecido, homes inclu\u00eddos, os pelicanos brancos abandonan os seus ni\u00f1os para fuxir do posible perigo. Ademais, os crocodilos, especialmente o crocodilo do Nilo en \u00c1frica, mata e come facilmente os pelicanos que nadan nos r\u00edos e lagos.\nRelaci\u00f3ns cos humanos.\nHoxe, debido \u00e1 sobrepesca en certas \u00e1reas, os pelicanos brancos vense forzados a voar grandes distancias para atopar alimento. Os pelicanos brancos son explotados por varias raz\u00f3ns. A s\u00faa bolsa gular \u00e9 utilizada para facer bolsas de tabaco, a s\u00faa pel transf\u00f3rmase en coiro, o seu guano \u00fasase como fertilizante, e a graxa dos pelicanos novos transf\u00f3rmase en aceites usados na medicina tradicional na China e na India. En Etiop\u00eda, c\u00e1zanse pelicanos brancos pola s\u00faa carne. Os trastornos que lles causan os humanos, a perda dos seus h\u00e1bitats para a alimentaci\u00f3n e sitios para reproducirse, e a poluci\u00f3n son factores que contrib\u00faen ao declive das poboaci\u00f3ns de pelicano branco. Este declive \u00e9 especialmente importante na rexi\u00f3n pale\u00e1rtica.\nO pelicano branco \u00e9 unha das especies \u00e1 que se aplica o \"Agreement on the Conservation of African-Eurasian Migratory Waterbirds\" (AEWA) (Acordo sobre a Conservaci\u00f3n das Aves Acu\u00e1ticas Migratorias Afriacanas-Eurasi\u00e1ticas). Esta especie est\u00e1 clasificada como en situaci\u00f3n \"Pouco preocupante\" na Lista Vermella da IUCN e figura nos ap\u00e9ndices I e II da Convenci\u00f3n sobre Especies Migratorias. Figura no ap\u00e9ndice II da Convenci\u00f3n de Berna sobre a conservaci\u00f3n da vida salvaxe europea e h\u00e1bitats naturais e no anexo I da Directiva de Aves da Uni\u00f3n Europea. Con todo, en conxunto, pode dicirse que o pelicano branco \u00e9 a\u00ednda unha especie distribu\u00edda por todo o mundo. Non obstante, a\u00ednda que algunhas \u00e1reas a\u00ednda albergan grandes colonias, en abundancia global est\u00e1 por detr\u00e1s do \"Pelecanus occidentalis\" de Am\u00e9rica e posiblemente do \"Pelecanus conspicillatus\" australiano. En Europa est\u00edmase que viven actualmente de 7.345 a 10.000 parellas reprodutoras, e unhas 4.000 parellas ani\u00f1an en Rusia. Durante a migraci\u00f3n, observ\u00e1ronse m\u00e1is de 75.000 en Israel e, en inverno, unhas 45.000 permanecen en Paquist\u00e1n. En todas as s\u00faas colonias do continente africano ani\u00f1an en conxunto unhas 75.000 parellas."}
{"id": "332743", "revid": "27155", "url": "https://gl.wikipedia.org/wiki?curid=332743", "title": "Pelecanus onocrotalus", "text": ""}
{"id": "332745", "revid": "23204", "url": "https://gl.wikipedia.org/wiki?curid=332745", "title": "Congreso Internacional da Lingua Espa\u00f1ola", "text": "O Congreso Internacional da Lingua Espa\u00f1ola \u00e9 un foro de reflexi\u00f3n sobre a lingua castel\u00e1 no que se discute sobre a situaci\u00f3n, problemas e retos da lingua. Real\u00edzase cada tres anos nalgunha cidade de Espa\u00f1a ou Hispanoam\u00e9rica, e a s\u00faa organizaci\u00f3n est\u00e1 a cargo do Instituto Cervantes, que cumpre as funci\u00f3ns de secretar\u00eda xeral permanente dos Congresos, a Real Academia Espa\u00f1ola e a Asociaci\u00f3n de Academias de la Lengua Espa\u00f1ola, as\u00ed como o pa\u00eds organizador de cada edici\u00f3n.\nO seu obxectivo \u00e9 avivar a conciencia de corresponsabilidade de gobernos, instituci\u00f3ns e persoas na promoci\u00f3n e na unidade da lingua, entendida como instrumento vertebrador da comunidade iberoamericana, no di\u00e1logo con outras linguas que son vivo patrimonio com\u00fan dela. Os participantes son escritores, acad\u00e9micos, intelectuais, profesionais e expertos relacionados coa ling\u00fc\u00edstica, as comunicaci\u00f3ns e a lingua castel\u00e1.\nControversias.\nNo primeiro Congreso, o relatorio de Gabriel Garc\u00eda M\u00e1rquez, titulado \"Botella al mar para el dios de las palabras\", abogou pola \"xubilaci\u00f3n da ortograf\u00eda\".\nDe xeito simult\u00e1neo \u00e1 realizaci\u00f3n do terceiro Congreso en Rosario, o arxentino Adolfo P\u00e9rez Esquivel, Premio Nobel da Paz, inaugurou o 1\u00ba \"Congreso de laS lenguaS\" (\"sic\") para reivindicar a recuperaci\u00f3n da memoria e a identidade das linguas dos pobos ind\u00edxenas de Am\u00e9rica. Por outra banda, cancelouse a participaci\u00f3n da ling\u00fcista N\u00e9lida Donni de Mirande, acusada pola Universidade de Rosario de colaborar coa \u00faltima ditadura militar na Arxentina (1976-1983)."}
{"id": "332746", "revid": "23204", "url": "https://gl.wikipedia.org/wiki?curid=332746", "title": "Tarsius pumilus", "text": "Tarsius pumilus \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio anano, end\u00e9mica das selvas da illa C\u00e9lebes..\n\u00c9 un primate nocturno que se encontra no oeste da provincia de Sulawesi central (C\u00e9lebes Central), Indonesia, nunha zona con menor diversidade de especies vexetais que os bosques tropicais das terras baixas. A princpios do\ns\u00e9culo XX cr\u00edase que estaba extinguido, pero foi redescuberto en 2008 no Parque Nacional de Lore Lindu, a m\u00e1is de 2 000 m de altitude."}
{"id": "332747", "revid": "89787", "url": "https://gl.wikipedia.org/wiki?curid=332747", "title": "Rumex pulcher", "text": "Rumex pulcher , co\u00f1ecida como labaza ou lampaza, \u00e9 unha especie da familia das poligon\u00e1ceas.\nDistribuci\u00f3n e h\u00e1bitat.\nOrixinaria da rexi\u00f3n mediterr\u00e1nea. Estendida como maleza por todo o mundo en bosque baixo caducifolio, \u00e1s veces de bosque de pi\u00f1eiro-aci\u00f1eira.\nDescrici\u00f3n.\n\u00c9 unha herba perenne, erguida, delgada, sen pelos. Chega a alcanzar un tama\u00f1o de 30 a 60\u00a0cm de alto.\nO talo con ramificac\u00f3ns estendidas. Onde nace cada folla e rodeando o talo e \u00e1s veces a base do pec\u00edolo, enc\u00f3ntrase a \u00f3crea, que \u00e9 un tubo membranoso, transl\u00facido, que se rompe e desaparece pronto. As follas son alternas, as basais son oblongas, \u00e1s veces estreit\u00e1ndos preto da base (como a forma dun viol\u00edn), de at\u00e9 12\u00a0cm de longo, coa base xeralmente acorazonada e a marxe algo ondulada, sobre longos pec\u00edolos, as follas superiores m\u00e1is mi\u00fadas e coa base redondeada. As flores disp\u00f3\u00f1ense en grupi\u00f1os compactos, algo afastados uns doutros, ao longo de acios que en conxunto forman unha pan\u00edcula grande na que se presentan unhas poucas follas reducidas. Tam\u00e9n se presentan estes grupi\u00f1os de flores nas axilas das follas superiores. As flores son verdosas ou arroibadas, moi pequenas. O froito \u00e9 seco (un aquenio) e dunha soa semente, con 3 costelas, liso, envolto por 3 folli\u00f1as (son os 3 t\u00e9palos internos das flores que se modificaron), triangular, \u00e1s veces longamente triangular, reticulado, con longos dentes na beira e cun tecido groso, prominente, esbrancuxado, moi evidente; en conxunto d\u00e1 a aparencia dun froito alado.\nTaxonom\u00eda.\n\"Rumex pulcher\" fue descrita por Nikolaus Joseph von Jacquin e publicado en \"Enum. Stirp. Vindob.\" 62 1762. \nRumex: nome xen\u00e9rico que deriva do lat\u00edn \"r\u016dmex, rum\u01d0cis\", xa recollido en Plinio o Vello para designar o x\u00e9nero na s\u00faa \u00e9poca (\"quod... appellant, nostri vero rumicem, alii lapathum canterinum\" - que n\u00f3s (os latinos) chamamos \"rumex\", e outros \"lapathum canterinum\") (\"XX, 85\").\npulcher: ep\u00edteto lat\u00edno que significa \"preciosa\"."}
{"id": "332748", "revid": "89787", "url": "https://gl.wikipedia.org/wiki?curid=332748", "title": "Gisela Pou Valls", "text": "Gisela Pou Valls, nada o 7 de maio de 1959 en Castellar del Vall\u00e8s, \u00e9 unha escritora e guionista catal\u00e1 principalmente co\u00f1ecida polo seu traballo como guionista de televisi\u00f3n. Como escritora destaca a s\u00faa obra para o p\u00fablico infantil e xuvenil e as s\u00faas novelas para o p\u00fablico adulto.\nTraxectoria.\nLicenciouse en ciencias biol\u00f3xicas no ano 1981 e publicou dous t\u00edtulos relacionados coa biolox\u00eda. Por\u00e9n, no ano 1989 publicou a s\u00faa primeira novela, \"Soroll de fons\", coa Editorial Tres i Quatre. Ese mesmo ano recibe unha bolsa da Instituci\u00f3 de les Lletres Catalanes. Atra\u00edda pola literatura infantil e xuvenil, tam\u00e9n escribiu diversas novelas dirixidas a este p\u00fablicos e comezou unha colecci\u00f3n de aventuras dun personaxe chamado Sara Pegues. A s\u00faa curiosidade tam\u00e9n a levou a cultivar o teatro e o gui\u00f3n televisivo. Gisela Pou ten un m\u00e1ster de gui\u00f3n para cinema e televisi\u00f3n pola Universidade Aut\u00f3noma de Barcelona e foi codirectora de estudos sobre ficci\u00f3n televisiva e cinematogr\u00e1fica na Universidade de Barcelona, as\u00ed como tam\u00e9n profesora do m\u00e1ster de gui\u00f3n televisivo organizado pola Universidade Internacional Men\u00e9ndez Pelayo en Valencia.\nGuionista.\nComo guionista de televisi\u00f3n, Gisela Pou traballou para diferentes medios de comunicaci\u00f3n. Destaca a s\u00faa colaboraci\u00f3n en:\nObra.\nTeatro.\nComo autora de teatro, ten unha obra estreada en 2004 en Castellar del Vall\u00e8s co nome de \"La nit del fang\", dirixida por Rosa Gran\u00e9. Pertence ao colectivo de escitores das Irm\u00e1s Miranda, que publicaron tres t\u00edtulos: \nTam\u00e9n participou no libro colectivo \"Fets pols! \"(2004) da editorial Montflorit."}
{"id": "332750", "revid": "56817", "url": "https://gl.wikipedia.org/wiki?curid=332750", "title": "Urko", "text": "Jose Antonio Larra\u00f1aga Etxabe, m\u00e1is co\u00f1ecido como Urko, nado en Donostia o 12 de marzo de 1948, \u00e9 un cantante vasco.\nPertence \u00e1 xeraci\u00f3n posterior a Ez Dok Amairu, xunto con I\u00f1aki Eizmendi, Gorka Kn\u00f6rr, Antton Valverde, Gontzal Mendibil, Pantxoa eta Peio ou Hibai Rekondo."}
{"id": "332752", "revid": "23204", "url": "https://gl.wikipedia.org/wiki?curid=332752", "title": "Referendos sobre a bandeira de Nova Zelandia de 2015-2016", "text": "No 2015 e 2016 realizaranse dous referendos sobre a bandeira de Nova Zelandia. O proceso de votaci\u00f3n ter\u00e1 d\u00faas etapas que determinar\u00e1n se se troca a bandeira e, en caso afirmativo, a cal.\nA primeira votaci\u00f3n tivo lugar entre o 20 de novembro e o 11 de decembro de 2015, e preguntou \u00abSe a bandeira de Nova Zelandia cambia, que bandeira preferir\u00eda?\u00bb. O segundo referendo, que se realizar\u00e1 entre o 3 e o 24 de marzo de 2016, preguntar\u00e1 \u00f3s votantes se prefiren manter a bandeira actual ou a versi\u00f3n alternativa elixida na primeira fase.\nOs catro dese\u00f1os coa folla de fento e o \"koru\" \u2014un s\u00edmbolo da arte maor\u00ed con forma de espiral\u2014 foron escollidos polo Comit\u00e9 de Estudo da Bandeira, mentres que a bandeira co chevr\u00f3n \u2014unha forma de \u00abV\u00bb invertida\u2014 foi inclu\u00edda por iniciativa popular logo de recoller 50\u00a0000 sinaturas por mor do desencanto coas opci\u00f3ns restantes.\nResultados.\nPrimeiro referendo.\n\u00abSe a bandeira de Nova Zelandia cambia, que bandeira preferir\u00eda?\u00bb\nO primeiro referendo comezou o 20 de novembro de 2015 e rematou tres semanas despois, o 11 de decembro de 2015. Os resultados preliminares foron anunciados esa mesma noite, mentres que os resultados oficiais present\u00e1ronse o 15 de decembro. Usando un sistema preferencial, pediuse aos votantes clasificar as cinco alternativas para o dese\u00f1o da bandeira por orde de preferencia. O dese\u00f1o m\u00e1is votado enfrontouse \u00e1 bandeira xa existente no segundo referendo.\nOs opositores ao cambio de bandeira animaron aos cidad\u00e1ns a absterse, votar nulo ou votar estratexicamente \u00e1 peor alternativa como protesta.\nSegundo referendo.\n\u00abCal \u00e9 a s\u00faa elecci\u00f3n para a bandeira de Nova Zelandia?\u00bb\nO segundo referendo comezou o 3 de marzo de 2016 e finalizou tres semanas despois, o 24 de marzo de 2016. Nel ped\u00edase aos votantes elixir entre a bandeira existente e o dese\u00f1o alternativo votado no primeiro referendo. Os resultados amosaron que a bandeira existente se impuxo cun 56,7\u00a0% dos votos, fronte \u00f3 43,3\u00a0% do novo dese\u00f1o."}
{"id": "332753", "revid": "1131", "url": "https://gl.wikipedia.org/wiki?curid=332753", "title": "Igrexas de San Pedro de Terrasa", "text": "As igrexas de San Pedro de Terrasa (en ) son un conxunto monumental formado polas igrexas rom\u00e1nicas de San Pedro, San Miguel e Santa Mar\u00eda, situadas na confluencia dos torrentes de Vallparad\u00eds e Monner, no antigo n\u00facleo visigodo de \u00c8gara, orixe da vila de Sant Pere de Terrassa, hoxe un barrio da cidade.\nSon testemu\u00f1as da s\u00e9 episcopal do bispado de \u00c8gara, constitu\u00eddo contra o ano 450. Sobre unha bas\u00edlica paleocristi\u00e1 constru\u00eduse a antiga Catedral de \u00c8gara. Cando o bispado desapareceu no s\u00e9culo VIII, o conxunto foi perdendo poder e a antiga catedral foi reconstru\u00edda cunhas dimensi\u00f3ns moito m\u00e1is cativas, xa de factura rom\u00e1nica. O espazo \u00e9 ocupado pola igrexa de Santa Mar\u00eda, do s\u00e9culo XII, onde se instalou unha can\u00f3nica augustiniana proveniente da abad\u00eda de Ruf de Avi\u00f1\u00f3n, en Francia, que ficar\u00eda at\u00e9 o 1592. \nA igrexa de San Pedro, parroquia de Terrasa, perdeu a condici\u00f3n parroquial no ano 1601, cando o priorado e a parroquialidade foron trasladadas \u00f3 Santo Esp\u00edrito de Terrassa, malia que a recuperou no s\u00e9culo XIX. No primeiro terzo do s\u00e9culo XX as tres igrexas foron obxecto de estudo e restauraci\u00f3n por parte de Josep Puig i Cadafalch, que tam\u00e9n fixo escavaci\u00f3ns en Santa Mar\u00eda e San Miguel. O conxunto foi declarado monumento nacional en 1931 e ben de interese historicoart\u00edstico en 1985."}
{"id": "332754", "revid": "23204", "url": "https://gl.wikipedia.org/wiki?curid=332754", "title": "Esgl\u00e9sies de Sant Pere de Terrassa", "text": ""}
{"id": "332755", "revid": "23204", "url": "https://gl.wikipedia.org/wiki?curid=332755", "title": "Igrexas de Sant Pere de Terrassa", "text": ""}
{"id": "332756", "revid": "23204", "url": "https://gl.wikipedia.org/wiki?curid=332756", "title": "Conxunto monumental das igrexas de San Pedro de Terrasa", "text": ""}
{"id": "332762", "revid": "1131", "url": "https://gl.wikipedia.org/wiki?curid=332762", "title": "Castelo cartuxa de Vallparad\u00eds", "text": "O castelo cartuxa de Vallparad\u00eds (en ) \u00e9 unha antiga edificaci\u00f3n de Terrasa que se atopa a car\u00f3n do torrente de Vallparad\u00eds. Dende 1959 \u00e9 a secci\u00f3n principal das seis que conforman o Museo de Terrasa. Acc\u00e9dese a el polo parque de Vallparad\u00eds e pola r\u00faa Salmer\u00f3n.\nHistoria.\nO primeiro rexistro dunha fortificaci\u00f3n a car\u00f3n do torrente de Vallparad\u00eds at\u00f3pase nun documento de 1110, cando Berenguer de Sanl\u00e0 e a s\u00faa muller Ermessendis compran \u00f3 conde de Barcelona, Ramon Berenguer III, unhas terras para constru\u00edr a s\u00faa residencia se\u00f1orial. O castelo de Vallparad\u00eds pertenceu dende ent\u00f3n a esta familia, que adoptou o apelido de Terrasa, at\u00e9 1344, no que Blanca de Centelles, filla de Bernat de Centelles e de Saurina de Terrassa, cede o castelo a monxes cartuxos de Escaladei e da s\u00faa filial de Sant Pol de Mar, que para a s\u00faa nova funci\u00f3n de mosteiro, introduciron reformas importantes, como a creaci\u00f3n do claustro no antigo patio de armas, a sala capitular e a capela.\nComo cartuxa de Sant Jaume de Vallparad\u00eds subsistir\u00e1 at\u00e9 1413, intre no que a comunidade se traslada a Tiana, na nova cartuxa de Montalegre. Ese ano pasa a mans dos carmelitas do Hospital de la Santa Creu de Barcelona e, m\u00e1is adiante, \u00e9 adquirida por Jofre de Sentmenat en 1432. Os Sentmenat foron os se\u00f1ores de Vallparad\u00eds at\u00e9 1830, ano no que este territorio pasou a estar baixo a xurisdici\u00f3n do concello de Terrasa. O antigo castelo, daquela convertido en mas\u00eda, ser\u00eda adquirido en 1852 pola familia Maur\u00ed. En 1944, foi declarado monumento hist\u00f3rico, e en 1947, os Maur\u00ed ced\u00e9ronllo \u00f3 Concello da cidade, que, despois dunha intensa camapa\u00f1a de restauraci\u00f3n e reconstruci\u00f3n do arquitecto Alexandre Ferrant, o converteu en parte do Museo de Terrassa en 1959."}
{"id": "332763", "revid": "23204", "url": "https://gl.wikipedia.org/wiki?curid=332763", "title": "Castell cartoixa de Vallparad\u00eds", "text": ""}
{"id": "332765", "revid": "1131", "url": "https://gl.wikipedia.org/wiki?curid=332765", "title": "El Valle Altu de Pe\u00f1amellera", "text": "El Valle Altu de Pe\u00f1amellera (en castel\u00e1n: \"Pe\u00f1amellera Alta\") \u00e9 un concello do Principado de Asturias. En 2008 ti\u00f1a unha poboaci\u00f3n de 643 habitantes.\nLimita ao norte con Llanes, ao oeste con Cabrales e ao leste con El Valle Ba\u1e25u de Pe\u00f1amellera e ao sur con Cantabria. At\u00f3pase entre a serra do Cuera e os Picos de Europa.\nEst\u00e1 formado polas parroquias de Alles, C\u00e1raves, Llon\u00edn, Mier, Oce\u00f1o, Rozag\u00e1s, Ruenes e Trescares. A capital do concello \u00e9 Alles."}
{"id": "332766", "revid": "1131", "url": "https://gl.wikipedia.org/wiki?curid=332766", "title": "\u1e36\u1e37ena", "text": "\u1e36\u1e37ena (en castel\u00e1n: \"Lena\") \u00e9 un concello do Principado de Asturias. En 2020 ti\u00f1a unha poboaci\u00f3n de 10\u00a0701 habitantes.\nAt\u00f3pase no sur da comunidade en plena Cordilleira Cant\u00e1brica. Limita ao norte con Mieres, ao oeste con Riosa e Quir\u00f3s, ao leste con Ayer e ao sur coa provincia de Le\u00f3n. No l\u00edmite con esta provincia at\u00f3pase o Pe\u00f1a Ubi\u00f1a, de 2.417 metros de altitude.\nToponimia.\nEn virtude do Decreto 74/2005 de 7 de xullo de 2005, publicado no BOPA do 26 do mesmo mes, foron aprobadas as formas oficiais dos top\u00f3nimos das parroquias e lugares do concello de \u1e36\u1e37ena, pasando a ser oficiais en todos os casos as denominaci\u00f3ns en lingua asturiana.\nParroquias.\nEst\u00e1 formado polas parroquias de Cabez\u00f3n, Campumanes, Carabanzo, Casorv\u00eda, Castie\u1e37\u1e37o, Chanos de Somer\u00f3n, Columbie\u1e37\u1e37o, Congostinas, Er\u00edas, Felgueras, La Pola, Las Puentes, Mu\u00f1\u00f3n Cimiru, Mu\u00f1\u00f3n Fondiru, Parana, Payares, Pi\u00f1era, Samiguel del R\u00edo, Sotie\u1e37\u1e37o, Teyeo, Tu\u00edza, Vi\u1e37\u1e37ayana, Xomezana e Zurea. A capital do concello \u00e9 La Pola.\nTurismo.\nCultura.\nDestaca como monumento hist\u00f3rico a igrexa de Santa Cristina de \u1e36\u1e37ena (do s\u00e9culo IX) de estilo prerrom\u00e1nico, declarada Patrimonio da Humanidade. A igrexa conta, na antiga estci\u00f3n de tren de La Cobertoria, cun centro de interpretaci\u00f3n do prerrom\u00e1nico asturiano.\nDeporte.\nO concello de \u1e36\u1e37ena destaca pola pr\u00e1ctica de deportes de monta\u00f1a. Sendo considerado o macizo de Ubi\u00f1a como unha das mellores zonas de monta\u00f1a da cordilleira Cant\u00e1brica. O macizo \u00e9 unha paisaxe protexida e forma parte do parque natural de Les Ubi\u00f1es-La Mesa.\nNo porto de Payares at\u00f3pase a estaci\u00f3n de esqu\u00ed Valgrande-Pajares. Con m\u00e1is de 50 anos de historia, \u00e9 unha das estaci\u00f3ns pioneiras en Espa\u00f1a. Ofrece todo tipo de servizos para a pr\u00e1ctica de deportes de inverno.\nFestas.\nO primeiro domingo de xullo cel\u00e9brase conxuntamente co concello de Quir\u00f3s a Festa do a\u00f1o ao espeto no \"\u00abPrau \u1e36\u1e37ag\u00fcezos\u00bb\", declarada de interese tur\u00edstico en 1984. Nela out\u00f3rganse os galard\u00f3ns \"\u00abG\u00fcelos del Aramo\u00bb\" (Av\u00f3s do Aramo) \u00e1 parella m\u00e1is idosa da zona.\nNa capital do concello, La Pola, hai d\u00faas festas de interese. En abril as festas da flor no val de Naredo, cun mercado artes\u00e1n con anos de tradici\u00f3n e en outubro a festa da Nosa Se\u00f1ora do Rosario, tam\u00e9n co\u00f1ecida como \"Les Feries\"."}
{"id": "332772", "revid": "1131", "url": "https://gl.wikipedia.org/wiki?curid=332772", "title": "Goz\u00f3n", "text": "Goz\u00f3n \u00e9 un concello do Principado de Asturias. En 2014 ti\u00f1a 10.675 habitantes. Limita ao norte co mar Cant\u00e1brico, ao oeste con Avil\u00e9s, ao leste con Carre\u00f1o e ao sur con Corvera. No seu termo municipal at\u00f3pase o Cabo de Pe\u00f1as, extremo setentrional de Asturias.\nEst\u00e1 formado polas parroquias de Ba\u00f1ugues, Bocines, Cardo, Eres, Llaviana, Lluanco, Mazaneda, Samart\u00edn de Podes, Santiao d'Ambiedes, Santolaya, Verdicio, Viodo e Vio\u00f1o. A capital do concello \u00e9 Lluanco."}
{"id": "332775", "revid": "1131", "url": "https://gl.wikipedia.org/wiki?curid=332775", "title": "Caravia", "text": "Caravia \u00e9 un concello do Principado de Asturias. En 2014 ti\u00f1a 506 habitantes.\nLimita ao norte co mar Cant\u00e1brico, ao oeste con Colunga, ao leste con Ribeseya e ao sur con Parres. A zona sur do concello forma, xunto aos concellos anteriores e o de Pilo\u00f1a, a Paraxe Natural da Serra do Sueve. Dende 2006, xunto cos municipios de Parres e Pilo\u00f1a forma a Mancomunidade da Comarca do Sueve.\nEst\u00e1 formado polas parroquias de Caravia La Baxa (formada polas entidades de Carrales, Los Duesos, Duyos, La Espasa, Valle) e Caravia l'Alta (formada polas entidades de La Cantiella, Cerrac\u00edn, Caravia l'Alta, Pumar\u00edn, La Rotella e Bandalisque). A capital do concello \u00e9 Caravia l'Alta."}
{"id": "332776", "revid": "1131", "url": "https://gl.wikipedia.org/wiki?curid=332776", "title": "Casu", "text": "Casu (en castel\u00e1n: \"Caso\") \u00e9 un concello do Principado de Asturias. En 2014 ti\u00f1a 1.704 habitantes.\nLimita ao norte con Pilo\u00f1a, ao oeste con Aller e Sobrescobio, ao leste con Ponga e ao sur coa provincia de Le\u00f3n. Forma parte, practicamente na s\u00faa totalidade, do Parque Natural de Redes. Nel nace o r\u00edo Nal\u00f3n.\nEst\u00e1 formado polas parroquias de Bueres, Caliao, El Campu, Coballes, La Felguerina, Orll\u00e9, Sobrecastiellu, Ta\u00f1es, Tarna e El Tozu. A capital do concello \u00e9 El Campu."}
{"id": "332778", "revid": "1131", "url": "https://gl.wikipedia.org/wiki?curid=332778", "title": "Museo de Terrasa", "text": "O Museo de Terrasa \u00e9 unha entidade muse\u00edstico que acolle todos os museos de titularidade municipal da cidade de Terrasa. Quedan f\u00f3ra da entidade o Museo da Ciencia e da T\u00e9cnica de Catalu\u00f1a, dependente da Generalitat de Catalu\u00f1a; o Centro de Documentaci\u00f3n e Museo T\u00e9xtil, xestionado por un consorcio entre o Concello de Terrasa e a Deputaci\u00f3n de Barcelona, e o Museo Parroquial do Santo Esp\u00edrito, que depende do bispado. Pertence \u00e1 Rede de Museos de Historia e monumentos de Catalu\u00f1a e \u00e1 Rede de Museos Locais da Deputaci\u00f3n de Barcelona."}
{"id": "332779", "revid": "1131", "url": "https://gl.wikipedia.org/wiki?curid=332779", "title": "Elisa Herrero Uceda", "text": "Elisa Herrero Uceda, nada en Ceclav\u00edn (provincia de C\u00e1ceres) o 7 de novembro de 1957, \u00e9 unha escritora, rapsodo, bi\u00f3loga e enxe\u00f1eira estreme\u00f1a.\nTraxectoria.\nDestaca principalmente como escritora e rapsodo de poes\u00eda nos encontros l\u00edricos que ofrece xunto co seu irm\u00e1n, o tam\u00e9n escritor e divulgador, Miguel Herrero Uceda. Comprometidos \u00e1mbolos dous coa defensa da natureza e a conservaci\u00f3n dos saberes tradicionais da cultura estreme\u00f1a. Froito deste empe\u00f1o escribiron artigos e libros sobre a cultura rural, ademais de relatos e narraci\u00f3ns en lingua estreme\u00f1a, \"Ceborrincho\" e \"Mamae\u00f1a\".\nElisa \u00e9 doutora en Biolox\u00eda pola Universidade Aut\u00f3noma de Madrid. O seu posdoutorado f\u00edxoo no \"Medical Research Council\" de Cambridge (Inglaterra). \u00c9 tam\u00e9n enxe\u00f1eira en inform\u00e1tica pola Universidade Polit\u00e9cnica de Madrid, mais ao mesmo tempo non esqueceu os saberes tradicionais da s\u00faa terra, reflect\u00edndoos nos seus escritos.\nO 31 de maio de 2014 formou parte do encontro de escritores estreme\u00f1os, \"Tarde de escritores\", que tivo lugar na s\u00faa vila natal, Ceclav\u00edn. Tam\u00e9n participa e colabora nas actividades anuais da \"Semana Complutense de las Letras\" da Universidade Complutense de Madrid.\nElisa \u00e9 irm\u00e1 tam\u00e9n do pintor\u00a0Antonio Jos\u00e9 Herrero Uceda, con quen colabora nas s\u00faas exposici\u00f3ns."}
{"id": "332781", "revid": "89787", "url": "https://gl.wikipedia.org/wiki?curid=332781", "title": "Arcadi Espada", "text": "Arcadi Espada En\u00e9riz, nado en Barcelona en 1957, \u00e9 un escritor e xornalista espa\u00f1ol. Co\u00f1ecido nos seus primeiros anos como Arcadio Espada, licenciouse en Ciencias da Informaci\u00f3n na Universidade Aut\u00f3noma de Barcelona en 1981.\nTraxectoria.\nActividade profesional.\nDende 1977 colaborou en diversos medios xornais como \"Mundo Diario\", \"El Noticiero Universal\", \"La Vanguardia\", \"Diario de Barcelona\", \"El Pa\u00eds\" ou \"El Mundo\". Dende novembro de 2010 at\u00e9 febreiro de 2011 foi director do Instituto Ibercrea. Escribe diariamente no blog \"El Mundo por dentro\". Colabora no programa de Onda Cero \"M\u00e1s de Uno\". \u00c9 Premio Francisco Cerecedo (2000) e premio Cidade de Barcelona de Literatura (por \"Contra Catalunya\") e Espasa de Ensayo 2002 (por \"Diarios\"). Entre os seus mestres m\u00e1is queridos at\u00f3pase Josep Pla, \u00f3 cal dedicou diversas investigaci\u00f3ns sobre a s\u00faa vida e obra, inclu\u00eddo un ensaio sobre o diario que escribiu entre 1965 e 1968 e que foi publicado de xeito p\u00f3stumo co t\u00edtulo \"Notes per a un diari\".\nO proxecto \"Factual\".\nDende 2009 e at\u00e9 o 27 de xaneiro de 2010, d\u00eda no que presentou a s\u00faa dimisi\u00f3n, foi director do xornal dixital \"Factual\". A s\u00faa sa\u00edda debeuse, segundo as s\u00faas palabras, \u00ab\u00f3 recorte que pretende aplicar a empresa \u00f3 orzamento de funcionamento e \u00e1s s\u00faas discrepancias co modelo e a orientaci\u00f3n do xornal\u00bb. \u00abO \u00fanico que me comunicou a empresa \u00e9 que o xornal que eu fac\u00eda lle parec\u00eda moderno de m\u00e1is, demasiado intelectual e demasiado educado e eu funme do xornal porque eu quer\u00eda facer iso\u00bb. Coa sa\u00edda de Espada, un bo n\u00famero de redactores e colaboradores, entre eles a directora adxunta, Cristina Fallar\u00e1s, sa\u00edron tam\u00e9n.\nActividade pol\u00edtica.\nNa s\u00faa mocidade, durante a transici\u00f3n, foi militante do PSUC. M\u00e1is tarde, definiuse a si mesmo como \u00absocialdem\u00f3crata\u00bb.\n\u00c9 un dos promotores da plataforma c\u00edvica Ciutadans de Catalunya, que promoveu a creaci\u00f3n dun partido pol\u00edtico, Cidad\u00e1ns-Partido da Cidadan\u00eda (C's), no que non se integrou. Foi moi cr\u00edtico co l\u00edder de C's, Albert Rivera, de cuxa reelecci\u00f3n chegou a dicir que era unha \u00abmala nova\u00bb. \u00d3 longo de 2007, dende que se tivo noticia da creaci\u00f3n da Plataforma Pro, Espada apoiou activamente a creaci\u00f3n do partido Uni\u00f3n Progreso e Democracia (UPyD), a cuxo acto de presentaci\u00f3n en Madrid asistiu o 29 de setembro de 2007. Durante o ver\u00e1n de 2014 promoveu a creaci\u00f3n do movemento Libres e Iguales, a cuxo manifesto se presentou o 15 de xullo na escalinata do Congreso dos Deputados.\nEn agosto de 2018 foi identificado polos Mossos d'Esquadra xunto a outras sete persoas por pintar con spray vermello un lazo amarelo colocado nunha rotonda da localidade de L'Ametlla de Mar."}
{"id": "332782", "revid": "23204", "url": "https://gl.wikipedia.org/wiki?curid=332782", "title": "Arcadi Espada En\u00e9riz", "text": ""}
{"id": "332783", "revid": "1131", "url": "https://gl.wikipedia.org/wiki?curid=332783", "title": "Ronda de Nelle", "text": "A rolda de Nelle \u00e9 unha das principais v\u00edas urbanas da Coru\u00f1a. Vai dende Catro Cami\u00f1os ata a r\u00faa de Gregorio Hern\u00e1ndez, un tramo do paseo de Rolda.\nPartindo da igrexa de San Pedro de Mezonzo, a rolda de Nelle rodea ou atravesa alg\u00fans dos barrios m\u00e1is poboados da cidade, como a Agra do Orz\u00e1n, o paseo das Pontes, os Mallos e a Falperra.\nHistoria.\nA rolda de Nelle aparece ideada tal como se constru\u00edu no Plan de 1948 de Jacobo Rodr\u00edguez-Losada e Pablo Iglesias Atocha. Este plan supuxo a modificaci\u00f3n do proxecto de ordenamento encargado polo concello a C\u00e9sar Cort en 1945, no que se recoll\u00edan algunhas v\u00edas de circunvalaci\u00f3n para a cidade, inclu\u00eddos alg\u00fans tramos da rolda de Nelle. Unha parte da rolda constru\u00eduse sobre a f\u00e1brica de mistos La Vasco-Galaica.\nO nome de Nelle deullo o pequeno n\u00facleo rural que exist\u00eda nas proximidades do parque de Santa Margarida."}
{"id": "332784", "revid": "1131", "url": "https://gl.wikipedia.org/wiki?curid=332784", "title": "Avenida de Arteixo (A Coru\u00f1a)", "text": "A avenida de Arteixo \u00e9 unha das principais v\u00edas de sa\u00edda da Coru\u00f1a. Vai dende a r\u00faa de Juan Fl\u00f3rez ata a rotonda de Eduardo Diz, no pol\u00edgono da Agrela. A partir de a\u00ed contin\u00faa baixo a denominaci\u00f3n de estrada de Ba\u00f1os de Arteixo ata o comezo da AC-552 e a AG-55. Ata o ano 2009 recibiu oficialmente o nome de Avenida de Arteijo, mais as placas co top\u00f3nimo castelanizado non se cambiaron ata xu\u00f1o de 2017.\nHistoria.\nA avenida de Arteixo aparece recollida por primeira vez no plan presentado por C\u00e9sar Cort en 1945 co nome de Avenida do Parque, por arrodear o Parque de Santa Margarida e concibiuse como alternativa \u00e1 Avenida de Fisterra. A v\u00eda rematouse a principios da d\u00e9cada de 1990.\nEn 2017, a avenida recuperou o nome galego.\nLugares de interese.\nNa avenida de Arteixo at\u00f3panse alg\u00fans lugares de interese, como o parque de Santa Margarida, co mural de Leopoldo N\u00f3voa, o Museo de Arte Contempor\u00e1nea Gas Natural Fenosa e o centro comercial Marineda City.\nO edificio no n\u00famero 10, de Ram\u00f3n V\u00e1zquez Molez\u00fan (1956) ten \"fen\u00eatres en longueur\", ao estilo Le Corbusier. O centro de sa\u00fade dos Mallos, de Noguerol e D\u00edez (1998) est\u00e1 situado no n\u00famero 96."}
{"id": "332785", "revid": "89787", "url": "https://gl.wikipedia.org/wiki?curid=332785", "title": "R\u00faa Real (A Coru\u00f1a)", "text": "A r\u00faa Real \u00e9 unha r\u00faa da Coru\u00f1a situada no barrio da Pescar\u00eda da cidade.\n\u00c9 unha r\u00faa peonil situada entre a r\u00faa Rego de Auga e o Cant\u00f3n Grande.\nHistoria.\nA r\u00faa Real \u00e9 unha das m\u00e1is antigas da cidade da Coru\u00f1a e supu\u00f1a o cami\u00f1o principal de acceso \u00e1 Cidade Vella. En escavaci\u00f3ns dos anos 1949 e 2004 atop\u00e1ronse tumbas dos s\u00e9culos III ao IV.\nInicialmente comezaba na praza de San Xurxo, situada diante da antiga igrexa e cemiterio de San Xurxo, que estaban situados onde se constru\u00edu o Teatro Rosal\u00eda de Castro. Dende 1791 ten o trazado actual. Ata polo menos 1793 existiu unha capela contigua ao edificio da Aduana.\nNo n\u00famero 94 fundouse en 1893 o Casino Republicano e en 1916 tivo lugar no n\u00famero 38 a primeira xuntanza das Irmandades da Fala.\nA r\u00faa foi chamada Acevedo en varias ocasi\u00f3ns durante o s\u00e9culo XIX e entre 1931 e 1936 r\u00faa do Capit\u00e1n Gal\u00e1n.\nVeci\u00f1os e comercios.\nNo n\u00famero 56 viviron tanto Juana de Vega como Adelaida Muro e no n\u00famero 75 viviron e morreron Eusebio da Guarda e Modesta Goicour\u00eda. No n\u00famero 11 naceu Eduardo Dato.\nNa r\u00faa estiveron os establecementos do m\u00fasico Canuto Berea e do fot\u00f3grafo Pedro Ferrer e no n\u00famero 55 tivo a s\u00faa sede a Banca Obanza.\nAo principio da r\u00faa Real estivo o Sal\u00f3n Par\u00eds, que foi cine entre 1908 e 1999, e no n\u00famero 94 o cine Savoy (logo Ya-Voy), edificio desaparecido de estilo art d\u00e9co de Antonio Tenreiro e Peregr\u00edn Estell\u00e9s. No n\u00famero 20 tivo lugar a primeira exposici\u00f3n de Picasso en 1895.\nArquitectura.\nNa r\u00faa Real cons\u00e9rvanse alg\u00fans edificios destacados:\nTam\u00e9n ten fachada \u00e1 r\u00faa Real o edificio da antiga Aduana (1779, reformado en 1846 por Faustino Dom\u00ednguez Dom\u00ednguez), actual sede da Subdelegaci\u00f3n do Goberno.\nNo n\u00famero 74 estaba o mural de Urbano Lugr\u00eds \"Vista de A Coru\u00f1a 1669\" trasladado en 2016 \u00e1 oficina de Abanca da r\u00faa dos Olmos."}
{"id": "332786", "revid": "1131", "url": "https://gl.wikipedia.org/wiki?curid=332786", "title": "Morc\u00edn", "text": "Morc\u00edn \u00e9 un concello do Principado de Asturias. En 2014 ti\u00f1a 2.811 habitantes.\nLimita ao norte con Ribera de Arriba, ao oeste con Quir\u00f3s e Santo Adriano, ao leste con Mieres e ao sur con Riosa. Tr\u00e1tase dun concello rural con tradici\u00f3n mineira e gandeira.\nEst\u00e1 formado polas parroquias de Argame, La Foz, Pe\u00f1er\u00faes, La Pi\u00f1era, San Esteban, San Sebasti\u00e1n e Santolaya. A capital do concello \u00e9 Santolaya."}
{"id": "332787", "revid": "98629", "url": "https://gl.wikipedia.org/wiki?curid=332787", "title": "Demograf\u00eda de Israel", "text": "Israel pos\u00fae unha poboaci\u00f3n de 8.002.300 de habitantes (marzo de 2013); deles un 75,5% son xudeus, un 20,6% son \u00e1rabes e un 4% restante que incl\u00fae cristi\u00e1ns non \u00e1rabes, musulm\u00e1ns non \u00e1rabes, familiares de xudeus non rexistrados como tales e residentes sen adscrici\u00f3n relixiosa ou \u00e9tnica. Nos territorios ocupados de Cisxordania, a Franxa de Gaza e Xerusal\u00e9n Leste, en 2001 a poboaci\u00f3n era de 3,3 mill\u00f3ns. Segundo o Ministerio do Interior israel\u00ed viven uns 270.000 cidad\u00e1ns israel\u00eds nas cidades e asentamentos establecidos en Cisxordania, e outros 20.000 nos Altos do Gol\u00e1n.\nHistoria.\nEn 1948, cando nace o novo Estado, a poboaci\u00f3n total de Israel era de 914.700 habitantes, 156.000 deles non xudeus. Entre 1948 e 1960 a poboaci\u00f3n inmigrante xud\u00eda incrementouse en 1,1 mill\u00f3ns de persoas, procedente do \u00e9xodo desde os pa\u00edses \u00e1rabes, por temor \u00e1s represalias pola fundaci\u00f3n do novo estado de Israel, como Iemen (60.000), Iraq (140.000), Siria (35.000), L\u00edbano (5.000), Tunes (120.000), Marrocos (300.000), Libia (150.000), Ir\u00e1n (200.000) e Alxeria (150.000). Tam\u00e9n emigrou ao novo estado a exigua comunidade xud\u00eda de Europa tras o Holocausto, menos dun cuarto de mill\u00f3n de persoas. Outros fluxos inmigratorios posteriores produc\u00edronse tras a desintegraci\u00f3n da Uni\u00f3n Sovi\u00e9tica, tras a cal moitos xudeus de Rusia, Ucra\u00edna e Belar\u00fas decidiron emigrar a Israel, e o de moitos xudeus da Arxentina tras a grave crise econ\u00f3mica que sufriu este pa\u00eds no 2001.\nDistribuci\u00f3n actual.\nActualmente a poboaci\u00f3n est\u00e1 desigualmente repartida polo territorio, sendo a rexi\u00f3n central e a costeira do Mediterr\u00e1neo as m\u00e1is poboadas, con \u00edndices superiores aos 300 habitantes por km\u00b2. No sur a media non supera os 55 hab/km\u00b2. Apr\u00e9ciase unha dobre ocupaci\u00f3n do territorio: por unha banda as grandes cidades (Xerusal\u00e9n, Tel Aviv, Haifa, Beersheva e Eilat son as principais), e doutra banda unha ocupaci\u00f3n rural en forma de kibutz e moshav, establecementos agr\u00edcolas cunha forma de explotaci\u00f3n do terreo e convivencia comunal.\nIdiomas en Israel.\nIsrael ten dous idiomas oficiais: o hebreo e o \u00e1rabe, a\u00ednda que o ingl\u00e9s tam\u00e9n se usa a nivel oficial. O hebreo foi resucitado a finais do s\u00e9culo XIX despois de case 2000 anos de considerarse idioma morto e hoxe \u00e9 falado por m\u00e1is de 3 mill\u00f3ns de israel\u00eds (case todos xudeus) como idioma materno e este n\u00famero vai crecendo. O \u00e1rabe \u00e9 falado principalmente polos \u00e1rabes e os drusos e pola vella xeraci\u00f3n de xudeus chegados de pa\u00edses \u00e1rabes. Entre outros idiomas falados por xudeus nados f\u00f3ra de Israel cabe mencionar o ruso (de Rusia, Ucra\u00edna e Belar\u00fas), o ingl\u00e9s (por inmigrantes dos Estados Unidos), o franc\u00e9s (inmigrantes de Francia e B\u00e9lxica), o amh\u00e1rico (de Etiop\u00eda), o espa\u00f1ol (da Arxentina, o Uruguai, Costa Rica, o Per\u00fa, Colombia, Espa\u00f1a, Marrocos Espa\u00f1ol, Chile e M\u00e9xico), o persa, o roman\u00e9s (de Roman\u00eda e Moldavia), o xeorxiano, o h\u00fangaro, o polaco, o y\u00eddish, o xudeoespa\u00f1ol, o armenio, o arameo (de Kurdist\u00e1n, tam\u00e9n se usa na liturxia), o portugu\u00e9s (do Brasil), o hindi, o neerland\u00e9s, o serbio, o b\u00falgaro, o chin\u00e9s (de Taiw\u00e1n) e outros."}
{"id": "332788", "revid": "5863", "url": "https://gl.wikipedia.org/wiki?curid=332788", "title": "Mar\u00eda Dolores Acevedo", "text": "Mar\u00eda Dolores Acevedo V\u00e1zquez, nada en Monforte de Lemos en 1932 e finada en Le\u00f3n en 1998, foi unha escritora galega en lingua castel\u00e1.\nTraxectoria.\nGozou de notable \u00e9xito durante o franquismo. Escribiu m\u00e1is de 100 novelas entre 1956 e 1974, principalmente do x\u00e9nero da novela rosa, boa parte delas publicadas por Bruguera. As\u00ed mesmo, asinou algunhas novelas do oeste baixo o pseud\u00f3nimo May Miller."}
{"id": "332789", "revid": "1131", "url": "https://gl.wikipedia.org/wiki?curid=332789", "title": "Muros, Asturias", "text": "Muros (en castel\u00e1n Muros de Nal\u00f3n) \u00e9 un concello do Principado de Asturias. En 2014 ti\u00f1a 1880 habitantes.\nXeograf\u00eda.\nLimita ao norte co mar Cant\u00e1brico, ao oeste con Cudillero, ao leste con Sotu'l Barcu e ao sur con Pravia. At\u00f3pase no curso baixo do r\u00edo Nal\u00f3n. Est\u00e1 formado polas parroquias de Muros, capital do concello, e San Esteban.\nPatrimonio.\nDestacan os pazos de Valdecarzana e Vallehermoso do s\u00e9culo XV e a igrexa de Santa Mar\u00eda."}
{"id": "332790", "revid": "1131", "url": "https://gl.wikipedia.org/wiki?curid=332790", "title": "Nava", "text": "Nava \u00e9 un concello do Principado de Asturias. En 2014 ti\u00f1a 5444 habitantes.\nLimita ao norte con Sariego, Villaviciosa e Cabranes, ao oeste con Bimenes e Siero, ao leste con Pilo\u00f1a e ao sur con Laviana e Pilo\u00f1a. Est\u00e1 formado polas parroquias de Cecea, Cuenya, Nava, Priandi, Remediu e Tresali.\nNel at\u00f3pase o Museo da Sidra. Dende 1969 cel\u00e9brase o Festival da Sidra de Nava que deu moita popularidade ao concello."}
{"id": "332791", "revid": "1131", "url": "https://gl.wikipedia.org/wiki?curid=332791", "title": "On\u00eds", "text": "On\u00eds \u00e9 un concello do Principado de Asturias. En 2014 ti\u00f1a 764 habitantes.\nLimita ao norte con Llanes, ao oeste con Cangas de On\u00eds, ao leste con Cabrales e ao sur coa provincia de Le\u00f3n. O sur do municipio at\u00f3pase nos Picos de Europa.\nEst\u00e1 formado polas parroquias de Bovia, On\u00eds e La Robellada."}
{"id": "332792", "revid": "1131", "url": "https://gl.wikipedia.org/wiki?curid=332792", "title": "Les Regueres", "text": "Les Regueres (en castel\u00e1n: \"Las Regueras\") \u00e9 un concello do Principado de Asturias. En 2014 ti\u00f1a unha poboaci\u00f3n de 1.916 habitantes.\nLimita ao norte con Illas e Llanera, ao oeste con Candamo, ao leste con Oviedo e Llanera e ao sur con Grau.\nEst\u00e1 formado polas parroquias de Biedes, Santuyanu, Sotu Les Regueres, Tresmonte, Valdunu e Valsera. A capital \u00e9 Santuyanu."}
{"id": "332794", "revid": "1131", "url": "https://gl.wikipedia.org/wiki?curid=332794", "title": "La Ribera", "text": "La Ribera (en lingua castel\u00e1 Ribera de Arriba) \u00e9 un concello do Principado de Asturias. En 2006 ti\u00f1a unha poboaci\u00f3n de 2009 habitantes.\nLimita ao norte e leste con Oviedo, ao oeste con Santo Adriano e ao sur con Mieres e Morc\u00edn.\nEst\u00e1 formado polas parroquias de Ferreros, Palombar, Perera, Soto Ribera e Teyego. A capital \u00e9 Soto Ribera."}
{"id": "332795", "revid": "98629", "url": "https://gl.wikipedia.org/wiki?curid=332795", "title": "Mandato brit\u00e1nico de Palestina", "text": "O Mandato brit\u00e1nico de Palestina foi unha administraci\u00f3n territorial encomendada pola Sociedade de Naci\u00f3ns ao Reino Unido de Gran Breta\u00f1a e Irlanda do Norte en Oriente Medio, tras a primeira guerra mundial e como parte da partici\u00f3n do Imperio otom\u00e1n, co status de territorio baixo mandato. O territorio sobre o que se estableceu correspond\u00eda \u00e1 rexi\u00f3n meridional do Levante mediterr\u00e1neo, unha rexi\u00f3n que o Imperio otom\u00e1n perdeu como consecuencia da s\u00faa derrota na guerra.\nA\u00ednda que o Reino Unido de Gran Breta\u00f1a e Irlanda administraba estes territorios \"de facto\" desde 1917, o Mandato entrou en vigor en xu\u00f1o de 1922 e expirou en maio de 1948. Nun primeiro momento inclu\u00edu os actuais territorios de Xordania, Israel e os Territorios Palestinos, a\u00ednda que a partir de setembro de 1922 o Reino Unido separou a parte oriental do mesmo, creando o Emirato de Transxordania.\nEstablecemento do Mandato brit\u00e1nico.\nO interese brit\u00e1nico debeuse ao crecemento das empresas establecidas nas colonias brit\u00e1nicas do sur de Asia a principios do s\u00e9culo XIX, as\u00ed como ao posterior interese en soster a fronte rusa e estimular o esforzo b\u00e9lico estadounidense mediante ao apoio durante a primeira guerra mundial.\nAntes de que finalizase a primeira guerra mundial, a rexi\u00f3n de Palestina formaba parte do Imperio Otom\u00e1n. Os brit\u00e1nicos, baixo o mando do Xeneral Edmund Allenby, derrotaron ao ex\u00e9rcito turco en 1917 e ocuparon Siria e Palestina. Este territorio foi administrado polos brit\u00e1nicos ata que terminou a guerra. A administraci\u00f3n militar brit\u00e1nica acabou coa inanici\u00f3n coa axuda de Exipto, erradicou o tifo e o c\u00f3lera e mellorou a subministraci\u00f3n de auga a Xerusal\u00e9n. Ademais, reduciu a corrupci\u00f3n subindo os salarios dos xu\u00edces \u00e1rabes e xudeus. As comunicaci\u00f3ns tam\u00e9n se melloraron grazas ao tren e as li\u00f1as telegr\u00e1ficas.\nO Reino Unido de Gran Breta\u00f1a e Irlanda recibira o control de Palestina grazas ao Tratado de S\u00e8vres, o cal establec\u00eda a Sociedade de Naci\u00f3ns en 1920. Herbert Samuel, que participara na Declaraci\u00f3n Balfour, foi nomeado primeiro Alto Comisionado de Palestina. Durante a primeira guerra mundial, os brit\u00e1nicos fixeran d\u00faas promesas sobre os seus territorios en Oriente Medio. En primeiro lugar, prometeron aos \u00e1rabes da zona, a trav\u00e9s do seu axente Lawrence de Arabia, que obter\u00edan a independencia para crear un grande Estado \u00e1rabe unido, que abarcar\u00eda todo Oriente Medio. Pero os brit\u00e1nicos tam\u00e9n prometeran que se crear\u00eda un \"Fogar Nacional Xudeu\" en Palestina, tal como fora establecido na Declaraci\u00f3n Balfour en 1917.\nOs brit\u00e1nicos aseguraran previamente aos haxemitas que lles entregar\u00edan a gran maior\u00eda dos territorios da zona en agradecemento pola s\u00faa axuda durante a Rebeli\u00f3n \u00c1rabe, acontecida durante a primeira guerra mundial. En 1920, na Conferencia de San Remo (Italia), a Sociedade de Naci\u00f3ns asignou o mandato sobre Palestina ao Reino Unido. Este territorio inclu\u00eda o que m\u00e1is tarde ser\u00eda o Estado de Israel, a Franxa de Gaza, Cisxordania, parte dos Altos do Gol\u00e1n e o Reino de Xordania. A maior\u00eda dos 750.000 habitantes desta rexi\u00f3n multi\u00e9tnica eran \u00e1rabes de relixi\u00f3n musulm\u00e1 (inclu\u00edndo unha poboaci\u00f3n bedu\u00edna duns 100.000 habitantes, segundo o censo de 1922, e concentrada na \u00e1rea de Berseb\u00e1 e ao sur e ao leste desta localidade), as\u00ed como xudeus (que eran o 11% do total e eran na s\u00faa maior\u00eda inmigrantes askenaz\u00edes). Outros grupos minoritarios eran os drusos, sirios, sudaneses, cauc\u00e1sicos, exipcios, gregos e \u00e1rabes do Hiyaz.\nEn xu\u00f1o de 1922, a Sociedade de Naci\u00f3ns estableceu o Mandato de Palestina. Era un documento no que se lembraba ao Reino Unido de Gran Breta\u00f1a e Irlanda do Norte as s\u00faas responsabilidades e obrigaci\u00f3ns respecto da administraci\u00f3n de Palestina, inclu\u00edndo \"asegurar o establecemento dun fogar nacional xudeu\", e \"salvagardar os dereitos civ\u00eds e relixiosos de todos os habitantes de Palestina\".\nO documento que defin\u00eda as obrigaci\u00f3ns brit\u00e1nicas era unha copia do texto da Declaraci\u00f3n Balfour sobre o establecemento do fogar nacional xudeu:\nMoitos artigos do documento especificaban acci\u00f3ns para apoiar a inmigraci\u00f3n xud\u00eda e un status pol\u00edtico especial. Con todo, no extenso e \u00e1rido territorio ao leste do r\u00edo Xord\u00e1n, rexi\u00f3n por ent\u00f3n denominada Transxordania, o Reino Unido pretend\u00eda 'pospor ou cancelar' a aplicaci\u00f3n dos artigos que trataban sobre o 'fogar nacional xudeu', de modo que os \u00e1rabes da rexi\u00f3n conservasen \u00edntegra unha parte dese territorio. Na Conferencia do Cairo de 1921, o haxemita Abd Allah ibn Husayn, que fora desprazado do goberno do Hiyaz (que foi entregado \u00e1 familia dos Saud, xunto ao resto de Arabia), foi nomeado emir de Transxordania. En setembro de 1922, o goberno brit\u00e1nico presentou un memorando \u00e1 Sociedade de Naci\u00f3ns no que establec\u00eda que Transxordania ser\u00eda exclu\u00edda de todos os acordos referentes ao Estado xudeu, e este memorando foi aprobado o 11 de setembro. Partindo desta premisa, o Reino Unido administrar\u00eda p\u00e1rtea oeste do Jord\u00e1n como Palestina e a parte leste como Transxordania. Tecnicamente continuaba sendo un s\u00f3 mandato, pero a maior\u00eda dos documentos oficiais refer\u00edanse a el coma se fosen dous mandatos separados. Transxordania permaneceu baixo mandato brit\u00e1nico at\u00e9 1946.\nEn 1923, o Reino Unido transferiu unha parte dos Altos do Gol\u00e1n ao Mandato Franc\u00e9s de Siria, a cambio da rexi\u00f3n de Metula.\nOposici\u00f3n dos \u00e1rabes palestinos \u00e1 inmigraci\u00f3n xud\u00eda.\nNa d\u00e9cada de 1920, 100\u00a0000\u00a0inmigrantes xudeus entraron en Palestina, as\u00ed como 6000 non xudeus. A inmigraci\u00f3n xud\u00eda estaba controlada pola \"Histadrut\", a cal seleccionaba aos aspirantes en funci\u00f3n do seu credo pol\u00edtico. A terra comprada pola Axencia Xud\u00eda era arrendada baixo a condici\u00f3n de que s\u00f3 puidese ser traballada por xudeus e de que ning\u00fan non xudeu puidese arrendala.\nInicialmente, a inmigraci\u00f3n xud\u00eda cara a Palestina apenas atopou oposici\u00f3n por parte dos \u00e1rabes palestinos. Con todo, a finais do s\u00e9culo XIX e principios do XX, a medida que o antisemitismo \u00eda crecendo en Europa, a inmigraci\u00f3n xud\u00eda increment\u00e1base de xeito significativo, de modo que a poboaci\u00f3n \u00e1rabe comezou a recear.\nO l\u00edder musulm\u00e1n de Palestina incitou aos \u00e1rabes para que perpetrasen ataques violentos contra a poboaci\u00f3n xud\u00eda. Nalg\u00fans casos, a adquisici\u00f3n de terras aos terratenentes absentistas por parte da Axencia Xud\u00eda conduciu ao despedimento dos \u00e1rabes palestinos, os cales foron substitu\u00eddos polos xudeus dos kibbutz. Cando os xudeus, que co\u00f1eceran sempre as leis europeas, compraron as terras, non se deron conta de que os habitantes da rexi\u00f3n posu\u00edan as \u00e1rbores. Isto foi sempre unha fonte de malentendidos e conflitos. A oliveira \u00e9 particularmente importante, xa que pode producir durante m\u00e1is de 1000\u00a0anos.\nO goberno brit\u00e1nico puxo l\u00edmites \u00e1 inmigraci\u00f3n xud\u00eda. Estas cotas foron moi pol\u00e9micas, particularmente durante os \u00faltimos anos do mandato brit\u00e1nico. Nin aos \u00e1rabes nin aos xudeus gust\u00e1balles esta pol\u00edtica por diferentes raz\u00f3ns. En resposta aos numerosos atentados \u00e1rabes contra as comunidades xud\u00edas, o 15 de xu\u00f1o de 1920 creouse o Haganah. A tensi\u00f3n incrementouse at\u00e9 desembocar en ocasi\u00f3ns en violentos disturbios, sobre todo en 1921, 1929 e no per\u00edodo 1936-1939. En 1936, alg\u00fans grupos xudeus como Irgun e Lehi levaron a cabo as s\u00faas propias campa\u00f1as violentas contra obxectivos \u00e1rabes e brit\u00e1nicos.\nA Gran Revolta \u00c1rabe.\nEn 1937, a Comisi\u00f3n Peel propuxo unha partici\u00f3n do territorio entre zonas \u00e1rabes e xud\u00edas, proposta que foi rexeitada por ambas as partes.\nEntre 1936 e 1939, a rexi\u00f3n experimentou unha gran insurxencia por parte dos \u00e1rabes nacionalistas, que foi co\u00f1ecida como a \"Gran Revolta \u00c1rabe\". A fa\u00edsca que acendeu este conflito foi o forte incremento da inmigraci\u00f3n xud\u00eda, principalmente causada por aqueles que fux\u00edan da persecuci\u00f3n nazi en Alema\u00f1a e a onda de antisemitismo de Europa do Leste. A revolta foi liderada polo Gran Muft\u00ed Amin al-Husayni e a s\u00faa familia. Os \u00e1rabes sent\u00edan que estaban a ser marxinados na s\u00faa propia rexi\u00f3n, e por iso, ademais de protestas non violentas, levaron a cabo acciones terroristas, asasinando a varios centos de xudeus. Os homes de Husayni mataron m\u00e1is \u00e1rabes que xudeus, usando a revolta como unha escusa para enfrontarse aos clans rivais. A organizaci\u00f3n xud\u00eda Irgun contestou coa s\u00faa propia campa\u00f1a de represalia, colocando bombas en mercados e noutros lugares que tam\u00e9n causaron centos de mortos. Finalmente, a revolta foi esmagada polos brit\u00e1nicos, usando medidas draconianas. Como Amin al-Husayni foi atopado culpable do asasinato do comisionado brit\u00e1nico para Galilea, fuxiu da rexi\u00f3n, pasando por L\u00edbano, Iraq e finalmente Alema\u00f1a en 1941.\nO Reino Unido puxo restrici\u00f3ns \u00e1 adquisici\u00f3n xud\u00eda das terras que quedaban, contradicindo as\u00ed a cl\u00e1usula do Mandato que di \"a administraci\u00f3n de Palestina debe permitir e promover, en cooperaci\u00f3n coa Axencia Xud\u00eda, o asentamento dos xudeus na rexi\u00f3n, inclu\u00edndo nas terras do Estado e as que non se compraron con fins p\u00fablicos\". Unha restrici\u00f3n similar en 1931 supuxese unha violaci\u00f3n do mandato concedido pola Sociedade de Naci\u00f3ns, pero en 1931 esta organizaci\u00f3n era xa papel mollado. De acordo cos israel\u00eds, en 1939 os brit\u00e1nicos conceder\u00edan 34\u00a0km\u00b2 aos \u00e1rabes e s\u00f3 16\u00a0km\u00b2 aos xudeus.\nA segunda guerra mundial.\nDo mesmo xeito que na maior\u00eda do mundo \u00e1rabe, non houbo unanimidade entre os \u00e1rabes palestinos respecto da s\u00faa posici\u00f3n na segunda guerra mundial. Alg\u00fans deles apoiaron ao ex\u00e9rcito brit\u00e1nico, pero a maior\u00eda viron nas potencias do Eixo unha maior garant\u00eda para que se lles devolvesen o que consideraban as s\u00faas terras, que estaban en mans dos brit\u00e1nicos e os xudeus. Alg\u00fans l\u00edderes \u00e1rabes foron m\u00e1is al\u00f3, especialmente cando o Gran Muft\u00ed de Xerusal\u00e9n, Amin al-Husayni (que por ent\u00f3n fuxira a Iraq), declarou formalmente a \"xihad\" o 25 de novembro de 1941 contra os Aliados e optou por apoiar ao goberno alem\u00e1n. Isto levoulle a establecerse durante un tempo en Iugoslavia, ocupada por ent\u00f3n polos nazis, recrutando musulm\u00e1ns bosn\u00edacos e albano-kosovares para as Waffen SS como voluntarios. Uns 20.000 musulm\u00e1ns bosn\u00edacos serviron na 13\u00aa Divisi\u00f3n de Monta\u00f1a das Waffen SS \"Handzhar\" e varios miles na 23\u00aa Divisi\u00f3n de Monta\u00f1a \"Kama\". Na posguerra, Husseini foi acusado de ser aliado de Adolf Eichmann e arquitecto de \"a soluci\u00f3n final\" de Otto Wisliceny. Amin al-Husayni foi encarcerado tras a guerra e estivo a piques de ser procesado nos Xu\u00edzos de N\u00faremberg por crimes de guerra, pero escapou grazas \u00e1 axuda dos colaboracionistas franceses.\nA\u00ednda que para a ideolox\u00eda nacionalsocialista a \"raza\" \u00e1rabe era s\u00f3 levemente superior \u00e1 xud\u00eda, os alem\u00e1ns solicitaron todo o apoio posible por parte dos \u00e1rabes para debilitar e destru\u00edr a hexemon\u00eda brit\u00e1nica no mundo \u00e1rabe. \nEntre os \u00e1rabes que se opuxeron \u00e1 persecuci\u00f3n dos xudeus destacaron alg\u00fans como Habib Bourguiba de Tunisia, e intelectuais exipcios como Tawfiq al-Hakim e Abbas Mahmud al-Arkad. O Mandato recrutou soldados en Palestina. Uns 6.000 \u00e1rabes palestinos un\u00edronse \u00e1s forzas brit\u00e1nicas, ademais de 26.000 xudeus; a\u00ednda que a poboaci\u00f3n de \u00e1rabes era maior, a cruzada contra o antisemitismo atraeu unha maior\u00eda xud\u00eda de soldados.\nA pesar das severas restrici\u00f3ns brit\u00e1nicas no referente \u00e1 inmigraci\u00f3n xud\u00eda, expresadas no Libro Branco, e en vistas dun mellor trato a futuro, a maior\u00eda dos xudeus palestinos colaboraron co Reino Unido na s\u00faa loita contra a Alema\u00f1a Nazi durante a guerra, e o seu tres milicias principais (a Haganah, o Palmach e o Irgun) un\u00edronse ao esforzo b\u00e9lico brit\u00e1nico para loitar contra as potencias do Eixo en Europa e o Norte de \u00c1frica. Posteriormente os altos mandos das forzas armadas brit\u00e1nicas, coa cooperaci\u00f3n da Axencia Xud\u00eda, aceptaron crear dentro do seu ex\u00e9rcito unha unidade militar exclusivamente xud\u00eda que servise baixo bandeira brit\u00e1nica, a Brigada Xud\u00eda, que foi despregada en Europa a principios de 1944.\nNa segunda guerra mundial, o Reino de Italia, que en 1940 declarara a guerra ao Reino Unido \u00e1 beira de Alema\u00f1a, lanzou varios ataques a\u00e9reos contra Palestina. En 1942 houbo un per\u00edodo de nerviosismo debido a que as forzas do xeneral Erwin Rommel, o Afrika Korps, avanzaban cara ao leste polo norte de \u00c1frica cara \u00e1 Canle de Suez e tem\u00edase que puidesen invadir Palestina.\nO asasinato de seis mill\u00f3ns de xudeus europeos por parte dos nazis (o Holocausto) tivo unha gran repercusi\u00f3n na situaci\u00f3n de Palestina. Durante a guerra, os brit\u00e1nicos prohibiron a entrada dos xudeus en Palestina, deix\u00e1ndoos en campos de detenci\u00f3n ou deport\u00e1ndoos a lugares como Mauricio. Abraham Stern, l\u00edder do grupo armado xudeu Leji, xunto con outros sionistas do mesmo grupo, tentaron sen \u00e9xito convencer aos alem\u00e1ns de que a inmigraci\u00f3n a Palestina poder\u00eda ser unha \"soluci\u00f3n\" para o \"problema xudeu\". O criminal de guerra nazi Adolf Eichmann visitou Palestina en 1937 e conclu\u00edu, posiblemente tras as s\u00faas conversaci\u00f3ns con Husayni, que permitir a inmigraci\u00f3n xud\u00eda a Palestina non entraba dentro da pol\u00edtica nazi.\nEn 1939 os activistas sionistas organizaron un intento de inmigraci\u00f3n ilegal, co\u00f1ecido como Aliy\u00e1 Beth, dirixido por \"Hamossad Le'aliyah Bet\", que rescatou decenas de miles de xudeus da persecuci\u00f3n nazi transport\u00e1ndoos por mar. Moitas destas embarcaci\u00f3ns foron interceptadas e outras afundidas, provocando grandes perdas humanas. A \u00faltima embarcaci\u00f3n con inmigrantes que tentou entrar en Palestina durante a guerra foi o barco Struma, que resultou torpedeado no Mar Negro por un submarino sovi\u00e9tico en febreiro de 1942, grazas aos pactos de colaboraci\u00f3n anglo-sovi\u00e9ticos. O barco foi afundido e nel morreron os seus 800 pasaxeiros. A inmigraci\u00f3n ilegal rexurdiu tras a segunda guerra mundial.\nEliyahu Hakim e Eliyahu Bet Zuri, membros do grupo armado xudeu e sionista Leji, asasinaron a Lord Moyne no Cairo o 6 de novembro de 1944 debido a que Moyne era o ministro brit\u00e1nico para Oriente Medio e o principal responsable de impedir a inmigraci\u00f3n xud\u00eda a Palestina. Dise que este asasinato cambiou a postura do primeiro ministro brit\u00e1nico Winston Churchill, p\u00f3ndoo en contra da causa sionista. O feito de que os brit\u00e1nicos loitasen contra os insurrectos xudeus por unha banda, e contra os alem\u00e1ns no norte de \u00c1frica doutra banda, non axudou a que mellorasen as relaci\u00f3ns entre brit\u00e1nicos e xudeus na etapa m\u00e1is cr\u00edtica da guerra.\nOs brit\u00e1nicos consideraron m\u00e1is importante lograr o apoio \u00e1rabe, debido aos seus intereses no Reino de Exipto e outros pa\u00edses \u00e1rabes, e especialmente para garantir as boas relaci\u00f3ns con Arabia Saudita, un dos grandes produtores de petr\u00f3leo. Por conseguinte, continuouse coa pol\u00edtica de prohibici\u00f3n da inmigraci\u00f3n.\nDurante a guerra, os moderados do Haganah axudaron aos brit\u00e1nicos a deter a membros do Leji e o Irgun cando estes \u00faltimos deron por finalizada a tregua coas autoridades mandatarias e Beguin proclamou a rebeli\u00f3n a principios de 1944. Consideraban que estes combatentes estaban a danar os esforzos b\u00e9licos contra os nazis.\nTras a guerra, 250.000 inmigrantes xudeus foron abandonados \u00e1 s\u00faa sorte nos campos de refuxiados europeos. A pesar da presi\u00f3n da opini\u00f3n p\u00fablica internacional, e en particular \u00e1s repetidas petici\u00f3ns do presidente norteamericano Harry S. Truman e as recomendaci\u00f3ns do Comit\u00e9 Anglo-Americano de Petici\u00f3ns, os brit\u00e1nicos rexeitaron revogar a prohibici\u00f3n da inmigraci\u00f3n e admitiron s\u00f3 a 100.000 refuxiados en Palestina. Ent\u00f3n as forzas xud\u00edas que operaban na sombra un\u00edronse e levaron a cabo varios ataques de represalia contra os brit\u00e1nicos. En 1946, o Irgun voou o Hotel Rei David de Xerusal\u00e9n, o cuartel xeral da administraci\u00f3n brit\u00e1nica, matando a 92 persoas.\nVendo que a situaci\u00f3n se lles escapaba das mans, os brit\u00e1nicos anunciaron o seu desexo de finalizar o mandato e procederon \u00e1 s\u00faa retirada en maio de 1948.\nDivisi\u00f3n de Palestina por parte de Naci\u00f3ns Unidas.\nA ONU, sucesora da Sociedade de Naci\u00f3ns, tentou resolver a disputa entre os \u00e1rabes palestinos e os xudeus. Creou o UNSCOP (Comit\u00e9 especial das Naci\u00f3ns Unidas para Palestina), composto por representantes de varios estados. Ningunha das grandes potencias estaba representada, para conseguir que o Comit\u00e9 fose m\u00e1is neutral. O UNSCOP barallou d\u00faas propostas. A primeira suxer\u00eda a creaci\u00f3n de dous Estados independentes na rexi\u00f3n, un \u00e1rabe e outro xudeu, deixando a Xerusal\u00e9n baixo administraci\u00f3n internacional. A segunda avogaba pola creaci\u00f3n dun s\u00f3 Estado federal no que convivisen ambos os pobos. A maior\u00eda do UNSCOP decantouse pola primeira proposta, a\u00ednda que alg\u00fans membros apoiaron a segunda proposta, un deles, (Australia), negouse a elixir unha das d\u00faas opci\u00f3ns. Finalmente presentouse a primeira proposta e a Asemblea Xeral da ONU aprobou por ampla maior\u00eda as conclusi\u00f3ns da UNSCOP, a\u00ednda que se fixeron alg\u00fans axustes \u00e1s fronteiras entre os dous Estados propostos. A divisi\u00f3n far\u00edase efectiva o d\u00eda que os brit\u00e1nicos consumasen a s\u00faa retirada.\nO plan de partici\u00f3n foi rexeitado polo liderado \u00e1rabe de Palestina e pola maior\u00eda da poboaci\u00f3n \u00e1rabe. Con todo, a maior\u00eda dos xudeus aceptaron o plan, en particular a Axencia Xud\u00eda, que, na pr\u00e1ctica, era un Estado xudeu en formaci\u00f3n. Moitas gravaci\u00f3ns mostran a satisfacci\u00f3n dos xudeus palestinos canto asist\u00edan \u00e1 sesi\u00f3n de Naci\u00f3ns Unidas na que se votaba o plan de divisi\u00f3n. At\u00e9 os nosos d\u00edas, os libros de historia israel\u00eds mencionan o 29 de novembro, a data desta sesi\u00f3n, como a data m\u00e1is importante no proceso de Independencia de Israel.\nCon todo, alg\u00fans xudeus rexeitaron a proposta. Menachem Begin, l\u00edder do Irgun, anunciou: \"A partici\u00f3n do fogar xudeu \u00e9 ilegal. Nunca ser\u00e1 reco\u00f1ecida. A firma das instituci\u00f3ns e os diplom\u00e1ticos do plan de partici\u00f3n \u00e9 inv\u00e1lida. Non cegar\u00e1 aos xudeus. Xerusal\u00e9n foi e ser\u00e1 nosa capital. A Terra de Israel ser\u00e1 restaurada para a xente de Israel. Para todos. E para sempre\". As s\u00faas palabras foron rexeitadas pola maior parte do nacente Estado de Israel. Doutra banda, os \u00e1rabes palestinos afirmaron que estas palabras eran propaganda para Occidente, e que reflect\u00edan fielmente as intenci\u00f3ns reais dos fundadores do Estado de Israel.\nUn d\u00eda antes da retirada brit\u00e1nica, para respectar o \"sabbath\", o Goberno Provisional Xudeu declarou a formaci\u00f3n do Estado de Israel e garantiu os dereitos civ\u00eds para todos os habitantes do seu territorio, fosen eles \u00e1rabes ou xudeus. A declaraci\u00f3n dic\u00eda:\nDeste xeito, todos os habitantes que quedaron dentro do recentemente formado Estado de Israel, xa fosen xudeus ou \u00e1rabes, recibiron a cidadan\u00eda israel\u00ed.\nOs \u00e1rabes consideraron que a frase que mellor defin\u00eda a intenci\u00f3n dos fundadores de Israel era a pronunciada por Chaim Weizmann:\nDe acordo coas palabras pronunciadas por Mosh\u00e9 Sharet (pertencente \u00e1 Axencia Xud\u00eda) o 17 de outubro de 1947, \"os xudeus tentaron, como moito, adquirir menos do 7% do territorio de Palestina.\" De acordo coas estat\u00edsticas brit\u00e1nicas, do territorio que se converteu en Israel (aproximadamente un 78% do Mandato brit\u00e1nico), os xudeus posu\u00edan s\u00f3 un 9%. Os \u00e1rabes que se converteron en cidad\u00e1ns de Israel posu\u00edan outro 3%, un 18% era dos \u00e1rabes que abandonaron a zona, e o goberno posu\u00eda m\u00e1is do 70%.\nO 14 de maio de 1948, un d\u00eda antes da retirada brit\u00e1nica de Palestina, proclamouse a creaci\u00f3n do Estado xudeu que se chamar\u00eda Estado de Israel. O 15 de maio do mesmo ano, cinco ex\u00e9rcitos regulares dos pa\u00edses \u00e1rabes veci\u00f1os (Transxordania, Exipto, Siria, L\u00edbano e Iraq) invadiron ao recentemente creado Estado de Israel para destru\u00edlo inici\u00e1ndose desta maneira a guerra \u00e1rabe-israel\u00ed de 1948, con todo, logo de varias batallas e d\u00faas treguas, foron derrotados polas forzas israel\u00eds.\nEn 1949 asin\u00e1ronse na illa de Rodas unha serie de armisticios entre Israel e os pa\u00edses \u00e1rabes (baseados nas vitorias militares do novel Estado xudeu) que foron reco\u00f1ecidos pola comunidade internacional e a mesma ONU. O armisticio determinaba que un 78% do territorio do vello Mandato brit\u00e1nico de Palestina quedaba en mans de Israel, e pasaba a formar parte integral do territorio israel\u00ed e as s\u00faas fronteiras definitivas, mentres que o 22% do territorio restante (a Franxa de Gaza, Cisxordania e Xerusal\u00e9n Leste) quedar\u00edan en mans do Reino de Exipto e Xordania. Nos anos posteriores as fronteiras ir\u00edanse modificando durante as sucesivas guerras \u00e1rabe-israel\u00eds.\nPoboaci\u00f3n do Mandato brit\u00e1nico de Palestina.\nO 23 de outubro de 1922, os brit\u00e1nicos elaboraron o primeiro censo da rexi\u00f3n, que se refire a ambos os dous lados do r\u00edo Xord\u00e1n. Segundo o informe Hope Simpson de outubro de 1930, a estimaci\u00f3n da poboaci\u00f3n palestina, baseada neste censo, era de 486.177 musulm\u00e1ns, 83.790 xudeus, 71.464 cristi\u00e1ns e 7.617 doutras relixi\u00f3ns, cun total de 649.048 habitantes. Tralo segundo censo de 1931, a poboaci\u00f3n aumentara at\u00e9 os 1\u00a0036\u00a0339 habitantes, dos cales 761.922 eran musulm\u00e1ns, 175.138 xudeus, 89.134 cristi\u00e1ns e 10.145 doutras relixi\u00f3ns. Non houbo m\u00e1is censos, pero as estat\u00edsticas conserv\u00e1ronse rexistrando os nacementos, as defunci\u00f3ns e a inmigraci\u00f3n. Alg\u00fans datos como a inmigraci\u00f3n ilegal s\u00f3 se poden calcular de forma aproximada. En 1945, o estudo demogr\u00e1fico mostraba que a poboaci\u00f3n era xa de 1\u00a0764\u00a0520 habitantes, comprendendo 1\u00a0061\u00a0270 musulm\u00e1ns, 553.600 xudeus, 135.550 cristi\u00e1ns e 14.100 doutras relixi\u00f3ns."}
{"id": "332797", "revid": "1093", "url": "https://gl.wikipedia.org/wiki?curid=332797", "title": "Lu\u00eds Pernas", "text": ""}
{"id": "332798", "revid": "1131", "url": "https://gl.wikipedia.org/wiki?curid=332798", "title": "Riosa", "text": "Riosa \u00e9 un concello do Principado de Asturias. En 2006 ti\u00f1a 2307 habitantes.\nLimita ao norte con Morc\u00edn, ao oeste con Quir\u00f3s, ao leste con Mieres e ao sur con \u1e36\u1e37ena e Quir\u00f3s. Est\u00e1 en plena serra do Aramo e nel at\u00f3pase o alto de L'Angliru, habitual no percorrido da Volta Ciclista a Espa\u00f1a.\nEst\u00e1 formado unicamente por unha parroquia, Riosa. A capital \u00e9 La Vega."}
{"id": "332799", "revid": "89787", "url": "https://gl.wikipedia.org/wiki?curid=332799", "title": "Luis Pernas", "text": "Luis Pernas Novo, nado na Solaina (Nar\u00f3n) en 1975, \u00e9 un culturista galego.\nTraxectoria.\nLuis Pernas comezou a competir en culturismo en 1995 e proclamouse campi\u00f3n galego en 1999, as\u00ed como campi\u00f3n de Espa\u00f1a dos pesos pesados en 2003, 2006 e 2008. Tam\u00e9n ga\u00f1ou distintos torneos abertos e en 2010 no Arnold Classic, o campionato mundial da Federaci\u00f3n Internacional de Culturistas (IFBB). En 2014 proclamouse Mister Universo e Mister Universo Talle Medio nos campionatos do mundo da IFBA, unha das federaci\u00f3ns internacionais deste deporte, que ten sede en Italia.\nVida persoal.\n\u00c9 dono de ximnasios e tendas de alimentaci\u00f3n deportiva, e traballa como t\u00e9cnico inform\u00e1tico da Universidade da Coru\u00f1a."}
{"id": "332800", "revid": "1131", "url": "https://gl.wikipedia.org/wiki?curid=332800", "title": "Salas, Asturias", "text": "Salas \u00e9 un concello do Principado de Asturias. En 2009 ti\u00f1a unha poboaci\u00f3n de 5.962 habitantes.\nLimita ao norte con Vald\u00e9s, Cudillero e Pravia, ao oeste con Tin\u00e9u e Vald\u00e9s, ao leste con Pravia, Candamu e Grau e ao sur con Belmonte de Miranda. Situado na zona centro-occidental da comunidade, \u00e9 co\u00f1ecida como a \"porta do occidente de Asturias\".\nEst\u00e1 formado por 28 parroquias: Aciana, Alava, Ardesaldu, Boudenaya, Camu\u00f1u, Cermo\u00f1u, Curniana, La Espina, God\u00e1n, Idarga, Llaniu, \u1e36\u1e37aviu, Llinares, Maecina, Maeza, Miera, Prieiru, Salas, San Antol\u00edn de las Dorigas, San Esteba de las Dorigas e Santiagu la Barca. A capital \u00e9 Salas."}
{"id": "332801", "revid": "1131", "url": "https://gl.wikipedia.org/wiki?curid=332801", "title": "Tin\u00e9u", "text": "Tin\u00e9u (en castel\u00e1n: \"Tineo\") \u00e9 un concello do Principado de Asturias. En 2011 ti\u00f1a unha poboaci\u00f3n de 10.829 habitantes.\nLimita ao norte con Vald\u00e9s, ao oeste con Villai\u00f3n e Allande, ao leste con Salas, Belmonte de Miranda e Somiedo e ao sur con Cangas del Narcea. Situado na zona prelitoral da comunidade, \u00e9 un dos maiores produtores de leite de vaca de Asturias.\nEst\u00e1 formado por 44 parroquias: Arganza, B\u00e1rzana, Bourres, Bra\u00f1a\u1e37\u1e37onga, Bustie\u1e37\u1e37u, Caeras, Campucaldera, Cezures, Co\u1e37\u1e37ada, Fastias, Francos, Meri\u00e1s, Mu\u00f1al\u00e9n, Naraval, Navelgas, Nieres, Oubona, El Pedregal, Porciles, El Poz\u00f3n, La Preda, Re\u1e37\u1e37anos, El Rodical, Samart\u00edn de Semproniana, San Esteban de Re\u1e37\u1e37amiegu, San Fagondu, San Fliz, San Frichosu, Sango\u00f1\u00e9u, Santianes, Santi\u00e1u, Santolaya, Santolaya de Mi\u00f1u, Santuyanu, Sobr\u00e1u, Soutu, Sorriba, Tabl\u00e1u, Tin\u00e9u, Tronc\u00e9u, Tu\u00f1a, Vi\u1e37\u1e37atresmil, Xinestaza e Zarda\u00edn. A capital \u00e9 Tin\u00e9u. "}
{"id": "332802", "revid": "1888", "url": "https://gl.wikipedia.org/wiki?curid=332802", "title": "Ant\u00eda Mato Bouzas", "text": ""}
{"id": "332804", "revid": "5863", "url": "https://gl.wikipedia.org/wiki?curid=332804", "title": "Carmen Echegaray", "text": "Mar\u00eda del Carmen de la Rosa Osende, co\u00f1ecida como Carmen Echegaray ou Carmen de Echegaray, nada en Santiago de Compostela en 1919, foi unha escritora galega en lingua castel\u00e1.\nTraxectoria.\nFilla de Miguel de la Rosa Echegaray, capit\u00e1n do rexemento de Zaragoza finado en Melilla en 1923, e Mar\u00eda del Socorro Osende Fern\u00e1ndez. No \"Suplemento de los S\u00e1bados\" do diario santiagu\u00e9s \"La Noche\" do 31 de decembro de 1949, nunha compilaci\u00f3n da literatura publicada naquel ano, no campo da novela e da narraci\u00f3n, d\u00e1se conta dunha novela s\u00faa intitulada \"El hombre que supo esperar\". Tam\u00e9n \u00e9 autora de \"El amor que lleva a la muerte\".\nVida persoal.\nCasou con Juan Teijeiro Flores en 1938 e tivo tres fillos: Juan Miguel, Miguel \u00c1ngel e Luis Teijeiro de la Rosa."}
{"id": "332805", "revid": "54334", "url": "https://gl.wikipedia.org/wiki?curid=332805", "title": "Rosario D\u00farcal", "text": "Mar\u00eda del Rosario Sanz Ru\u00edz, co\u00f1ecida como Rosario D\u00farcal, nada en Lugo o 1 de marzo de 1927 e finada en M\u00e9xico en 1993, foi unha actriz, cantante e vedete galega.\nTraxectoria.\nEra filla de Tilka Rey, pianista, e de Luis Sanz Rey, militar.\nD\u00farcal desenvolveu a s\u00faa carreira profesional como actriz de cinema en M\u00e9xico. A primeira vez que logrou un papel protagonista foi no filme \"En la hacienda de la flor\" (1948). Outras pel\u00edculas nas que participou foron, por orde cronol\u00f3xica, \"La miel se fue de la luna\" (1951), \"Las medias de seda\" (1955), \"La sangre de Nostradamus\" (1959) ou \"Las leandras\" (1960).\n\u00c9 a nai do actor mexicano Luis Xavier Cavazos."}
{"id": "332807", "revid": "22795", "url": "https://gl.wikipedia.org/wiki?curid=332807", "title": "Tarsius spectrum", "text": ""}
{"id": "332808", "revid": "89787", "url": "https://gl.wikipedia.org/wiki?curid=332808", "title": "Tarsius pelengensis", "text": "Tarsius pelengensis \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio de Peleng, end\u00e9mica das selvas da illa de Peleng, Indonesia, preto da de C\u00e9lebes..\nTaxonom\u00eda.\nA especie foi definida en 1949 polo zo\u00f3logo neerland\u00e9s Henri Jacob Victor Sody en \"Notes on some primates, carn\u00edvora and the babirusa from the Indo-Malayan and Indo-Australian regions\". \"Treubia\" 20: 121-190.\nDurante un tempo co\u00f1eceuse como \"Tarsius spectrum pelengensis\", porque se pensou que era unha subespecie de \"Tarsius spectrum\", da veci\u00f1a illa de C\u00e9lebes (Sulawesi), pero Groves e Shekelle confirmaron no ano 2000 que se trataba dunha especie independente do x\u00e9nero \"Tarsius\".\nCatacter\u00edsticas.\n\u00c9 un tarsio de moi pequeno tama\u00f1o: os adultos pesan uns 165 g.\nMorfoloxicamente \u00e9 moi semellante a outros tarsios, pero Groves confirma que se trata dunha especie distinta.\nAs s\u00faas vocalizaci\u00f3ns mostran moitas similitudes superficiais obvias con \"Tarsius dentatus\", e poder\u00eda estar relacionado con esa especie.\nH\u00e1bitat e distribuci\u00f3n.\n\"Tarsius pelengensis\" distrib\u00faese pola illa de Peleng, fronte as costas da pen\u00ednsula oriental da de C\u00e9lebes, en bosques tropicais at\u00e9 unha altitude de 520 m.\nHai informes, non confirmados, de que poden existir poboaci\u00f3ns de \"Tarsius pelengensis\" noutras illas do arquip\u00e9lago Banggai; de confirm\u00e1rense estes informes, ampliar\u00edase a \u00e1rea de distribuci\u00f3n da especie.\nEsta especie non est\u00e1 ben estudada, e crese que vive en bosques primarios e secundarios, en selvas das terras baixas e en mangleiros.\nCostumes.\nIgual que outros tarsios, mostran adaptaci\u00f3ns extremas para aferrarse verticalmente aos troncos de \u00e1rbores e arbustos, e para saltar dunha planta a outra, no sotobosque de h\u00e1bitats tropicais adecuados, a mi\u00fado a 2 m do solo, ou menos.\nSon nocturnos, sociais, que adoitan viviren en pequenos grupos, mon\u00f3gamos ou pol\u00edgamos, formados por 2 a 6 exemplares.\nAlim\u00e9ntanse de presas vivas, principalmente insectos e outros artr\u00f3podos, e alg\u00fans pequenos vertebrados.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) en 2008 cualificou o status desta especie como \"EN\" (en perigo) debido a que habita soamente na illa de Peleng, con varios n\u00facleos de poboaci\u00f3ns fragmentados nunha \u00e1rea menor de 5.000\u00a0km\u00b2, e crese que a poboaci\u00f3n total est\u00e1 declinando continuamente pola degradaci\u00f3n dos seus h\u00e1bitats."}
{"id": "332809", "revid": "22795", "url": "https://gl.wikipedia.org/wiki?curid=332809", "title": "Tarsio de Peleng", "text": ""}
{"id": "332811", "revid": "23204", "url": "https://gl.wikipedia.org/wiki?curid=332811", "title": "Henri Jacob Victor Sody", "text": "Heri Jacob Victor Sody, chamado \"Han\" polos seus amigos e colegas, nado na Haia o 31 de agosto de 1892 e finado en \u00c1msterdam o 16 de xaneiro de 1959, foi un zo\u00f3logo neerlad\u00e9s que traballou durante moitos anos nas Indias Orientais Neerlandesas, e despois en Indonesia, especializ\u00e1ndose no estudo dos mam\u00edferos daquelas illas (rinocerontes, roedores e primates, sobre todo), describindo por primeira vez para a ciencia diversas especies, entre elas o tarsio de Peleng (\"Tarsius pelengensis\").\nAbreviatura.\nA abreviatura Sody empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "332816", "revid": "23204", "url": "https://gl.wikipedia.org/wiki?curid=332816", "title": "Tarsius sangirensis", "text": "Tarsius sangirensis \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio de Sangir, end\u00e9mica das selvas da illa Sangir, Indonesia, situada a uns 200\u00a0km ao nordeste da illa de C\u00e9lebes.\nNo ano 2008 unha poboaci\u00f3n do tarsio de Sangir foi determinada como unha especie distinta, o tarsio da illa Siau (\"Tarsius tumpara\")."}
{"id": "332817", "revid": "22795", "url": "https://gl.wikipedia.org/wiki?curid=332817", "title": "Tarsio de Sangir", "text": ""}
{"id": "332818", "revid": "89787", "url": "https://gl.wikipedia.org/wiki?curid=332818", "title": "Ter\u00e8sa Pambrun-Lavit", "text": "Ter\u00e8sa Pambrun-Lavit, nada o 17 de marzo de 1954 en Lourdes, \u00e9 unha escritora francesa en lingua occitana.\nTraxectoria.\nA s\u00faa obra m\u00e1is co\u00f1ecida \u00e9 \"Sho!\", editada polo Institut d'Estudis Ilerdencs en 2006 e ga\u00f1adora do premio de narraci\u00f3n curta en occitano. Tam\u00e9n escribiu materiais pedag\u00f3xicos como \"Grimpa-mandrilha\", \"Palhassa\" ou (en colaboraci\u00f3n) \"Allisades\". Outras obras s\u00faas son \"Arcolin; seguit de C\u00e8u bleu\", \"Mem\u00f2rias de peira\" e \"Passejada als quatre vents\"."}
{"id": "332821", "revid": "1131", "url": "https://gl.wikipedia.org/wiki?curid=332821", "title": "Santo Adriano", "text": "Santo Adriano \u00e9 un concello do Principado de Asturias. En 2010 ti\u00f1a 248 habitantes.\nLimita ao norte con Oviedo, ao leste con Ribera de Arriba e Morc\u00edn, ao sur con Quir\u00f3s e Proaza e ao oeste con Proaza e con Grau. At\u00f3pase no centro da comunidade, xunto ao curso do r\u00edo Trubia.\nEst\u00e1 formado polas parroquias de Casta\u00f1eo'l Monte, Llavares, Tu\u00f1\u00f3n e Villanueva. A capital \u00e9 Villanueva."}
{"id": "332822", "revid": "1131", "url": "https://gl.wikipedia.org/wiki?curid=332822", "title": "Somiedo", "text": "Somiedo \u00e9 un concello do Principado de Asturias. En 2006 ti\u00f1a 1544 habitantes.\nLimita ao norte con Belmonte de Miranda, ao leste con Teberga, ao oeste con Tin\u00e9u e Cangas del Narcea e ao sur coa provincia de Le\u00f3n. At\u00f3pase en plena Cordilleira Cant\u00e1brica e forma parte do Parque Natural de Somiedo, declarado Reserva da Biosfera.\nEst\u00e1 formado polas parroquias de Aguinu, Clavichas, Cor\u00e9s, El Coutu, \u00c9ndriga, G\u00faa, Las Morteras, Pig\u00fceces, Pig\u00fce\u00f1a, La Pola Somiedo, Santa Mar\u00eda del Puertu, La Riera, El Va\u1e37\u1e37e, Veigas e Vi\u1e37\u1e37ar de Vildas."}
{"id": "332825", "revid": "1131", "url": "https://gl.wikipedia.org/wiki?curid=332825", "title": "Picu Horru", "text": "Picu Horru, tam\u00e9n co\u00f1ecido como Pe\u00f1a Manteca, \u00e9 o cumio m\u00e1is alto da Serra da Manteiga, no oeste da Cordilleira Cant\u00e1brica. Ten unha altitude de 1522 msnm e pertence ao concello asturiano de Belmonte de Miranda. At\u00f3pase entre as concas dos r\u00edos Pig\u00fce\u00f1a e Narcea e forma parte do Lugar de importancia comunitaria Pe\u00f1a Manteca-Genestaza."}
{"id": "332826", "revid": "25871", "url": "https://gl.wikipedia.org/wiki?curid=332826", "title": "Pe\u00f1a Manteca", "text": ""}
{"id": "332828", "revid": "5863", "url": "https://gl.wikipedia.org/wiki?curid=332828", "title": "Fern\u00e1ndez Osorio-Tafall", "text": ""}
{"id": "332829", "revid": "1131", "url": "https://gl.wikipedia.org/wiki?curid=332829", "title": "Sariegu", "text": "Sariegu (en castel\u00e1n: \"Sariego\") \u00e9 un concello do Principado de Asturias. En 2015 ti\u00f1a 1295 habitantes.\nLimita ao norte con Xix\u00f3n, ao nord\u00e9s con Villaviciosa, ao leste con Cabranes, ao sueste con Nava e ao sur e oeste con Siero. At\u00f3pase nun val rodeado de monta\u00f1as non moi altas, e nel nace o r\u00edo Nora.\nEst\u00e1 formado polas parroquias de Narzana, San Rom\u00e1n e Santiago. A capital \u00e9 Vega."}
{"id": "332832", "revid": "56817", "url": "https://gl.wikipedia.org/wiki?curid=332832", "title": "La Tribuna (1898)", "text": "La Tribuna foi unha revista editada en Santiago de Compostela en 1898.\nHistoria e caracter\u00edsticas.\nSubtitulada \"Revista de Jurisprudencia, Pol\u00edtica y Administraci\u00f3n\", apareceu en decembro de 1898. Revista quincenal, saia os d\u00edas 15 e 30 de cada mes. Entre os seus colaboradores figuraron Joaqu\u00edn D\u00edaz de R\u00e1bago, Alfredo Bra\u00f1as e \u00c1ngel Pintos"}
{"id": "332833", "revid": "7802", "url": "https://gl.wikipedia.org/wiki?curid=332833", "title": "Mandato Brit\u00e1nico de Palestina", "text": ""}
{"id": "332834", "revid": "5863", "url": "https://gl.wikipedia.org/wiki?curid=332834", "title": "\u00c1lvaro de la Iglesia", "text": "\u00c1lvaro de la Iglesia Santos, nado na Coru\u00f1a o 5 de abril de 1859 e finado na Habana en 1940, foi un escritor e xornalista galego residente en Cuba. Foi fillo de Francisco Mar\u00eda de la Iglesia e sobri\u00f1o de Antonio Mar\u00eda de la Iglesia.\nTraxectoria.\nMarchou a Cuba en 1874, establec\u00e9ndose en Matanzas e despois na Habana. Despois da guerra da independencia da illa, nacionalizouse cubano e colaborou en varios peri\u00f3dicos. Asinou as s\u00faas obras cos pseud\u00f3nimos Pedro Madruga, Eligio Aldao y Varela, Artemio, A. L. Bar\u00f3 e Vetusto. El 1898 publicou o folleto \"Cuba para los cubanos\".\nAlcanzou unha grande notoriedade grazas ao seus relatos curtos, publicados en peri\u00f3dicos como \"La Familia Cristiana\" (1891) (do que foi director), \"La Regi\u00f3n\" (fundado por el en Matanzas en 1892), \"La \u00c9poca\", \"La Discusi\u00f3n\", \"El Mundo\", \"Letras\" (1899) (dirixida e integramente redactada por el), \"El F\u00edgaro\" (onde colabor\u00f3 entre os anos 1900 e 1913), \"Chic\" e \"El Heraldo de Cuba\".\nFoi membro da Academia de la Historia de Cuba e membro correspondente da Real Academia Galega.\nObras.\nIniciou a s\u00faa produci\u00f3n narrativa con \"Una vocaci\u00f3n (S\u00edntesis de una novela)\" (1887). A s\u00faa novela \"Adoraci\u00f3n\" (1884) \u00e9 considerada como a s\u00faa obra mestra. Nela combina elementos t\u00edpicamente modernistas e rom\u00e1nticos coa cultura do Caribe. Outras obras son: \"Pepe Antonio\" (1903), \"La alondra\" (publicada por entregas en \"Follas Novas\"), \"Tradiciones cubanas\" (1911), \"Cuadros viejos\" (1915) e \"Cosas de anta\u00f1o\" (1916), de tipo costumista."}
{"id": "332835", "revid": "1888", "url": "https://gl.wikipedia.org/wiki?curid=332835", "title": "\u00c1lvaro de la Iglesia Santos", "text": ""}
{"id": "332836", "revid": "6939", "url": "https://gl.wikipedia.org/wiki?curid=332836", "title": "San Pedro de Arcos", "text": ""}
{"id": "332837", "revid": "5863", "url": "https://gl.wikipedia.org/wiki?curid=332837", "title": "Caridad Castedo D\u00edaz", "text": "Mar\u00eda Caridad Castedo D\u00edaz de Mourelo, nada en Arcos (Outeiro de Rei) en 1900 e finada en Lugo o 16 de decembro de 1941, foi unha mestra e escritora galega en lingua castel\u00e1.\nTraxectoria.\nFilla de Francisco Castedo Novo. Foi mestra nacional de Rubi\u00e1s. \u00c9 autora de \"Pensamientos morales y patri\u00f3ticos\" (1936).\nVida persoal.\nCasou con Julio Mourelo Santacruz e foi nai de Rosario, Julia, Mar\u00eda Caridad e Mar\u00eda Teresa Mourelo Castedo."}
{"id": "332838", "revid": "5863", "url": "https://gl.wikipedia.org/wiki?curid=332838", "title": "Isabel Calvo de Aguilar", "text": "Isabel Calvo de Aguilar, nada en Caldas de Reis en 1916, foi unha escritora galega en lingua castel\u00e1.\nTraxectoria.\nNa d\u00e9cada de 1950 fundou e presidiu a Asociaci\u00f3n de Escritoras espa\u00f1olas. Foi daquela cando publicou a que, f\u00f3ra da ficci\u00f3n, est\u00e1 considerada a s\u00faa meirande obra: \"Antolog\u00eda bibliogr\u00e1fica de escritoras espa\u00f1olas\" (1954).\nNo campo da novela, no cal chegou a ser cualificada como a \"Agatha Christie espa\u00f1ola\", \u00e9 autora de obras como \"Doce sarc\u00f3fagos de oro\" (1951), \"El palacio chino\" (1952), \"La isla de los siete pecados\" (1953), \"La danzarina inm\u00f3vil\" (1954), \"El monje de los Balkanes\" ou \"El numism\u00e1tico\".\nColaborou en \"ABC\". Foi distinguida co Premio de Periodismo Costa del Sol.\nDirixiu en Madrid a colecci\u00f3n \"J\u00fapiter y Danae\" de ediciones Rumbo."}
{"id": "332839", "revid": "1505", "url": "https://gl.wikipedia.org/wiki?curid=332839", "title": "Mar\u00eda Castro Lago", "text": "Mar\u00eda Castro Lago foi unha mestra galega de ideolox\u00eda conservadora.\nTraxectoria.\nEn 1919 exerc\u00eda como mestra en Redondela.\n\u00c9 autora do libro de car\u00e1cter did\u00e1ctico \"La mujer educadora y el progreso social\" (1919).\nConsideraba a igualdade de x\u00e9nero como contranatural e contraria ao benestar e concordia das forzas sociais. Na mesma li\u00f1a, cualificaba de \"altamente detestable\" a defensa dos dereitos das mulleres."}
{"id": "332840", "revid": "1131", "url": "https://gl.wikipedia.org/wiki?curid=332840", "title": "Mercedes Gonz\u00e1lez L\u00f3pez", "text": "Mercedes Gonz\u00e1lez L\u00f3pez, nada en Sarria o 18 de xaneiro de 1900 e finada en Riga en 1969, foi unha pol\u00edtica galega.\nTraxectoria.\nFilla de Jes\u00fas Gonz\u00e1lez D\u00edaz e Carmen L\u00f3pez. Pasou a s\u00faa xuventude en Gernika-Lumo como sobri\u00f1a do carcereiro da prisi\u00f3n. Al\u00ed co\u00f1eceu a Jos\u00e9 Cenitagoya Echeand\u00eda, preso que vi\u00f1era fuxindo da Primeira guerra mundial en Francia. Casaron e foron vivir a Muros (Asturias) cando Jos\u00e9 conseguiu un traballo no ferrocarril. Aos poucos anos instal\u00e1ronse en San Esteban de Pravia. Como consecuencia da revoluci\u00f3n de Asturias de 1934 o seu home, militante do PCE, fuxiu a Francia e o seu fillo m\u00e1is vello foi detido e torturado. Mercedes quedou soa con sete fillos ao seu cargo. Iniciou a s\u00faa militancia no Partido Comunista de Espa\u00f1a nesas datas. \nCo golpe de Estado do 18 de xullo de 1936 permaneceu en San Esteban ata que as tropas rebeldes tomaron a vila o 7 de setembro; foi evacuada xunto cos seus fillos nun tren con destino \u00e1s concas mineiras. Instalouse en Avil\u00e9s, onde formou parte do Comit\u00e9 Antifascista e foi secretaria do Socorro Vermello Internacional. En setembro de 1937 os seus fillos Adolfo, Francisco, Carmen, Manuel e Mercedes foron evacuados desde El Musel con direcci\u00f3n a Saint-Eser (Francia), para rematar en Leningrado.\nCando caeu a fronte de Asturias en outubro de 1937, volveu a San Esteban de Pravia co seu fillo Gregorio. Ao ser reco\u00f1ecidos por falanxistas, foron detidos. Librou de ser fusilada no pi\u00f1eiral de Salinas in extremis e foi reclu\u00edda en San Esteban, nos almac\u00e9ns de Gur\u00edn. Foi trasladada ao c\u00e1rcere de Pravia estando embarazada de xemelgos. Foi condenada a vinte anos polas s\u00faas actividades pol\u00edticas republicanas e estivo nas prisi\u00f3ns de Oviedo (onde naceron os seus fillos Jos\u00e9 Luis e Juan) e Bilbao. Abr\u00edronlle expediente de responsabilidades pol\u00edticas en outubro de 1938, e un segundo expediente en decembro de 1943. Logrou pasar a Francia onde estaban exiliados o seu home e o seu fillo. Viaxou \u00e1 Uni\u00f3n Sovi\u00e9tica co seu home en 1954 para reunirse cos seus fillos. Permaneceu na URSS como pensionista instal\u00e1ndose en Riga, onde morreu en 1969.\nVida persoal.\nCasou con Jos\u00e9 Cenitagoya Echeand\u00eda e foi nai de once fillos, entre eles Gregorio Cenitagoya Gonz\u00e1lez."}
{"id": "332841", "revid": "89787", "url": "https://gl.wikipedia.org/wiki?curid=332841", "title": "Ares Vallis", "text": "Ares Vallis \u00e9 unha canle de desbordamento situada en Marte, leva o nome de Ares en homenaxe \u00f3 deus da guerra da antiga Grecia; semella estar esculpido por alg\u00fan flu\u00eddo, probablemente auga. O val 'fl\u00fae' cara o noroeste f\u00f3ra da monta\u00f1osa Margaritifer Terra, onde a depresi\u00f3n de Iani Chaos (de 180\u00a0km de longo e 200\u00a0km de ancho) est\u00e1 ligada \u00f3 inicio de Ares Vallis a trav\u00e9s dunha zona de transici\u00f3n duns 100\u00a0km de ancho centrada sobre as coordenadas 342,5\u00b0 E (17,5\u00ba O) e 3\u00b0 N. Despois contin\u00faa a trav\u00e9s das antigas terras altas de Xanthe Terra e termina nun delta-semellante \u00f3s da rexi\u00f3n de Chryse Planitia. Ares Vallis foi en 1997 o lugar de aterraxe da sonda \"Mars Pathfinder\" da NASA, que estudou unha rexi\u00f3n do val fronteiriza con Chryse.\nEstudos.\nTense argumentado que os vales Uzboi, Ladon, Margaritifer e Ares, constitu\u00edron no pasado un \u00fanico desaugadoiro que flu\u00eda cara \u00f3 norte para desembocar en Chryse Planitia, a\u00ednda que hoxe en d\u00eda estean separados por grandes cr\u00e1teres. A fonte desta corrente foi suxerida coma un desbordamento do cr\u00e1ter Argyre, outrora cheo ata a bordo como un lago e drenado cara \u00f3 norte polas canles Surius, Dzigai e Palacopus dende o hemisferio sur. Se isto \u00e9 certo, a lonxitude total do sistema de drenaxe ser\u00eda de m\u00e1is de 8.000\u00a0km, o percorrido m\u00e1is longo de drenaxe co\u00f1ecido no sistema solar. En base a esta hip\u00f3tese, a forma actual da canle de sa\u00edda Ares Vallis ser\u00eda unha remodelaci\u00f3n dunha estrutura pre-existente. Este gran percorrido de fluxos de auga foi nomeado coma o sistema Uzboi-Landon-Morava (ULM). A auga deste sistema puido ter axudado na formaci\u00f3n de Ares Vallis.\nUnha investigaci\u00f3n, publicada en xaneiro de 2010, suxire que Marte tivo lagos, duns 20\u00a0km de ancho cada un, en partes \u00f3 longo do ecuador. Investigaci\u00f3ns anteriores demostraron que Marte tivo unha historia inicial quente e h\u00famida, a cal rematou hai moito tempo, pero estes lagos ter\u00edan existido na \u00e9poca hesperiana, un per\u00edodo moito m\u00e1is recente. Usando imaxes detalladas a partir da Mars Reconnaissance Orbiter, os investigadores especulan coa posibilidade dun aumento da actividade volc\u00e1nica, impactos de meteoritos ou cambios na \u00f3rbita marciana durante este per\u00edodo, que ter\u00edan quentado a atmosfera marciana dabondo coma para fundi-lo abundante xeo presente no chan. Os volc\u00e1ns ter\u00edan liberado gases que ter\u00edan feito m\u00e1is densa a atmosfera de xeito temporal, capturando m\u00e1is luz solar e quentando a superficie suficiente do planeta, para que as\u00ed a auga l\u00edquida puidese existir. Neste novo estudo, descubriuse que as canles estaban conectadas coas concas dos lagos preto de Ares Vallis. Cando un lago cheo se desbordase, as s\u00faas augas esculpir\u00edan canles cara \u00e1reas a menor altitude, onde formar\u00edan outro lago. Estes lagos poder\u00edan ser outro bo lugar na procura de evidencias de vida, xa sexan presentes ou pasadas."}
{"id": "332842", "revid": "85894", "url": "https://gl.wikipedia.org/wiki?curid=332842", "title": "Mar\u00eda del Carmen Deus Feal", "text": "Mar\u00eda del Carmen Deus Feal, nada na Coru\u00f1a en 1936 e finada na mesma cidade o 29 de outubro de 2013, foi unha locutora e actriz galega.\nTraxectoria.\nComo membro do grupo de teatro da Agrupaci\u00f3n Cultural O Facho, participou na obra \"O se\u00f1or Bonhome e os incendiarios\" (1966). Co grupo Tespis, en \"A noite vai como un r\u00edo\" (1973). Co grupo de teatro Breogania en \"A t\u00eda Lambida\" (1975) e coa Compa\u00f1\u00eda Mili Porta en \"A represa e o r\u00edo\" (1983)."}
{"id": "332849", "revid": "12452", "url": "https://gl.wikipedia.org/wiki?curid=332849", "title": "R\u00f3terdan", "text": ""}
{"id": "332854", "revid": "1131", "url": "https://gl.wikipedia.org/wiki?curid=332854", "title": "Villa Baviera", "text": "Villa Baviera, co\u00f1ecida anteriormente como Colonia Dignidad (antes Sociedad Benefactora y Educacional Dignidad), \u00e9 unha localidade chilena que se atopa nunha zona illada do centro do pa\u00eds e pertence \u00e1 comuna de Parral, na provincia de Linares, rexi\u00f3n do Maule. Est\u00e1 35\u00a0km ao sueste de Parral, que tam\u00e9n \u00e9 a cidade m\u00e1is achegada. Segundo o censo de 2002 contaba con 198 habitantes.\nHistoria.\nFoi fundada en Chile en 1961 por inmigrantes alem\u00e1ns liderados por Paul Sch\u00e4fer, un fuxitivo con cargos de abusos sexuais a menores na Rep\u00fablica Federal Alem\u00e1. Na s\u00faa etapa de maior apoxeo chegou a acoller a uns 300 residentes tanto alem\u00e1ns como chilenos e abrangu\u00eda unha superficie de 137\u00a0km\u00b2. A principal actividade econ\u00f3mica da colonia era a agricultura, pero tam\u00e9n ti\u00f1a unha escola, un hospital, d\u00faas pistas de aterraxe, un restaurante e mesmo un central el\u00e9ctrica. Por\u00e9n, a colonia era moi herm\u00e9tica e secreta de cara ao exterior, xa que estaba arrodeada por arame con pugas, focos e torres de vixilancia. Tam\u00e9n conti\u00f1a dep\u00f3sitos secretos de armas (entre as que se inclu\u00eda un carro de combate co\u00f1ecido como a \"eiruga\"). Nas \u00faltimas d\u00e9cadas realiz\u00e1ronse varias investigaci\u00f3ns que descubriron un longo historial de actividades criminais no enclave, inclu\u00edndo abusos sexuais a menores e o seu funcionamento como centro de detenci\u00f3n e tortura en tempos da ditadura de Augusto Pinochet."}
{"id": "332855", "revid": "25871", "url": "https://gl.wikipedia.org/wiki?curid=332855", "title": "Colonia Dignidad", "text": ""}
{"id": "332856", "revid": "25871", "url": "https://gl.wikipedia.org/wiki?curid=332856", "title": "Sociedad Benefactora y Educacional Dignidad", "text": ""}
{"id": "332857", "revid": "1131", "url": "https://gl.wikipedia.org/wiki?curid=332857", "title": "Sobrescobiu", "text": "Sobrescobiu (en castel\u00e1n: \"Sobrescobio\") \u00e9 un concello do Principado de Asturias. En 2006 ti\u00f1a 1544 habitantes.\nLimita ao norte con Pilo\u00f1a e Casu, ao leste con Casu, ao oeste con Llaviana e ao sur con Ayer. At\u00f3pase na zona monta\u00f1osa suroriental da rexi\u00f3n, no curso do r\u00edo Nal\u00f3n.\nEst\u00e1 formado polas parroquias de Lla\u00ed\u00f1es, Ovi\u00f1ana e Soto. A capital \u00e9 Rusecu."}
{"id": "332859", "revid": "5863", "url": "https://gl.wikipedia.org/wiki?curid=332859", "title": "Daniel Gonz\u00e1lez Fern\u00e1ndez", "text": "Daniel Gonz\u00e1lez Fern\u00e1ndez, finado na Coru\u00f1a o 10 de outubro de 1899, foi un xornalista galego.\nTraxectoria.\nFoi administrador de \"El Telegrama\". Foi director de \"El F\u00edgaro\" e o \u00faltimo propietario e director de \"El Telegrama\"."}
{"id": "332861", "revid": "1131", "url": "https://gl.wikipedia.org/wiki?curid=332861", "title": "Sotu'l Barcu", "text": "Sotu'l Barcu (en castel\u00e1n: \"Soto del Barco\") \u00e9 un concello do Principado de Asturias. En 2019 ti\u00f1a unha poboaci\u00f3n de 3.866 habitantes.\nXeograf\u00eda.\nLimita ao norte co mar Cant\u00e1brico, ao leste con Castrill\u00f3n, ao oeste co r\u00edo Nal\u00f3n que fai de fronteira con Pravia e Muros, e ao sur con Candamu e Pravia. At\u00f3pase xunto \u00e1 desembocadura do r\u00edo Nal\u00f3n e a s\u00faa costa est\u00e1 ocupada pola extensa praia dos Quebrantos.\nParroquias.\nEst\u00e1 formado polas parroquias de La Corrada, Ran\u00f3n, Riberas e Sotu. As principais vilas do concello son a capital Sotu, na parroquia hom\u00f3nima, e L'Arena (en castel\u00e1n \"San Juan de la Arena\"), na parroquia de Ran\u00f3n."}
{"id": "332863", "revid": "56817", "url": "https://gl.wikipedia.org/wiki?curid=332863", "title": "El F\u00edgaro (A Coru\u00f1a)", "text": "El F\u00edgaro foi un peri\u00f3dico editado na Coru\u00f1a en 1897.\nHistoria e caracter\u00edsticas.\nPeri\u00f3dico sat\u00edrico, pol\u00edtico e festivo, apareceu o 3 de agosto de 1897. Dirixido por Daniel Gonz\u00e1lez Fern\u00e1ndez."}
{"id": "332864", "revid": "1131", "url": "https://gl.wikipedia.org/wiki?curid=332864", "title": "Yernes y Tameza", "text": "Yernes y Tameza \u00e9 un concello do Principado de Asturias. En 2014 ti\u00f1a unha poboaci\u00f3n de 159 habitantes, sendo o concello menos poboado de Asturias.\nLimita ao oeste, norte e nord\u00e9s con Grau, ao sueste con Proaza e ao sur con Teberga. At\u00f3pase na zona centro-occidental da comunidade, encravado entre monta\u00f1as na zona alta do r\u00edo Cubia.\nEst\u00e1 formado polas parroquias de Yernes e Tameza, e por cinco entidades: Villabre, Fux\u00f3u e Villuarr\u00ed (parroquia de Tameza) e Yernes e Vind\u00edas (parroquia de Yernes). A capital \u00e9 Villabre."}
{"id": "332865", "revid": "1987", "url": "https://gl.wikipedia.org/wiki?curid=332865", "title": "R\u00edo Cubia", "text": "O Cubia \u00e9 un r\u00edo do centro de Asturias, afluente do r\u00edo Nal\u00f3n pola esquerda. Ten unha lonxitude de 41\u00a0km.\nNace no Pico La Berza, a uns 1.300 metros sobre o nivel do mar, na serra de Porcabezas. O nacemento at\u00f3pase na parroquia de Tolinas, no concello de Grau. Pasa polas localidades de Tolinas, Las Villas, Villamar\u00edn, Santianes de Molenes, Cubia, Perea. La Mata, Grao e Casta\u00f1\u00e9u. Desemboca no r\u00edo Nal\u00f3n na parroquia de Casta\u00f1\u00e9u, no concello de Grau.\nOs seus principais afluentes son os r\u00edos Vega e Men\u00e9ndez."}
{"id": "332866", "revid": "56817", "url": "https://gl.wikipedia.org/wiki?curid=332866", "title": "El F\u00edgaro", "text": "El F\u00edgaro foi o nome de varias publicaci\u00f3ns:"}
{"id": "332867", "revid": "10599", "url": "https://gl.wikipedia.org/wiki?curid=332867", "title": "Tineo, Asturias", "text": ""}
{"id": "332869", "revid": "10599", "url": "https://gl.wikipedia.org/wiki?curid=332869", "title": "Teverga", "text": ""}
{"id": "332873", "revid": "10599", "url": "https://gl.wikipedia.org/wiki?curid=332873", "title": "Parque da Prehistoria de Teverga", "text": ""}
{"id": "332880", "revid": "10599", "url": "https://gl.wikipedia.org/wiki?curid=332880", "title": "Soto del Barco", "text": ""}
{"id": "332882", "revid": "10599", "url": "https://gl.wikipedia.org/wiki?curid=332882", "title": "Sobrescobio", "text": ""}
{"id": "332883", "revid": "10599", "url": "https://gl.wikipedia.org/wiki?curid=332883", "title": "Bajo Arag\u00f3n-Caspe", "text": ""}
{"id": "332884", "revid": "10599", "url": "https://gl.wikipedia.org/wiki?curid=332884", "title": "Hoya de Huesca", "text": ""}
{"id": "332885", "revid": "10599", "url": "https://gl.wikipedia.org/wiki?curid=332885", "title": "Matarra\u00f1a", "text": ""}
{"id": "332886", "revid": "10599", "url": "https://gl.wikipedia.org/wiki?curid=332886", "title": "Benasque", "text": ""}
{"id": "332888", "revid": "10599", "url": "https://gl.wikipedia.org/wiki?curid=332888", "title": "Loarre", "text": ""}
{"id": "332889", "revid": "10599", "url": "https://gl.wikipedia.org/wiki?curid=332889", "title": "Tamarite de Litera", "text": ""}
{"id": "332890", "revid": "10599", "url": "https://gl.wikipedia.org/wiki?curid=332890", "title": "Mequinenza", "text": ""}
{"id": "332891", "revid": "1505", "url": "https://gl.wikipedia.org/wiki?curid=332891", "title": "Esther Gallo Lamas", "text": "Esther Gallo Lamas, nada na Pontenova en 1908 e finada en Vigo en 1990, foi unha mestra galega.\nTraxectoria.\nDiplomouse en Maxisterio en Lugo en 1929. Entre 1933 e 1946 exerceu a docencia en Euskadi, concretamente en Barakaldo. Casou en 1946 con Eliseo Muruais e dende ent\u00f3n, e at\u00e9 a s\u00faa xubilaci\u00f3n, dirixiu a escola anexa da Normal feminina na cidade de Lugo.\nHoxe \u00e9 lembrada pola s\u00faa obra infantil \"Galicia por la Espa\u00f1a Nueva\" (1937), de corte relixioso e patri\u00f3tico, escrita en lingua castel\u00e1 mais na que tam\u00e9n compila poemas de diversos autores, coma os de corte franquista da autor\u00eda de Francisca Herrera Garrido ou outros en lingua galega de Rosal\u00eda de Castro ou Valent\u00edn Lamas Carvajal.\nFoi unha muller de ideolox\u00eda cat\u00f3lica e conservadora que entend\u00eda Espa\u00f1a como naci\u00f3n e Galicia como \"Patria chica\" e \"Terra meiga\". As\u00ed, o estudoso Xes\u00fas Alonso Montero destaca un certo galeguismo \"sincero e honrado\" na s\u00faa visi\u00f3n da vida.\nPor outra banda, a profesora Carmen Blanco sinala:"}
{"id": "332892", "revid": "1576", "url": "https://gl.wikipedia.org/wiki?curid=332892", "title": "R\u00f3tterdam", "text": ""}
{"id": "332894", "revid": "1576", "url": "https://gl.wikipedia.org/wiki?curid=332894", "title": "Erasmo de R\u00f3terdam", "text": ""}
{"id": "332896", "revid": "10599", "url": "https://gl.wikipedia.org/wiki?curid=332896", "title": "Ainsa", "text": ""}
{"id": "332897", "revid": "10599", "url": "https://gl.wikipedia.org/wiki?curid=332897", "title": "A\u00ednsa-Sobrarbe", "text": ""}
{"id": "332898", "revid": "10599", "url": "https://gl.wikipedia.org/wiki?curid=332898", "title": "A\u00ednsa", "text": ""}
{"id": "332900", "revid": "23204", "url": "https://gl.wikipedia.org/wiki?curid=332900", "title": "Esc\u00f3mbridos", "text": "A dos esc\u00f3mbridos (\"Scombridae\") \u00e9 unha familia de peixes oste\u00edctios da orde dos perciformes, que comprende numerosas especies de grande interese pesqueiro, entre elas os at\u00fans, os bonitos e as xardas.\nTaaxonom\u00eda.\nDescrici\u00f3n.\nA familia foi descrita en 1815 polo naturalista estadounidense de orixe franco-xermana-italiana Constantine Samuel Rafinesque, na s\u00faa obra \"Analyse de la nature, ou tableau de l\u2019univers et des corps organis\u00e9s\".\nClasificaci\u00f3n.\nSegundo o WoRMS reco\u00f1\u00e9cense d\u00faas subfamilias cos seguintes x\u00e9neros:\nFamilia \"Scombridae\" \nGaler\u00eda.\n "}
{"id": "332901", "revid": "22795", "url": "https://gl.wikipedia.org/wiki?curid=332901", "title": "Scombridae", "text": ""}
{"id": "332903", "revid": "89787", "url": "https://gl.wikipedia.org/wiki?curid=332903", "title": "Copa do Rei de baloncesto 2016", "text": "A Copa do Rei de baloncesto 2016 foi a 80\u00aa edici\u00f3n da Copa do Rei de baloncesto, organizada pola Liga ACB. Tivo lugar no Coliseum da Coru\u00f1a do 18 \u00f3 21 de febreiro de 2016.\nEquipos.\nO R\u00edo Natura Monb\u00fas Obradoiro foi o anfitri\u00f3n do torneo, e \u00f3 rematar a primeira volta da tempada 2015-16 na 14\u00aa posici\u00f3n, tan s\u00f3 os sete primeiros clasificados da liga disputaron o torneo xunto \u00f3 Obradoiro.\nEn cor verde, os clasificados coma cabezas de serie.\n(A): Anfitri\u00f3n\nCadro.\nO sorteo tivo lugar no sal\u00f3n de plenos do Palacio de Mar\u00eda Pita o 25 de xaneiro de 2015."}
{"id": "332905", "revid": "89787", "url": "https://gl.wikipedia.org/wiki?curid=332905", "title": "Escombroideos", "text": "A dos escombroideos (\"Scombroidei\") \u00e9 unha suborde de peixes oste\u00edctios da orde dos perciformes, que \u00e9 a orde m\u00e1is grande dos peixes.\nSon xeralmente peixes de gran tama\u00f1o, migradores oce\u00e1nicos de longo percorrido.\nA suborde incl\u00fae, entre outras moitas, especies como os at\u00fans, os bonitos, a xarda e o peixe espada.\nTaxonom\u00eda.\nDescrici\u00f3n.\nA suborde foi descrita en 1859 polo naturalista, anatomista comparativo e icti\u00f3logo neerland\u00e9s, experto no estudo comparado dos peixes \u2014fundamente da ictiolox\u00eda\u2014 do leste asi\u00e1tico, Pieter Bleeker.\nEtimolox\u00eda.\nO nome cient\u00edfico da suborde est\u00e1 formado, como \u00e9 habitual, sobre a ra\u00edz do nome do seu x\u00e9nero tipo. \"Scomb(e)r\" (x\u00e9nero ao que pertence a xarda), suprimindo o \"e\" para facilitar a pronuncia e engad\u00edndolle o sufixo do lat\u00edn cient\u00edfico \"-oidei\", propio das subordes de animais.\nClasificaci\u00f3n.\nUnha clasificaci\u00f3n controvertida.\n\u2014 Segundo o WoRMS, a suborde comprende as tres familias seguintes:\n\u2014 Por\u00e9n, segundo o ITIS, as familias son catro:\nCronolox\u00eda.\nOs datos paleontol\u00f3xicos co\u00f1ecidos indican a seguinte secuencia de aparici\u00f3n dos x\u00e9neros da suborde dos escroimbroideos:"}
{"id": "332907", "revid": "22795", "url": "https://gl.wikipedia.org/wiki?curid=332907", "title": "Scombroidei", "text": ""}
{"id": "332908", "revid": "22795", "url": "https://gl.wikipedia.org/wiki?curid=332908", "title": "Sardini", "text": ""}
{"id": "332913", "revid": "89787", "url": "https://gl.wikipedia.org/wiki?curid=332913", "title": "Sardinos", "text": "A dos sardinos (\"Sardini\") \u00e9 unha tribo de peixes oste\u00edctios da suborde dos escombroideos, dentro da orde dos perciformes.\nClasificaci\u00f3n.\nSegundo o ITIS, reco\u00f1\u00e9cense nesta tribo os seguintes x\u00e9neros e especies:\nTribo \"Sardini\" "}
{"id": "332914", "revid": "1131", "url": "https://gl.wikipedia.org/wiki?curid=332914", "title": "Sociedade Galega de Contracepci\u00f3n", "text": "A Sociedade Galega de Contracepci\u00f3n (SOGAC) \u00e9 unha sociedade cient\u00edfica e profesional creada en 1999. Ten como obxectivos o asesoramento, a difusi\u00f3n, a promoci\u00f3n e o estudo dos distintos m\u00e9todos anticonceptivos, en colaboraci\u00f3n coa Sociedad Espa\u00f1ola de Contracepci\u00f3n (SEC), da que forma parte."}
{"id": "332915", "revid": "1987", "url": "https://gl.wikipedia.org/wiki?curid=332915", "title": "Aromatum Chaos", "text": "Aromatum Chaos \u00e9 unha depresi\u00f3n profunda, no que se considera un terreo ca\u00f3tico. \u00c9 o nacemento da canle Ravi Vallis, e est\u00e1 situado no extremo oriental de Xanthe Terra, no cuadr\u00e1ngulo de Margaritifer Sinus (MC-19) de Marte, situado sobre as coordenadas . Aromatum Chaos ten unha lonxitude de 91,5\u00a0km (e 72,8\u00a0km. segundo a web do USGS), e ten unha anchura media de preto de 30\u00a0km.\nA profundidade m\u00e1xima do chan de Aromatum Chaos foi estimada nuns 3,45 respecto do seu bordo. A profundidade media dos dous terzos occidentais da depresi\u00f3n de Aromatum Chaos \u00e9 de preto de 1,64\u00a0km, e da restante parte oriental, preto dun terzo da superficie, est\u00edmase nuns 1,2\u00a0km de profundidade respecto do bordo da depresi\u00f3n (usando datos topogr\u00e1ficos do MOLA). As\u00ed pois, a profundidade media \u00e9 duns 1,49\u00a0km.\nP\u00e9nsase que a depresi\u00f3n de Aromatum CHaos e a veci\u00f1a canle de Ravi Vallis foron causados polas interacci\u00f3ns do criovulcanismo, que incl\u00faen unha combinaci\u00f3n diques e peitor\u00eds, que fenderon a cri\u00f3sfera que estaba baixo da superficie, coma se fose a perforaci\u00f3n dun acu\u00edfero, dando coma resultado a liberaci\u00f3n de grandes cantidades de auga. Pola outra banda, provocou o colapso da codia terrestre, creando a depresi\u00f3n de Aromatum Chaos, e unha inundaci\u00f3n catastr\u00f3fica, que formou a canle de sa\u00edda Ravi Vallis. A inundaci\u00f3n est\u00edmase que durou entre 2 e 10 semanas.\nAs interacci\u00f3ns criovolc\u00e1nicas coma as que tiveron lugar en Aromatum Chaos, e as inundaci\u00f3ns catastr\u00f3ficas resultantes que formaron a veci\u00f1a canle de sa\u00edda Ravi Vallis, tam\u00e9n se sabe que tiveron lugar noutras partes de Marte, coma por exemplo en Kasei Valles e Mangala Valles."}
{"id": "332916", "revid": "89787", "url": "https://gl.wikipedia.org/wiki?curid=332916", "title": "Alicia Rodr\u00edguez P\u00e9rez", "text": "Alicia Rodr\u00edguez P\u00e9rez, nada en Moa\u00f1a en 1943, \u00e9 unha mariscadora e activista social galega.\nTraxectoria.\nComezou a traballar \u00f3s 12 anos nunha f\u00e1brica de salgados, despois noutra de conservas, ela sempre quixo adicarse \u00f3 marisqueo tal como vi\u00f1a facendo a s\u00faa nai e seus irm\u00e1ns. Naqueles tempos o colectivo de mariscadoras a\u00ednda non estaba organizado como tal, polo que decidiron formar a Asociaci\u00f3n de Mariscadoras de Moa\u00f1a na procura da posta en valor da s\u00faa profesi\u00f3n e os dereitos laborais, como o reco\u00f1ecemento das enfermidades profesionais, o acceso \u00e1 seguridade social e o dereito a unha pensi\u00f3n de xubilaci\u00f3n. Alicia Rodr\u00edguez chegou a ser presidenta da Asociaci\u00f3n de Mariscadoras de Moa\u00f1a durante 30 anos ata a s\u00faa xubilaci\u00f3n.\nHoxe en d\u00eda a actividade mariscadora ten sufrido un grande cambio, tanto na forma na que se exerce a extracci\u00f3n, con vedas para coidar o recurso, control de zonas de sobreexplotaci\u00f3n, realizaci\u00f3n de sementeiras; como o actual reco\u00f1ecemento do marisqueo como unha profesi\u00f3n.\nCasada e con catro fillos tivo que compatibilizar a s\u00faa profesi\u00f3n coa s\u00faa dedicaci\u00f3n \u00f3 coidado da s\u00faa familia que reca\u00eda case que totalmente nas s\u00faas costas.\nNa actualidade, contratada pola Confrar\u00eda ded\u00edcase \u00f3 control de talles e pesos na lonxa, as\u00ed como a organizaci\u00f3n dos d\u00edas de capturas e zonas de traballo en colaboraci\u00f3n coa Asociaci\u00f3n de Mariscadoras.\nReco\u00f1ecementos.\nRecolleu en nome de t\u00f3dalas mariscadoras a medalla concedida pola Xunta de Galicia polo seu traballo e como reco\u00f1ecemento de t\u00f3dolos anos de loita polos dereitos da s\u00faa profesi\u00f3n.\nEn 2015 foi condecorada polo rei Filipe VI coa Orde \u00f3 M\u00e9rito Civil pola s\u00faa vida dedicada \u00e1 profesionalizaci\u00f3n do traballo das mulleres no marisqueo a pe, destacando como \u201ctraballadora infatigable durante toda unha vida na que, con tenacidade, fortaleza e claridade de ideas, contribu\u00edu e contin\u00faa contribu\u00edndo decisivamente \u00e1 dignificaci\u00f3n e \u00e1 consideraci\u00f3n profesional da actividade mariscadora. Igualmente, a s\u00faa aportaci\u00f3n foi indubidable na igualaci\u00f3n profesional das mulleres e os homes do mar\u201d."}
{"id": "332917", "revid": "1131", "url": "https://gl.wikipedia.org/wiki?curid=332917", "title": "SOGAC", "text": ""}
{"id": "332919", "revid": "56817", "url": "https://gl.wikipedia.org/wiki?curid=332919", "title": "L'Angliru", "text": "L'Angliru \u00e9 un porto de monta\u00f1a do Principado de Asturias, en Espa\u00f1a. \u00c9 unha zona de pastos que recibe o nome do lago L'Angliru e que est\u00e1 situada no coraz\u00f3n da serra do Aramo, no concello de Riosa.\nSituado a 1.570 msnm de altitude, constit\u00fae unha espazo natural de gran beleza situado entre algunhas das cimas m\u00e1is importantes desta serra, como son o Gamonal, o Moncuevu e o Barriscal. Ata este enclave chega a estrada local procedente de La Vega de Riosa, o que fai que sexa esta a forma m\u00e1is directa de acceder ao pico Gamonal (1.712 m).\n\u00c9 un porto habitual no percorrido da Volta Ciclista a Espa\u00f1a como final de etapa."}
{"id": "332920", "revid": "10599", "url": "https://gl.wikipedia.org/wiki?curid=332920", "title": "Angliru", "text": ""}
{"id": "332921", "revid": "98629", "url": "https://gl.wikipedia.org/wiki?curid=332921", "title": "Serra do Aramo", "text": "A serra do Aramo \u00e9 un cordal calcario localizado na parte central do Principado de Asturias, en Espa\u00f1a. Ten case 20\u00a0km de lonxitude e 7,0\u00a0km de largo e avanza en direcci\u00f3n norte desde os primeiros contrafortes da cordilleira Cant\u00e1brica, separando ao oeste a conca do Trubia e ao leste a conca do Caudal. O cordal separa os concellos de Quir\u00f3s, ao oeste, e Riosa e Morc\u00edn, ao leste.\nAs s\u00faas alturas principais son: o Gamonal, a Berriscal e o Gamoniteiru, sendo este \u00faltimo a maior elevaci\u00f3n, con 1786 m. O ascenso \u00e1 primeira, a trav\u00e9s de L'Angliru, alcanzou notoriedade ao ser o final de etapa en varias edici\u00f3ns da Volta Ciclista a Espa\u00f1a. A s\u00faa forma impo\u00f1ente config\u00farao como un dos fitos referenciais da paisaxe do centro de Asturias.\nForma parte dende 1994 da Rede Rexional de Espazos Naturais Protexidos de Asturias."}
{"id": "332922", "revid": "23204", "url": "https://gl.wikipedia.org/wiki?curid=332922", "title": "Sarda", "text": "Sarda \u00e9 un x\u00e9nero de peixes oste\u00edctios da orde dos perciformes e familia dos esc\u00f3mbridos, que comprende varias especies de grande interese pesqueiro, entre elas alg\u00fans at\u00fans e bonitos.\nTaaxonom\u00eda.\nDescrici\u00f3n.\nO x\u00e9nero foi descrito en 1832 polo naturalista franc\u00e9s Georges Cuvier.\nClasificaci\u00f3n.\nSegundo o WoRMS e o ITIS reco\u00f1\u00e9cense as seguintes especies e subespecies:\nX\u00e9nero \"Sarda\" "}
{"id": "332925", "revid": "1888", "url": "https://gl.wikipedia.org/wiki?curid=332925", "title": "Faro-Mi\u00f1o", "text": "Faro-Mi\u00f1o foi o nome de d\u00faas publicaci\u00f3ns:"}
{"id": "332926", "revid": "1888", "url": "https://gl.wikipedia.org/wiki?curid=332926", "title": "Faro-Mi\u00f1o (Chantada)", "text": "Faro-Mi\u00f1o foi un semanario editado en Chantada en 1908.\nHistoria e caracter\u00edsticas.\nSubtitulado \"Semanario de Chantada\", apareceu o 22 de agosto de 1908. Fundado por Jos\u00e9 Costa Figueiras, que era o redactor-xefe. Ali\u00f1ado co bando liberal, a carta programa do peri\u00f3dico estaba asinada por Jos\u00e9 Costa, Manuel V\u00e1zquez Gil (alcalde de Carballedo), Pejerto de Soto (concelleiro de Chantada), Alejandro Baanante (farmac\u00e9utico) e Manuel Rodr\u00edguez Guerra. Cesou a s\u00faa publicaci\u00f3n a finais de 1908."}
{"id": "332927", "revid": "5863", "url": "https://gl.wikipedia.org/wiki?curid=332927", "title": "Las Riberas", "text": "Las Riberas foi un peri\u00f3dico editado en Chantada en 1900.\nHistoria e caracter\u00edsticas.\nPeri\u00f3dico semanal literario e defensor dos intereses de Chantada, apareceu a principios de xaneiro de 1900. Dirixido por Xes\u00fas Fern\u00e1ndez Gonz\u00e1lez. Entre os seus colaboradores figuraron Francisco Camba e Jos\u00e9 Costa Figueiras. Cesou a s\u00faa publicaci\u00f3n en xu\u00f1o de 1900."}
{"id": "332928", "revid": "98629", "url": "https://gl.wikipedia.org/wiki?curid=332928", "title": "TRS-80", "text": "TRS-80 ou TRS-80 Micro Computer System \u00e9 unha familia de ordenadores que foi fabricada pola compa\u00f1\u00eda Tandy Corporation, sendo unha das pioneiras da computaci\u00f3n persoal, polo lanzamento do TRS-80 Modelo I. A sigla TRS \u00e9 orixinada do nome da compa\u00f1\u00eda Tandy mailo da Radio Shack. A familia era composta de varios modelos de ordenadores, desde o Modelo I ata o Modelo II e, despois, polos modelos Color, e tivo moito \u00e9xito nas vendas, o que incentivou outras empresas a produciren varios clones noutros pa\u00edses e dentro dos Estados Unidos, como o Max-80 (Estados Unidos), Aster CT-80 (Pa\u00edses Baixos) ou CP 500 (Brasil).\nA arquitectura do sistema era baseada nunha UCP formada polo microprocesador Zilog Z-80, que era mencionado polo n\u00famero 80, do nome TRS-80. A velocidade de procesamento de datos era de 1,77 MHz e a capacidade de memoria RAM era de 4Kb. Como dispositivos perif\u00e9ricos de entrada e sa\u00edda hab\u00eda un teclado de 53 teclas, porto serie e porto paralelo, conexi\u00f3n para fita casete e monitor monocrom\u00e1tico, funcionando en modo texto de 64 x 16 en simult\u00e1neo co modo gr\u00e1fico, \u00e9 dicir, semigr\u00e1fico de 128 x 48."}
{"id": "332929", "revid": "89787", "url": "https://gl.wikipedia.org/wiki?curid=332929", "title": "CP 500", "text": "CP 500 foi un ordenador brasileiro fabricado pola compa\u00f1\u00eda Prol\u00f3gica, baseado e totalmente compatible en hardware e software co ordenador TRS-80 Modelo III, da Tandy Corporation. O modelo inicial foi producido en 1982, e axi\u00f1a conseguiu grande \u00e9xito nas vendas, sendo obxecto de varios artigos en revistas especializadas en inform\u00e1tica e electr\u00f3nica da \u00e9poca, como a revista Micro Sistemas e Nova Eletr\u00f4nica. O equipo era constru\u00eddo en monobloque, con todos os principais dispositivos de entrada e sa\u00edda xuntos, e constaba de monitor, unidades de disco e teclado."}
{"id": "332930", "revid": "88215", "url": "https://gl.wikipedia.org/wiki?curid=332930", "title": "Lee Dong-Gook", "text": "Lee Dong-gook (Hangul: \uc774\ub3d9\uad6d, Hanja: \u674e\u540c\u570b; e tam\u00e9n co\u00f1ecido como Lee Dong-guk) nado o 29 de abril de 1979 en Pohang, Corea do Sur, \u00e9 un futbolista que xoga na demarcaci\u00f3n de dianteiro.\nEstat\u00edsticas da carreira.\nInternacional.\n\"1998\u20132014\""}
{"id": "332938", "revid": "23204", "url": "https://gl.wikipedia.org/wiki?curid=332938", "title": "Kim Shin-Wook", "text": "Kim Shin-wook (Hangul: \uae40\uc2e0\uc6b1, Hanja: \u91d1\u4fe1\u715c) nado o 4 de abril de 1988 en Gwacheon, Corea do Sur, \u00e9 un futbolista que xoga na demarcaci\u00f3n de dianteiro."}
{"id": "332941", "revid": "5863", "url": "https://gl.wikipedia.org/wiki?curid=332941", "title": "Jes\u00fas Fern\u00e1ndez Gonz\u00e1lez", "text": "Co nome de Jes\u00fas Fern\u00e1ndez Gonz\u00e1lez podemos referirnos a:"}
{"id": "332942", "revid": "1888", "url": "https://gl.wikipedia.org/wiki?curid=332942", "title": "El Monitor de Becerre\u00e1", "text": "El Monitor de Becerre\u00e1 foi un semanario editado en Becerre\u00e1 entre 1900 e 1901.\nHistoria e caracter\u00edsticas.\nSubtitulado \"Defensor de los intereses generales y locales de la regi\u00f3n oriental de la provincia de Lugo y sus lim\u00edtrofes\", apareceu o 13 de xaneiro de 1900. Fundado por Antonio Correa Fern\u00e1ndez e Evaristo Cela Losada e dirixido por Antonio Correa. En 1901 o seu director era Manuel F. Lema. Cesou o 17 de decembro de 1901."}
{"id": "332943", "revid": "1888", "url": "https://gl.wikipedia.org/wiki?curid=332943", "title": "Jes\u00fas Fern\u00e1ndez Gonz\u00e1lez (xornalista)", "text": ""}
{"id": "332945", "revid": "1888", "url": "https://gl.wikipedia.org/wiki?curid=332945", "title": "El Eco (Baralla)", "text": "El Eco foi un semanario editado en Baralla en 1912.\nTraxectoria.\nPeri\u00f3dico semanal dirixido por Evaristo Correa Calder\u00f3n, apareceu o 25 de agosto de 1912. O administrador era Emilio Curiel e Ivo Fern\u00e1ndez redactor. Publicou colaboraci\u00f3ns literarias, noticias locais, anuncios comerciais e pasatempos."}
{"id": "332962", "revid": "23204", "url": "https://gl.wikipedia.org/wiki?curid=332962", "title": "H\u00fcnfeld", "text": "H\u00fcnfeld \u00e9 un concello e cidade alem\u00e1 que se atopa no distrito de Fulda, no estado de Hessen."}
{"id": "332963", "revid": "56817", "url": "https://gl.wikipedia.org/wiki?curid=332963", "title": "Ambrosio Or\u00f3ns", "text": "Ambrosio Or\u00f3ns Ba\u00f1a, nado en Laxe en 1974, \u00e9 un adestrador de f\u00fatbol e pol\u00edtico galego do PPdeG.\nTraxectoria.\nLicenciouse en Ciencias da Actividade F\u00edsica e do Deporte pola Universidade da Coru\u00f1a e comezou a traballar como profesor de educaci\u00f3n f\u00edsica en bacharelato. Pos\u00fae titulaci\u00f3n de adestrador espa\u00f1ol de f\u00fatbol e adestrador tam\u00e9n de nataci\u00f3n.\nComo xogador de f\u00fatbol a primeiros da d\u00e9cada dos 90 xogou en diversos equipos da provincia coru\u00f1esa, tanto en Preferente como en Terceira Divisi\u00f3n. As\u00ed, por exemplo, xogou no SD Laxe, Berganti\u00f1os FC, CCD Cerceda, SDC Ordes e, a partir de 1996 na SCD Malpica. No equipo malpic\u00e1n xogou ata 2001. Como adestrador formouse con Lu\u00eds Calvo, e traballou como adestrador asistente no Laracha CF, primeiro con Pedro Vila, cando o equipo larach\u00e9s chegou a disputar a fase de ascenso a Segunda B, e logo con Jos\u00e9 Luis Vara. En 2007 adestrou primeiro o CCD Cerceda e despois o SDC Ordes, os dous en Terceira Divisi\u00f3n, e entre 2008 e 2011 quedou sen adestrar. Nese ano fichou polo Laracha CF, co que recuncou para a tempada seguinte 2014. En 2015 fichou polo Malpica.\nConcelleiro polo Partido Popular en Laxe, en 2010 converteuse en voceiro do grupo popular e encabezou as listas populares \u00e1s elecci\u00f3ns de 2011, onde o seu partido duplicou resultados pero continuou por detr\u00e1s do PSdeG. Logo de tres anos como concelleiro, durante os que ademais figurou como candidato nas listas do Partido Popular ao Parlamento de Galicia en 2012, dimitiu en 2014. En 2016, uns meses antes dos comicios galegos entrou finalmente no Parlamento de Galicia como deputado do PPdeG, en substituci\u00f3n de Santiago Freire, que acababa de ser designado alcalde de Noia logo dunha moci\u00f3n de censura."}
{"id": "332964", "revid": "89787", "url": "https://gl.wikipedia.org/wiki?curid=332964", "title": "Santiago Yusta", "text": "Santiago Yusta Garc\u00eda, nado o 28 de abril de 1997 en Madrid, \u00e9 un xogador profesional de baloncesto espa\u00f1ol que xoga no Casademont Zaragoza da Liga ACB. Cunha estatura de 2,00 metros xoga na posici\u00f3n de ala.\nTraxectoria profesional.\nO 9 de xullo de 2015, anunciouse a s\u00faa fichaxe polo Obradoiro CAB da Liga ACB.\nO 3 de xullo de 2017, anunciouse a s\u00faa fichaxe polo Real Madrid da Liga ACB, para as d\u00faas seguintes tempadas.\nO 13 de xullo de 2019, anunciouse a fichaxe de Yusta por d\u00faas tempadas polo CB Canarias da Liga ACB. Tras d\u00faas tempadas en Tenerife, Yusta deixou o conxunto aurinegro.\nO 6 de xullo de 2021, Yusta asinou co Basket Zaragoza 2002 da Liga ACB un contrato por d\u00faas tempadas."}
{"id": "332965", "revid": "7523", "url": "https://gl.wikipedia.org/wiki?curid=332965", "title": "Santiago Yusta Garc\u00eda", "text": ""}
{"id": "332966", "revid": "1093", "url": "https://gl.wikipedia.org/wiki?curid=332966", "title": "SDC Ordes", "text": ""}
{"id": "332968", "revid": "89787", "url": "https://gl.wikipedia.org/wiki?curid=332968", "title": "Elecci\u00f3ns ao Parlamento de Galicia de 2016", "text": "As elecci\u00f3ns auton\u00f3micas de Galicia de 2016 foron as d\u00e9cimas elecci\u00f3ns ao Parlamento de Galicia dende a s\u00faa constituci\u00f3n e celebr\u00e1ronse o 25 de setembro de 2016, data en que se fan catro anos desde a celebraci\u00f3n dos comicios anteriores.\nData de celebraci\u00f3n.\nA data de celebraci\u00f3n foi o 25 de setembro, polo que coincidiu coa data das elecci\u00f3ns vascas, feito criticado por En Marea, PSdeG-PSOE e BNG por considerar que Galicia debe ter unha vida pol\u00edtica propia e non servir como moeda de intercambio para os pactos no Congreso dos Deputados.\nAntecedentes.\nDurante os catro anos da lexislatura, Alberto N\u00fa\u00f1ez Feij\u00f3o gozou dunha maior\u00eda absoluta que non se viu ameazada de xeito especial. En diversas ocasi\u00f3ns N\u00fa\u00f1ez Feij\u00f3o manifestara que dous mandatos eran abondo, o que fixo espertar d\u00fabidas sobre se pretend\u00eda presentarse de novo como candidato polo PPdeG.\nPola contra, na oposici\u00f3n todos os partidos viviron cambios importantes. O PSdeG sufriu a dimisi\u00f3n de Pachi V\u00e1zquez e a s\u00faa substituci\u00f3n nos cargos do partido por Xos\u00e9 Ram\u00f3n G\u00f3mez Besteiro, quen non formalizou a s\u00faa candidatura a presidente da Xunta. A terceira forza no Parlamento, AGE, sufriu por unha banda a s\u00faa descomposici\u00f3n, con tres deputadas desertando ao Grupo Mixto, unha delas de Esquerda Unida e as outras d\u00faas de Cerna, mentres que o \u00e9xito electoral da coalici\u00f3n En Marea nas elecci\u00f3ns ao Congreso e ao Senado, as\u00ed como as alcald\u00edas de Santiago de Compostela, A Coru\u00f1a e Ferrol en mans de candidaturas municipais vinculadas a En Marea actuaban como est\u00edmulo positivo e confrontaban a coalici\u00f3n AGE a un acordo maior, con estas candidaturas municipais, mais tam\u00e9n con Podemos.\nO BNG mudou d\u00faas veces de voceiro, primeiro ao substitu\u00edr a Francisco Jorquera por Xavier Vence, e posteriormente, ao dimitir Vence logo dos resultados das Elecci\u00f3ns ao Congreso, onde o BNG perdera os seus dous deputados. Ademais, os bos resultados de Cidad\u00e1ns neses comicios xerais abr\u00eda as posibilidades para que a formaci\u00f3n laranxa conseguise escano no H\u00f3rreo e Cristina Losada acadou os avais necesarios como candidata. En primarias escolleu Compromiso por Galicia a Xo\u00e1n Bascuas.\nExpectativas e obxectivos.\nPara o PPdeG o principal obxectivo era acadar a s\u00faa terceira maior\u00eda absoluta consecutiva ou no seu defecto conseguir algunha f\u00f3rmula que permita a Alberto N\u00fa\u00f1ez Feij\u00f3o gobernar de novo. Para o PSdeG o obxectivo foi que os resultados evitasen ese goberno do PPdeG, liderando unha maior\u00eda alternativa. En Marea compart\u00eda este obxectivo de desbancar ao presidente Feij\u00f3o e tam\u00e9n esperaba liderar a alternativa ao colocarse por diante do PSdeG. O BNG pelexaba nestes comicios por revertir a tendencia baixista das \u00faltimas convocatorias en Galicia e manter o grupo parlamentario no Parlamento de Galicia.\nO partido de C's, pola s\u00faa banda, aspiraba a ocupar varios escanos do mesmo. Tam\u00e9n coa expectativa de acadar representaci\u00f3n atop\u00e1monos con Democracia Ourensana (un partido ourensano e ligado a Gonzalo P. J\u00e1come), Compromiso por Galicia, o partido animalista Pacma e outras formaci\u00f3ns que se presentaban \u00e1s urnas.\nCandidatos a presidir a Xunta.\nO BNG presentou como cabeza de lista a Ana Bel\u00e9n Pont\u00f3n Mondelo.\nEn C's escolleron a Cristina Losada Fern\u00e1ndez como candidata a presidir a Xunta.\nPor Compromiso por Galicia repite candidatura \u00e1 Xunta Xo\u00e1n Carlos Bascuas Jard\u00f3n.\nO partido instrumental de En Marea (formado por Anova-IN, Esquerda Unida, as Mareas Municipalistas e Podemos) tivo como candidato a Lu\u00eds Villares Naveira.\nO PSdeG-PSOE estivo liderado por Xoaqu\u00edn Fern\u00e1ndez Leiceaga.\nO PPdeG presentou a Alberto N\u00fa\u00f1ez Feij\u00f3o \u00e1 s\u00faa terceira reelecci\u00f3n.\nSondaxes.\nEscanos por provincias.\nOs escanos col\u00f3canse segundo a posici\u00f3n no mapa.\nResultados.\nN\u00famero de votos que obtiveron as principais candidaturas, co 100,00% escrutado:\nEscanos por provincias.\nEn letra grosa, o candidato do partido \u00e1 presidencia da Xunta de Galicia:"}
{"id": "332969", "revid": "23204", "url": "https://gl.wikipedia.org/wiki?curid=332969", "title": "Petersberg, Hessen", "text": "Petersberg \u00e9 un concello alem\u00e1n que se atopa no distrito de Fulda, no estado de Hessen."}
{"id": "332972", "revid": "1888", "url": "https://gl.wikipedia.org/wiki?curid=332972", "title": "Ambrosio Or\u00f3ns Ba\u00f1a", "text": ""}
{"id": "332979", "revid": "25871", "url": "https://gl.wikipedia.org/wiki?curid=332979", "title": "Ernst Chladni", "text": "Ernst Florens Friedrich Chladni, nado en Wittenberg, o 30 de novembro de 1756 e finado en Breslau o 3 de abril de 1827, foi un f\u00edsico alem\u00e1n, considerado como o \"pai da ac\u00fastica\", entre os seus traballos salienta a investigaci\u00f3n na vibraci\u00f3n de placas e o c\u00e1lculo da velocidade do son en diferentes gases. Tam\u00e9n realizou un traballo pioneiro no estudo de meteoritos polo que tam\u00e9n recibe a denominaci\u00f3n de\"pai dos meteoritos\".\nFamilia.\nNado en Saxonia, a s\u00faa familia era orixinaria de Kremnica, ent\u00f3n parte do Reino de Hungr\u00eda e hoxe unha cidade mineira no centro de Eslovaquia. Ao longo da historia identificouse a Chladni como alem\u00e1n, h\u00fangaro e eslovaco.\nChladni proced\u00eda dunha familia da elite cultural alem\u00e1, con figuras como o seu bisav\u00f3 o te\u00f3logo luterano Georg Chladni (1637\u201392), o seu av\u00f3, Martin Chladni (1669\u20131725), tam\u00e9n te\u00f3logo luterano que fora profesor de teolox\u00eda na Universidade de Wittenberg e mais tam\u00e9n reitor da universidade. O seu t\u00edo, Justus Georg Chladni (1701\u20131765), profesor de dereito na universidade, e outro t\u00edo, Johann Martin Chladni (1710\u20131759), te\u00f3logo e historiador, profesor na Universidade de Erlangen e mais na de Leipzig. \nO seu pai, Ernst Martin Chladni (1715\u20131782), profesor de dereito e reitor da Universidade de Wittenberg, desaprobaba o interese de seu fillo pola ciencia e insist\u00eda que se fixese avogado. E as\u00ed Chladni estudou leis e filosof\u00eda en Wittenberg e Leipzig, e non foi ata a morte de seu pai en 1782, que virou os seus intereses cara \u00e1 f\u00edsica.\nFiguras de Chladni.\nUn dos logros m\u00e1is co\u00f1ecidos de Chladni foi o invento dunha t\u00e9cnica para mostrar os diversos modos de vibraci\u00f3n dunha superficie r\u00edxida. Chladni repetiu os experimentos pioneiros de Robert Hooke quen, en xullo de 1680, observara os patr\u00f3ns nodais asociados coas vibraci\u00f3ns de pratos de vidro.\nA t\u00e9cnica de Chladni publicouse por vez primeira en 1787 no seu libro \"Entdeckungen \u00fcber die Theorie des Klanges\". Consist\u00eda en esparexer area sobre finas l\u00e1minas de metal e facelas vibrar utilizando un arco de viol\u00edn, form\u00e1ndose as\u00ed figuras, que constitu\u00edan patr\u00f3ns xa que a iguais figuras correspond\u00edan iguais sons.\nInstrumentos musicais.\nInspir\u00e1ndose na harm\u00f3nica de vidro inventada por Benjamin Franklin en 1762, Chladni creou en 1791 o \"euphon\", que consist\u00eda en varelas de vidro de diferentes tama\u00f1os, e que \u00e9 o antecedente directo do instrumento musical moderno co\u00f1ecido como \"Cristal Baschet.\" Chladni tam\u00e9n mellorou o \"cilindro musical\" de Hooke, producindo outro instrumento o \"clavicilindro\" en 1799.\nMeteoritos.\nEn 1794, Chladni publicou \"\u00dcber den Ursprung der von Pallas gefundenen und anderer ihr \u00e4hnlicher Eisenmassen und \u00fcber einige damit in Verbindung stehende Naturerscheinungen\" no que suxer\u00eda que os meteoritos ti\u00f1an unha orixe extraterrestre. Isto era unha afirmaci\u00f3n pol\u00e9mica no seu tempo, xa que se pensaba que os meteoritos ti\u00f1an unha orixe volc\u00e1nica. O libro converteu a Chladni nun dos fundadores da investigaci\u00f3n moderna sobre os meteoritos"}
{"id": "332981", "revid": "1888", "url": "https://gl.wikipedia.org/wiki?curid=332981", "title": "Manuel F. Lema", "text": ""}
{"id": "332982", "revid": "5749", "url": "https://gl.wikipedia.org/wiki?curid=332982", "title": "Pedro Vila", "text": "Pedro Vila Villar, nado en Noicela (Carballo) en 1960, \u00e9 un adestrador de f\u00fatbol de Galicia.\nTraxectoria.\nFoi director t\u00e9cnico do Laracha CF entre 2002 e 2007. Durante esa \u00e9poca adestrou o equipo nalgunhas ocasi\u00f3ns e noutras foi substitu\u00eddo por t\u00e9cnicos como Jos\u00e9 Luis Vara, Jos\u00e9 Antonio Camb\u00f3n ou Ambrosio Or\u00f3ns. Durante a segunda tempada de Vila no Laracha, o equipo chegou a disputar a promoci\u00f3n de ascenso a Segunda B, onde caeu na primeira eliminatoria contra o AD Parla.\nVida persoal.\nA primeira muller de Vila foi asasinada en Arteixo."}
{"id": "332983", "revid": "1987", "url": "https://gl.wikipedia.org/wiki?curid=332983", "title": "R\u00edo Trubia", "text": "O Trubia \u00e9 un r\u00edo de Asturias que discorre polos concellos de Proaza e Oviedo.\nO r\u00edo nace da uni\u00f3n dos r\u00edos Teberga e Quir\u00f3s e desemboca no r\u00edo Nal\u00f3n na localidade de Trubia.\nGran parte do seu percorrido discorre case en paralelo \u00e1 Senda del oso."}
{"id": "332984", "revid": "1888", "url": "https://gl.wikipedia.org/wiki?curid=332984", "title": "Manuel Jos\u00e9 Lema Gonz\u00e1lez", "text": ""}
{"id": "332992", "revid": "1505", "url": "https://gl.wikipedia.org/wiki?curid=332992", "title": "Surdimientu", "text": "O Surdimientu (nome asturiano que significa \"Xurdimento\") \u00e9 unha \u00e9poca de renacemento da cultura en lingua asturiana. A aparici\u00f3n de Conceyu Bable na Asturias de 1974, o movemento prolingua que ao termo da ditadura e durante toda a transici\u00f3n v\u00edvese en Asturias e de maneira moi especial no \u00e1mbito universitario, as\u00ed como o xurdimento nos anos setenta do Nuevu Canciu Astur propicia unha etapa de apoxeo e de rupturismo total, renovando temas por completo, tocando a pol\u00edtica, o amor, o erotismo na poes\u00eda, e adquirindo gran relevancia a novela e os contos as\u00ed como ampli\u00e1ndos de maneira notable o volume das traduci\u00f3ns doutras linguas.\nNo que se refire a literatura, a riqueza deste movemento \u00e9 tal que o n\u00famero dos seus escritores en activo iguala en n\u00famero a todos os seus predecesores desde o s\u00e9culo XVII. Deste xeito, co fin de ordenar a enorme produci\u00f3n e o gran n\u00famero de autores, como tam\u00e9n o per\u00edodo do seu desenvolvemento, os cr\u00edcos falan de tres per\u00edodos: o primeiro Surdimientu, o segundu Surdimientu e o post-Surdimientu.\nO primeiro \"Surdimientu\".\nSituar\u00edanse os seus comezos en 1974-1976 coa creaci\u00f3n de Conceyu Bable e acabar\u00eda cara a 1988, coa publicaci\u00f3n do manifesto titulado \"\"La Asturias pensante y sensata\" por parte do grupo reaccionario Amigos dos Bables, que sup\u00f3n o fin da primeira fase de desenvolvemento da cultura e a \"llingua\" asturianas.\nSon nomes do primeiro \"surdimientu\", que destacan en primeiro termo en poes\u00eda, os de Manuel Asur, Xuan Xos\u00e9 S\u00e1nchez Vicente, Teresa Gonz\u00e1lez ou Andr\u00e9s Solar. En prosa xorden Miguel Sol\u00eds Santos, Vicente Garc\u00eda Oliva e Carlos Rubiera.\nO \"Segundu Surdimientu\".\nO segundo \"surdimientu\" poder\u00eda nacer cara a 1988 e ter\u00eda como caracter\u00edstica principal o cambio de tem\u00e1tica da literatura. Desde finais dos oitenta, quen escribe faino, polo xeral, desde unha perspectiva apol\u00edtica, apartada dos temas sociais ou pol\u00edticos, entrando no que moitos denominan a \"madurez da literatura asturiana\".\nOutros autores prefiren falar de \"segunda promoci\u00f3n do surdimientu\" ou de \"xeraci\u00f3n dos noventa\". Ata que non pase un tempo prudencial non se dispo\u00f1er\u00e1 dunha etiqueta clara.\nEstes autores caracter\u00edzanse por buscar unha ruptura co realismo social e o verso comprometido que buscaba facer patria da promoci\u00f3n anterior, potenciando a renovaci\u00f3n da linguaxe po\u00e9tica e unha nova procura de tramas narrativas, ampliando os horizontes tem\u00e1ticos e expresivos. \u00c9 unha promoci\u00f3n moi literaria, culta e cosmopolita, que se atopa actualmente na s\u00faa madurez literaria e vital.\nNo \u00e1mbito da poes\u00eda, Xuan Bello e Berta Pi\u00f1\u00e1n son os principais representantes deste grupo, que poder\u00eda encadrarse na corrente da \"poes\u00eda de la esperiencia\". Son nomes claves tam\u00e9n en poes\u00eda os de Lourdes \u00c1lvarez Garc\u00eda, Aurelio Gonz\u00e1lez Ovies, Esther Prieto, Pablo Ant\u00f3n Mar\u00edn Estrada e Ant\u00f3n Garc\u00eda. Os poemarios m\u00e1is significativos son \"La vida perdida\", de Xuan Bello, \"Un mes\", de Berta Pi\u00f1\u00e1n e \"La mirada aliella\", de Ant\u00f3n Garc\u00eda.\nA\u00ednda que os cr\u00edticos colocan os seus principais logros na poes\u00eda, esta segunda promoci\u00f3n do Surdimientu significa tam\u00e9n o reco\u00f1ecemento da narrativa, na que destacan os nomes do citado Xuan Bello, Adolfo Camilo D\u00edaz, Ismael Gonz\u00e1lez Arias, Milio Rodriguez Cueto, Pablo Ant\u00f3n Mar\u00edn Estrada, Miguel Rojo e Xandru Fern\u00e1ndez. As novelas m\u00e1is significativas son \"La hestoria universal de Paniceiros\", de Xuan Bello, \"En busca de Xovellanos\", de Ismael Gonz\u00e1lez Arias, \"Imago\", de Adolfo Camilo D\u00edaz, \"La ciud\u00e1 encarnada\", de Pablo Ant\u00f3n Mar\u00edn Estrada e \"La banda sonora del para\u00edsu\", de Xandru Fern\u00e1ndez.\nA superaci\u00f3n do Surdimientu ou Post-Surdimientu.\nO \"surdimientu\", como etapa literaria, a\u00ednda goza dunha enorme vitalidade en Asturias, por m\u00e1is que aparezan algunhas iniciativas para romper con todo o anterior e crear proxectos de nova xeraci\u00f3n.\nEntre estas, destacan as revistas literarias Reciella Mallory e \"Formientu\", que vi\u00f1eron romper a rancia hexemon\u00eda das revistas academicistas. Tam\u00e9n destaca a antolox\u00eda \"Via de Serviciu\", do ano 2007, que agrupa a alg\u00fans dos m\u00e1is destacados dos novos narradores.\nDesta xeraci\u00f3n, a\u00ednda moi nova, e sen tempo suficiente para poder avaliar as s\u00faas caracter\u00edsticas comezan a facerse notar os nomes de Quique Faes, Pablo Rodr\u00edguez Medina, Ana Vanessa Guti\u00e9rrez, Ignaciu Varillas, Pablo Tex\u00f3n, e nun ton m\u00e1is pol\u00edtico ou inconformista Pablo M. Testa."}
{"id": "332994", "revid": "22570", "url": "https://gl.wikipedia.org/wiki?curid=332994", "title": "Asturiano central", "text": "O asturiano central \u00e9 considerado o modelo de lingua escrita e, teoricamente, \u00e9 o que pos\u00fae maior\u00eda de falantes da lingua asturiana, a\u00ednda que outros ling\u00fcistas afirman que \u00e9 o asturiano occidental o que ten m\u00e1is falantes, ademais de maior extensi\u00f3n e, que en Asturias, \u00e9 o que permaneceu m\u00e1is invariable ao longo do tempo.\nCaracter\u00edsticas.\nNalgunhas comarcas de Asturias (fundamentalmente na zona de Carre\u00f1o, Goz\u00f3n, Mieres, Lena, Aller, Riosa, Morc\u00edn e parcialmente Langreu) cons\u00e9rvase, a\u00ednda que en claro retroceso, un fen\u00f3meno antigamente m\u00e1is estendido por todo o dominio ling\u00fc\u00edstico, que \u00e9 a metafon\u00eda voc\u00e1lica, consistente en que o timbre pechado da vocal final provoca o peche da s\u00edlaba anterior, producindo A &gt; E (tam\u00e9n A &gt; O), E &gt; I e O &gt; U. Esta metafon\u00eda, como \u00e9 l\u00f3xico, s\u00f3 a produce o masculino singular: \"guetu\" (ou tam\u00e9n \"gotu\"), gata, gatos, gates; \"pirru\", perra, perros, perres; \"utru\", otra, otros, otres."}
{"id": "332995", "revid": "23204", "url": "https://gl.wikipedia.org/wiki?curid=332995", "title": "D\u00eda da marmota", "text": "O D\u00eda da marmota (en , en , en alem\u00e1n de Pensilvania: \"PenGrundsaudaag\" ou \"Murmeltiertag\") \u00e9 unha celebraci\u00f3n que ten lugar cada 2 de febreiro. Segundo a tradici\u00f3n, se est\u00e1 nubrado cando a marmota sae do seu tobo ese d\u00eda, significa que a primavera chegar\u00e1 axi\u00f1a, un pouco antes do equinoccio, se \u00e9 un d\u00eda solleiro, a marmota supostamente ve a s\u00faa sombra e ret\u00edrase de novo na s\u00faa gorida, o cal quere dicir que o tempo de inverno durar\u00e1 por seis semanas m\u00e1is.\nOs costumes modernos incl\u00faen celebraci\u00f3ns matinais para observar a marmota emerxer do seu tobo."}
{"id": "332996", "revid": "23204", "url": "https://gl.wikipedia.org/wiki?curid=332996", "title": "Groundhog Day", "text": ""}
{"id": "332997", "revid": "23204", "url": "https://gl.wikipedia.org/wiki?curid=332997", "title": "Jour de la Marmotte", "text": ""}
{"id": "332998", "revid": "23204", "url": "https://gl.wikipedia.org/wiki?curid=332998", "title": "PenGrundsaudaag", "text": ""}
{"id": "332999", "revid": "23204", "url": "https://gl.wikipedia.org/wiki?curid=332999", "title": "Murmeltiertag", "text": ""}
{"id": "333000", "revid": "25871", "url": "https://gl.wikipedia.org/wiki?curid=333000", "title": "Asturiano oriental", "text": "O asturiano oriental \u00e9 unha variante da lingua asturiana que comparte algunhas caracter\u00edsticas co monta\u00f1\u00e9s de Cantabria, constitu\u00edndo este un estadio m\u00e1is pr\u00f3ximo ao castel\u00e1n, con caracter\u00edsticas que antigamente se deron nesta \u00faltima lingua. Segundo os ling\u00fcistas este dialecto f\u00e1lase entre o r\u00edo Sella e a fronteira con Cantabria mesmo intern\u00e1ndose nesta comunidade.\nCaracter\u00edsticas.\nNa zona m\u00e1is occidental deste dominio cons\u00e9rvase o plural feminino en -es (les cases), pero conv\u00e9rtese -as na parte central e oriental. Probablemente noutras \u00e9pocas 'les cases' pronunci\u00e1base m\u00e1is cara ao leste (a proba \u00e9 o top\u00f3nimo Llanes)."}
{"id": "333001", "revid": "5863", "url": "https://gl.wikipedia.org/wiki?curid=333001", "title": "Faro-Mi\u00f1o (Buenos Aires)", "text": "Faro-Mi\u00f1o foi un peri\u00f3dico editado en Buenos Aires entre 1923 e 1928.\nHistoria e caracter\u00edsticas.\nSubtitulado \"\u00d3rgano de la comunidad chantadina en el Plata\", apareceu en setembro de 1923. Editado pola Asociaci\u00f3n de Chantada y su Partido en Buenos Aires, estaba dirixido por Francisco V. V\u00e1zquez. Entre os seus colaboradores figurou Xes\u00fas Fern\u00e1ndez Gonz\u00e1lez. Teolindo Corti\u00f1a Toural era o seu correspondente en Monterroso. Cesou a s\u00faa publicaci\u00f3n non antes de 1928."}
{"id": "333003", "revid": "89787", "url": "https://gl.wikipedia.org/wiki?curid=333003", "title": "Felix Jaehn", "text": "Felix Jaehn (xermanizado como Felix J\u00e4hn), nado en Hamburgo o 28 de agosto de 1994 \u00e9 un m\u00fasico e produtor alem\u00e1n de tropical house. Tomou clases de viol\u00edn con 5 anos e comezou a s\u00faa carreira como DJ con 16. Jaehn viviu en Londres durante anos, onde asistiu \u00e1 Point Blank Music College con 17."}
{"id": "333004", "revid": "10599", "url": "https://gl.wikipedia.org/wiki?curid=333004", "title": "San Mart\u00edn del Rey Aurelio", "text": ""}
{"id": "333005", "revid": "23204", "url": "https://gl.wikipedia.org/wiki?curid=333005", "title": "Felix J\u00e4hn", "text": ""}
{"id": "333006", "revid": "23204", "url": "https://gl.wikipedia.org/wiki?curid=333006", "title": "Malinalco", "text": "Malinalco \u00e9 un concello ao sur do Estado de M\u00e9xico, no M\u00e9xico. Limita coas municipalidades de Tenancingo, Joquicingo, Ocuilan e co Zumpahu\u00e1can. A s\u00faa \u00e1rea \u00e9 de 186,28\u00a0km\u00b2, e a s\u00faa poboaci\u00f3n era de 25.624 habitantes no ano 2010. A cabeceira municipal \u00e9 a vila de Malinalco, a segunda poboaci\u00f3n \u00e9 San Sim\u00f3n el Alto.\nTop\u00f3nimo.\nMalinalco identif\u00edcase co nome na lingua n\u00e1huatl de Malinalco (cfr. n\u00e1huatl actual Malinalli (herba do carboneiro) e o sufixo de lugar -co). O seu actual nome prov\u00e9n do n\u00e1huatl que significa \"Lugar da herba do carboneiro\".\nDemograf\u00eda.\nO concello de Malinalco ten moitas localidades e na seguinte t\u00e1boa am\u00f3sanse as principais parroquias."}
{"id": "333008", "revid": "88215", "url": "https://gl.wikipedia.org/wiki?curid=333008", "title": "Joe Bonamassa", "text": "Joe Bonamassa, nado en New Hartford, Nova York o 8 de maio de 1977, \u00e9 un m\u00fasico e cantante estadounidense. Bonamassa foi abreconcertos de B.B. King cando s\u00f3 ti\u00f1a 12 anos de idade. \u00d3 longo da s\u00faa carreira, Bonamassa lanzou 15 \u00e1lbums en solitario a trav\u00e9s do selo independente J&amp;R Adventures."}
{"id": "333009", "revid": "865", "url": "https://gl.wikipedia.org/wiki?curid=333009", "title": "The Apache Relay", "text": "The Apache Relay foi un grupo musical estadounidense de folk rock fundado en Nashville, Tennessee. Estaba formado por Michael Ford, Jr (cantante/guitarrista), Mike Harris (guitarra), Brett Moore (mandolina, \u00f3rgano), Steve Smith (bater\u00eda), Kellen Wenrich (fiddle) e Ben Ford (baixo e coros). O nome do grupo ten a s\u00faa orixe nunha escena do filme \"Heavyweights\"."}
{"id": "333010", "revid": "1093", "url": "https://gl.wikipedia.org/wiki?curid=333010", "title": "Buffalo Springfield", "text": "Buffalo Springfield foi un grupo de m\u00fasico estadounidense-canadense de m\u00fasica rock formado nos \u00c1nxeles en 1966. Entre os membros orixinais estaban Stephen Stills (guitarra, teclado, voz), Dewey Martin (bater\u00eda, voz), Bruce Palmer (baixo), Richie Furay (guitarra, voz) e Neil Young (guitarra, harm\u00f3nica, piano, voz). Pioneiros do x\u00e9nero folk rock, Buffalo Springfield, xunto con The Byrds, mesturaban elementos da m\u00fasica folk e da m\u00fasica country con infuencias brit\u00e1nicas. O seu segundo \u00e1lbum de estudio, Buffalo Springfield Again, marcou a s\u00faa progresi\u00f3n cara a m\u00fasica psicod\u00e9lica e o hard rock."}
{"id": "333011", "revid": "23204", "url": "https://gl.wikipedia.org/wiki?curid=333011", "title": "San Nicol\u00e1s de los Garza", "text": "San Nicol\u00e1s de los Garza \u00e9 o municipio de M\u00e9xico ao centro do Estado de Nuevo Le\u00f3n criado no 2011, no M\u00e9xico. Limita coa municipalidade mexicana de Apodaca e ao sur co Monterrey. A s\u00faa \u00e1rea \u00e9 de 60.1\u00a0km\u00b2, e a s\u00faa poboaci\u00f3n \u00e9 de 443.031 habitantes. A cabeceira municipal \u00e9 San Nicol\u00e1s de los Garza."}
{"id": "333013", "revid": "23204", "url": "https://gl.wikipedia.org/wiki?curid=333013", "title": "Dipperz", "text": "Dipperz \u00e9 un concello alem\u00e1n que se atopa no distrito de Fulda, no estado de Hessen."}
{"id": "333024", "revid": "59564", "url": "https://gl.wikipedia.org/wiki?curid=333024", "title": "Xavier Est\u00e9vez Ferreiro", "text": "Xavier Est\u00e9vez Ferreiro, nado en Bruxelas en 1969, \u00e9 un escritor e profesor galego.\nTraxectoria.\nFillo de emigrantes, viviu na s\u00faa cidade natal at\u00e9 1977. Estudou primaria e secundaria en Vigo e diplomouse en Maxisterio de Primaria na Escola de Pontevedra en 1990. Desde o ano 2003 d\u00e1 clases no Colexio Divino Salvador de Vigo."}
{"id": "333027", "revid": "98629", "url": "https://gl.wikipedia.org/wiki?curid=333027", "title": "Tarsius tumpara", "text": "Tarsius tumpara \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio da illa Siau, end\u00e9mica das selvas da illa volc\u00e1nica de Siau, Indonesia, situada a uns 200\u00a0km ao nordeste da illa de C\u00e9lebes, e que no ano 2008 foi segregada da especie \"Tarsius sangirensis\".\nDescrici\u00f3n.\nAdolf Bernhard Meyer, en 1897, clasificou un \u00fanico esp\u00e9cime encomntrado na illa Siau, xunto con varios outros da illa Sangine como \"Tarsius sangirensis\".\nA s\u00faa existencia como un taxon distinto prediciuna unha hip\u00f3tese bioxeogr\u00e1fica, elaborada por Shekelle e Leksono en 2004 e baseada na descontinuidade xeogr\u00e1fica entre a punta norte da illa C\u00e9lebes e, consecuentemente, o illamento da poboaci\u00f3n de tarsios da illa de Sangir (\"Trasius sangirensis\").\nO feito de que na descrici\u00f3n orixinal de \"T. sangirensis\" no Museo de Dresden inclu\u00eda unha menci\u00f3n dun esp\u00e9cime de Siau, impulsou qa proseguir as investigaci\u00f3ns sobre este tarsio, para ver se era taxonomicamente separ\u00e1bel de \"T. sangirensis\".\nA predicci\u00f3n foi confirmada posteriormente, no ano 2008, polos investigadores Myron Shekelle, Colin Groves, Stefan Merker e Jatna Supriatna, que, consecuentemente, describiron a \"Tarsius tumpara\" como unha nova especie.\nEstado de conservaci\u00f3n.\nAs illas do arquip\u00e9lago Sangi son co\u00f1ecidas pola s\u00faa avifauna en perigo cr\u00edtico, e as preocupaci\u00f3ns sobre o estado de conservaci\u00f3n de \"Tarsius tumpara\" comezaron xa antes da s\u00faa descrici\u00f3n formal.\nDesde o ano 2010 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o estauts desta especie como \"CR\" (cr\u00edtico), debido que se sospeita que houbo unha reduci\u00f3n do tama\u00f1o da s\u00faa poboaci\u00f3n de polo menos nun 80 % durante as \u00faltimas tres xeraci\u00f3ns, sospeita baseada nos niveis reais de explotaci\u00f3n e nas observaci\u00f3ns directas por xente que vive na proximidade destes tarsios, xunto con diminuci\u00f3ns da s\u00faa moi reducida \u00e1rea de dispersi\u00f3n, quizais tan s\u00f3 duns 19,4\u00a0km\u00b2 e a calidade do h\u00e1bitat. Hai que ter en conta que, a\u00ednda que o h\u00e1bitat potencial no que poder\u00eda acharse \u00e9 de 125\u00a0km\u00b2, baseando o c\u00e1lculo no tama\u00f1o da illa de Siau, xunto con dous pequenos illotes onde non se documentou a s\u00faa presenza, \u00e9 en realidade moito menor, de exclu\u00edrmos o cono do volc\u00e1n a\u00ednda activo.\nPor outra parte o tarsio de Siau foi inclu\u00eddo na publicaci\u00f3n bienal \"Os 25 primates en maior perigo do mundo\", 2008-2010, pola Comisi\u00f3n de Supervivencia de Especies da UICN, Grupo de Especialista en Primates."}
{"id": "333028", "revid": "22795", "url": "https://gl.wikipedia.org/wiki?curid=333028", "title": "Tarsio da illa Siau", "text": ""}
{"id": "333031", "revid": "23204", "url": "https://gl.wikipedia.org/wiki?curid=333031", "title": "Roberto Gastone Zeffiro Rossellini", "text": ""}
{"id": "333033", "revid": "98629", "url": "https://gl.wikipedia.org/wiki?curid=333033", "title": "Biblioteca Nacional da Rep\u00fablica Checa", "text": "A Biblioteca Nacional da Rep\u00fablica Checa () \u00e9 a biblioteca central da Rep\u00fablica Checa, dirixida polo Ministerio de Cultura dese pa\u00eds. O seu edificio principal local\u00edzase no edificio hist\u00f3rico Clementinum, en Praga, onde se garda aproximadamente a metade dos libros da biblioteca, mentres que a outra metade da colecci\u00f3n at\u00f3pase no distrito de Hostiva\u0159. \u00c9 a maior biblioteca do pa\u00eds, cun cat\u00e1logo duns 6 mill\u00f3ns de documentos e uns 60\u00a0000 lectores rexistrados. A biblioteca pos\u00fae tanto textos checos como material m\u00e1is antigo procedente de Turqu\u00eda, Ir\u00e1n e a India. Tam\u00e9n acolle libros para a Universidade Charles en Praga.\nNo 2005 recibiu o Premio Jikji outorgado pola UNESCO a trav\u00e9s do programa \"Memory of the World Programme\", polo traballo realizado na dixitalizaci\u00f3n de textos antigos. A biblioteca comezou este traballo no ano 1992, chegando a dixitalizar uns 1700 documentos nos seus primeiros 13 anos de execuci\u00f3n."}
{"id": "333034", "revid": "1576", "url": "https://gl.wikipedia.org/wiki?curid=333034", "title": "National Library of the Czech Republic", "text": ""}
{"id": "333035", "revid": "1576", "url": "https://gl.wikipedia.org/wiki?curid=333035", "title": "N\u00e1rodn\u00ed knihovna \u010cesk\u00e9 republiky", "text": ""}
{"id": "333038", "revid": "56817", "url": "https://gl.wikipedia.org/wiki?curid=333038", "title": "Jos\u00e9 Costa", "text": "Co nome de Jos\u00e9 Costa podemos referirnos a:"}
{"id": "333039", "revid": "22570", "url": "https://gl.wikipedia.org/wiki?curid=333039", "title": "D\u00edstico elex\u00edaco", "text": "O d\u00edstico elex\u00edaco \u00e9 unha estrofa cl\u00e1sica de dous versos, un hex\u00e1metro e un pent\u00e1metro. Na m\u00e9trica grecolatina esta forma era moi habitual.\nEstrutura.\nEn lat\u00edn, escrib\u00edronse grandes obras en d\u00edsticos elex\u00edacos, como por exemplo, parte dos epigramas de Catulo e o posterior Marcial, as elex\u00edas amorosas de Tibulo e Propercio e a l\u00edrica amorosa de Ovidio (as \"Metamorfoses\" est\u00e1n en hex\u00e1metros), inclu\u00eddo o seu poema did\u00e1ctico \"Ars amatoria\" e as melanc\u00f3licas ep\u00edstolas tituladas \"Tristia\" e \"Ex Ponto\"."}
{"id": "333041", "revid": "98629", "url": "https://gl.wikipedia.org/wiki?curid=333041", "title": "M\u00e9trica grecolatina", "text": "A m\u00e9trica nas linguas grega e latina \u00e9 cuantitativa, isto \u00e9, f\u00fandase na repetici\u00f3n dun determinado patr\u00f3n de s\u00edlabas de duraci\u00f3n longa (habitualmente transcritas en m\u00e9trica co signo de raia longa baixa ou __) ou ben breve (transcrito co signo U) denominado p\u00e9. Cada s\u00edlaba longa equival\u00eda en duraci\u00f3n a d\u00faas breves.\nO verso grego, como o latino e o do s\u00e1nscrito, bas\u00e9ase na cantidade; a s\u00faa m\u00e9trica f\u00fandase na oposici\u00f3n de duraci\u00f3n de s\u00edlabas longas e s\u00edlabas breves. \u00ab\"Longa\"m esse duorum temporum brevem unius etiam pueri sciunt\u00bb, \u00abAt\u00e9 os nenos saben que unha longa vale dous tempos, unha breve, un\u00bb, di Quintiliano na s\u00faa \"Institutio oratoria\" (IX, 4, 47).\nClases de p\u00e9s.\nO p\u00e9 \u00e9 a unidade m\u00e9trica m\u00e1is pequena da poes\u00eda grecolatina. Existen os seguintes tipos:\nLicenzas m\u00e9tricas.\nOs gregos e latinos declamaban os versos indicando a medida co p\u00e9. De al\u00ed o nome de p\u00e9s con que se designan as divisi\u00f3ns do verso. O p\u00e9 comprende d\u00faas partes: unha correspondente ao tempo marcado (ou forte) sinalado co acento de intensidade ou \"ictus\", e a outra que coincid\u00eda co tempo d\u00e9bil da medida.\nO p\u00e9, para indicar a medida, baixaba para sinalar o tempo marcado e elev\u00e1base na parte d\u00e9bil. O retorno do tempo marcado era sensible ao o\u00eddo polo golpe (\"ictus\") do p\u00e9 ou dun bast\u00f3n no chan.\nClases de versos.\nSegundo o tipo de p\u00e9 predominante no verso, o ritmo pode ser trocaico, se nel se empregan troqueos; i\u00e1mbico, se nel se empregan iambos; dact\u00edlico, se d\u00e1ctilos; anap\u00e9stico,se anapestos, x\u00f3nicos, etc.\nPolo n\u00famero de p\u00e9s de que se comp\u00f3n, este pode ser tr\u00edmetro ou tripodia (tres p\u00e9s), tetr\u00e1metro ou tetrapodia (catro p\u00e9s), pent\u00e1metro ou pentapodia (cinco p\u00e9s), etc. Un verso de seis p\u00e9s dact\u00edlicos \u00e9 un hex\u00e1metro dact\u00edlico, un de seis p\u00e9s i\u00e1mbicos, un senario i\u00e1mbico.\nOs versos da poes\u00eda l\u00edrica adoitan denominarse segundo os nomes dos poetas que os crearon ou os difundiron: s\u00e1ficos (Safo); alcaicos (Alceo); falecios (Faleco).\nOs versos catal\u00e9cticos son aqueles nos que o p\u00e9 final sufriu un acurtamento (\"katalexis\" (\u03ba\u03b1\u03c4\u03ac\u03bb\u03b5\u03be\u03b9\u03c2) 'terminaci\u00f3n brusca') e comprenden unha soa s\u00edlaba no canto de d\u00faas ou tres.\nA cesura.\nO verso comporta obrigatoriamente no seu interior unha separaci\u00f3n das palabras ou pausa nun lugar determinado: \u00e9 a cesura, que divide o verso en dous membros ou hemistiquios. En xeral, a cesura cae no interior dun p\u00e9. Alg\u00fans versos te\u00f1en dous e mesmo tres cesuras, por exemplo, o hex\u00e1metro. En principio, a cesura \u00e9 independente do sentido, e xustamente porque non sempre coincide con el,contrib\u00fae a p\u00f3r de relevo termos que a sintaxe non desligar\u00eda.\nO hex\u00e1metro.\nEnnio tomou dos gregos o hex\u00e1metro para o seu poema \u00e9pico \"Annales\", achegando unha innovaci\u00f3n de gran transcendencia para a poes\u00eda latina. Despois del, escribiron en hex\u00e1metros, Lucilio, Lucrecio, Catulo, Virxilio, Ovidio e gran n\u00famero de poetas durante a \u00e9poca imperial.\nO hex\u00e1metro holodact\u00edlico consta s\u00f3 de d\u00e1ctilos, salvo o p\u00e9 final; o holoespondaico s\u00f3 de espondeos salvo a cl\u00e1usula final de dous p\u00e9s; o hex\u00e1metro latino bas\u00e9ase na alternancia de p\u00e9s d\u00e1ctilos e espondeos, a\u00ednda que a cl\u00e1usula final \u00e9 sempre a mesma: __UU / __U. O ideal para o poeta \u00e9 inclu\u00edr o m\u00e1ximo n\u00famero de d\u00e1ctilos e o m\u00ednimo de espondeos, pero como \u00e9 practicamente impos\u00edbel soster un ritmo continuo de hex\u00e1metros holodact\u00edlicos e o ritmo ser\u00eda moi mon\u00f3tono, a convenci\u00f3n admite a substituci\u00f3n de d\u00faas breves por unha longa para formar un espondeo salvo na cl\u00e1usula final.\nO esquema do hex\u00e1metro \u00e9, por tanto, o seguinte:\n__(UU ou __) / __(UU \"ou\" __) / __(UU \"ou\" __) /__(UU \"ou\" __) /__UU / __U\nEstas d\u00faas \u00faltimas cesuras han de aparecer xuntas ou o hex\u00e1metro non est\u00e1 correcto. Existen outras combinaci\u00f3ns de cesuras pero aparecen moi raramente.\nOs gram\u00e1ticos antigos como Servio no seu \"De centum metris\" clasificaban tam\u00e9n outras formas de hex\u00e1metro que non se tratan de m\u00e9trica como se entende agora. Por exemplo, os seguintes versos \"rhopalicos\" de Ausonio:\nEn cada verso, cada palabra cr\u00e9cese dunha s\u00edlaba. Na mesma maneira, o verso \u00e1ureo (vid. \"\") tr\u00e1tase das partes da oraci\u00f3n, especificamente como os adxectivos, nomes, e verbos at\u00f3panse dentro do hex\u00e1metro.\nO hex\u00e1metro noutras literaturas.\nA m\u00e9trica das distintas literaturas europeas tentou imitar a andaina do hex\u00e1metro grecolatino con desigual sorte; tent\u00e1rono sobre todo os poetas alem\u00e1ns; na literatura en espa\u00f1ol, Rub\u00e9n Dar\u00edo compuxo un famoso hex\u00e1metro holodact\u00edlico: \u00ab\u00cdnclitas razas ub\u00e9rrimas, sangue de Hispania fecunda\u00bb e Agust\u00edn Garc\u00eda Calvo reproduciu na s\u00faa traduci\u00f3n parcial do \"De rerum natura\" de Lucrecio o ritmo do hex\u00e1metro procurando tan s\u00f3 imitar a cl\u00e1usula final co ritmo acentual.\nD\u00edstico elex\u00edaco.\nCh\u00e1mase d\u00edstico eleg\u00edaco \u00e1 combinaci\u00f3n entre un hex\u00e1metro e un pent\u00e1metro da seguinte forma:\n__(UU ou __) / __(UU ou __) / __(UU ou __) / __(UU ou __) /__UU / __U\n__(UU ou __) / __(UU ou __) / __ || __UU / __UU / __\nCada d\u00edstico eleg\u00edaco debe formar unha unidade de sentido completo. Un exemplo de Catulo:\nProsa m\u00e9trica.\nNa prosa tam\u00e9n se practicaba un certo tipo de m\u00e9trica, con fundamento nas s\u00edlabas t\u00f3nicas contadas a partir do final do per\u00edodo.\nEsta t\u00e9cnica, a\u00ednda que xa fose de uso corrente, foi explicada no s\u00e9culo XII por Alberto Morra, quen vir\u00eda ser o Papa Gregorio VIII, nunha obra titulada \"Forma dictandi quam Rome notarios instituit magister Albertus qui et Gregorius VIII, papa\".\nEvoluci\u00f3n da m\u00e9trica latina.\nO m\u00e1is antigo verso latino \u00e9 o saturnio, de orixe moi escura. Livio Andr\u00f3nico usou o saturnio como verso \u00e9pico, \u00e9 dicir, narrativo. A m\u00e9trica de Plauto, caracterizada por unha rica polimetr\u00eda, \u00e9 de orixe popular e rem\u00f3ntase \u00e1 tradici\u00f3n it\u00e1lica e etrusca, pero p\u00f3dese dicir sen equivocarse moito que a excepci\u00f3n do saturnio os latinos tomaron dos gregos todos os versos que empregaron, adapt\u00e1ndoos levemente \u00e1 s\u00faa lingua, m\u00e1is pobre en s\u00edlabas breves. Os esquemas m\u00e9tricos gregos naturaliz\u00e1ronse con rapidez e xa Ennio utilizou o hex\u00e1metro como verso \u00e9pico. O hex\u00e1metro foi m\u00e1is tarde perfeccionado por Lucrecio no s\u00e9culo I\u00a0a.\u00a0C. e os poetas neot\u00e9ricos (Catulo, Cinna etc.) terminaron de pu\u00edlo imitando \u00e1 escola alexandrina e engadindo o cultivo do d\u00edstico elex\u00edaco (hex\u00e1metro + pent\u00e1metro) dos poetas helen\u00edsticos. Horacio codificou esta m\u00e9trica de forma definitiva. Durante o reinado de Adriano (117\u2013138), o gusto arcaizante liberalizou a\u00ednda m\u00e1is a m\u00e9trica e esta volveuse m\u00e1is caprichosa. Por fin, durante o reinado de Comodiano (s\u00e9culo III), comparece por primeira vez a primeira m\u00e9trica acentual, que aos poucos ir\u00e1 suplantando \u00e1 cuantitativa.\nNa Idade Media a m\u00e9trica cl\u00e1sica caeu no esquecemento e foi redescuberta polos humanistas."}
{"id": "333044", "revid": "12452", "url": "https://gl.wikipedia.org/wiki?curid=333044", "title": "Lista de persoeiros de Gales", "text": ""}
{"id": "333065", "revid": "1576", "url": "https://gl.wikipedia.org/wiki?curid=333065", "title": "Erro do software", "text": ""}
{"id": "333067", "revid": "23204", "url": "https://gl.wikipedia.org/wiki?curid=333067", "title": "Tarsius fuscus", "text": "Tarsius fuscus \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecida na bibliograf\u00eda internacional, entre outros, co nome de tarsio de Macasar, que habita en Indonesia ao suroeste da illa de C\u00e9lebes.\nNalg\u00fan momento foi considerado un sin\u00f3nimo do tarsio fantasma (\"Tarsius tarsier\"); por\u00e9n, ao restrinxirse a distribuci\u00f3n desta especie \u00e1 illa Selayar, a poboaci\u00f3n remanente clasificouse como \"T. fuscus\".\nTaxonom\u00eda.\nA clasificaci\u00f3n dos tarsios, en xeal, e especialmente a dos que habitan na illa de C\u00e9lebes foi, durante moito tempo, confusa.\nXa en 1780 o m\u00e9dico e naturalista alem\u00e1n Storr sinalara as diferenzas entre os l\u00e9mures e as especies que hoxe co\u00f1ecemos cono tarsios, e argumentou a necesidade de separar estes dous taxa.\nDaquela cu\u00f1ou o novo x\u00e9nero \"Tarsius\", para reunir os pouco correntes primates que posu\u00edan uns excepcionalente longos \u00f3sos tasianos, e deulle o nome de \"Tarsius spectrum\" \u00e1 especie que definira Pallas dous anos antes, en 1778, como \"Lemur spectrum\" (de a\u00ed \u00e9 de onde procede o nome binomial actual \"Tarsius spectrum\").\nM\u00e1is tarde, a especie da que nos ocupamos foi descrita en 1804 por Fischer, sendo despois denominada, en 1812, por Geoffroy, \"Tarsius fuscomanus\" e, en 1846, por Burmeister, \"Tarsius fischeri\".\nEn 1953, Hill conclu\u00edu que a distribuci\u00f3n xeogr\u00e1fica do esp\u00e9cime tipo de \"Tarsius spectrum\" era a provincia de Makasar, na pen\u00ednsula do Sur da illa C\u00e9lebes. Como consecuencia, Hill conclu\u00edu que \"T. fuscus\" era un sin\u00f3nimo m\u00e1is moderno de \"T. spectrum\". Por\u00e9n, recentemente estableceuse que \"T. spectrum\" era un sin\u00f3nimo m\u00e1is moderno de \"Tarsius tarsier\".\nFinalmente, en 2010, Groves restrinxiu a especie \"T. tarsier\" \u00e1 poboaci\u00f3n existente na illa Selayar, recuperando o nome \"Tarsius fuscus\" , para os tarsios das provincia de Makasar, como especie diferente.\nCaracter\u00edsticas.\n\"Tarsius fuscus\" ten polo xeral unha pelaxe de cor parda avermellada. A longa cola, espida, rematada nunha guedella pelos de cor negra, representa entre o 143 % e o 166 % da lonxitude corporal. O cranios e os arcos dentarios m\u00e1is curtos que a maior\u00eda dos outros tarsios. Tam\u00e9n as patas traseiras son m\u00e1is curtas que na maior\u00eda dos outros tarsios.\nBiolox\u00eda.\nComo todas as especies de tarsios \u00e9 un animal nocturno e arbor\u00edcola. As\u00ed mesmo, como todas as especies do x\u00e9nero \"Tarsius\" relacionadas, \"T. fuscus\" \u00e9 exclusivamente carn\u00edvoro e insect\u00edvoro e, en xeral, captura \u00e1s s\u00faas presas saltando sobre elas.\nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resume."}
{"id": "333068", "revid": "23204", "url": "https://gl.wikipedia.org/wiki?curid=333068", "title": "Hilders", "text": "Hilders \u00e9 un concello alem\u00e1n que se atopa no distrito de Fulda, no estado de Hessen."}
{"id": "333096", "revid": "23204", "url": "https://gl.wikipedia.org/wiki?curid=333096", "title": "Acolman", "text": "Acolman \u00e9 un concello que se atopa ao leste do Estado de M\u00e9xico, en M\u00e9xico. Limita ao norte con Tec\u00e1mac e Teotihuac\u00e1n, ao sur con Atenco, Tezoyuca, Chiautla e Tepetlaoxtoc, ao leste con Teotihuac\u00e1n e Tepetlaoxtoc e ao oeste con Tec\u00e1mac e Ecatepec. Abrangue unha superficie de 83,95\u00a0km\u00b2 e a s\u00faa poboaci\u00f3n era de 136\u00a0558 habitantes no ano de 2010. A cabeceira municipal \u00e9 Acolman de Nezahualc\u00f3yotl.\nTop\u00f3nimo.\nAcolman identif\u00edcase co nome na lingua n\u00e1huatl de Ahcolman.\nPol\u00edtica e goberno.\nO concello est\u00e1 formado por unha xunta. A elecci\u00f3n \u00e9 por representaci\u00f3n democr\u00e1tica que encabezan os partidos pol\u00edticos para un per\u00edodo de tres anos de goberno."}
{"id": "333097", "revid": "1131", "url": "https://gl.wikipedia.org/wiki?curid=333097", "title": "Hermandad de Campoo de Suso", "text": "A Hermandad de Campoo de Suso \u00e9 un concello espa\u00f1ol da comunidade aut\u00f3noma de Cantabria, que forma parte da comarca de Campoo-Los Valles. En 2015 ti\u00f1a unha poboaci\u00f3n de 1.679 habitantes.\nLimita ao norte con Polaciones, Mancomunidad de Campoo-Cabu\u00e9rniga e Los Tojos, ao leste con Campoo de Enmedio e Valdeolea, e ao sur coa provincia de Palencia, da que est\u00e1 separada pola serra de H\u00edjar. \u00c9 o segundo municipio de Cantabria por extensi\u00f3n, s\u00f3 por detr\u00e1s de Valderredible, ocupando case todo o val do H\u00edjar. Na localidade de Fontibre ten o seu nacemento o r\u00edo Ebro.\nEst\u00e1 formado polas localidades de Abiada, Arg\u00fceso, Barrio, Bra\u00f1avieja, Camino, Celada de los Calderones, Entrambasaguas, Espinilla (capital), Fontibre, Hoz de Abiada, Izara, La Lomba, Mazandrero, La Mi\u00f1a, Naveda, Ormas, Paracuelles, Poblaci\u00f3n de Suso, Proa\u00f1o, Salces, La Serna, Soto, Suano, Villacantid e Villar.\nCuriosamente o municipio conservou o nome de \"Hermandad\" (Irmandade), palabra que na Idade Media fac\u00eda referencia \u00e1 uni\u00f3n de concellos. Outros municipios da comarca como Campoo de Enmedio ou Campoo de Yuso, que tam\u00e9n eran irmandades, eliminaron devandito t\u00edtulo ao converterse en municipio."}
{"id": "333099", "revid": "98629", "url": "https://gl.wikipedia.org/wiki?curid=333099", "title": "La corona partida", "text": "La corona partida \u00e9 unha pel\u00edcula espa\u00f1ola de drama hist\u00f3rico do ano 2016 dirixida por Jordi Frades e protagonizada por Irene Escolar, Ra\u00fal M\u00e9rida, Rodolfo Sancho e Jos\u00e9 Coronado, entre outros. \n\u00c9 a secuela da serie de televisi\u00f3n \"Isabel\" e a precuela da serie de televisi\u00f3n Carlos, Rey Emperador.\nSinopse.\nTrala morte de Isabel, Fernando o Cat\u00f3lico e Filipe o Fermoso enfr\u00f3ntanse polo poder. Xoana, a lex\u00edtima herdeira ao trono, \u00e9 v\u00edtima desta situaci\u00f3n e a todos inter\u00e9salles demostrar a s\u00faa tolemia e incapacidade para gobernar."}
{"id": "333100", "revid": "1131", "url": "https://gl.wikipedia.org/wiki?curid=333100", "title": "Fontibre", "text": "Fontibre \u00e9 unha localidade do municipio de Hermandad de Campoo de Suso, en Cantabria, situado a algo m\u00e1is de tres quil\u00f3metros da capital municipal, Espinilla. No ano 2012 a localidade ti\u00f1a 68 habitantes (INE). Respecto da econom\u00eda, predomina a actividade agropuecuaria. A s\u00faa festa m\u00e1is importante \u00e9 San Fernando, que se celebra o 30 de maio.\nA localidade \u00e9 co\u00f1ecida por albergar o xurdimento das augas do r\u00edo Ebro tras o seu percorrido subterr\u00e1neo polas calcarias do monte Guariza. O nome da localidade prov\u00e9n do lat\u00edn \"Fontes Iberis\" (\"fontes do Ebro\") e xa \u00e9 citado por Plinio o Vello, que a sit\u00faa preto da cidade romana de Iuliobriga."}
{"id": "333102", "revid": "1888", "url": "https://gl.wikipedia.org/wiki?curid=333102", "title": "El Independiente (Ferrol)", "text": "El Independiente foi un semanario editado en Ferrol en 1889.\nHistoria e caracter\u00edsticas.\nPeri\u00f3dico semanal, apareceu en outubro de 1889. Peri\u00f3dico republicano. A\u00ednda se publicaba en 1894."}
{"id": "333103", "revid": "22570", "url": "https://gl.wikipedia.org/wiki?curid=333103", "title": "Pent\u00e1metro", "text": "Pent\u00e1metro \u00e9 o nome dun verso cl\u00e1sico, propio da poes\u00eda grega ou latina, composto por catro p\u00e9s m\u00e9tricos e dous semip\u00e9s, distribu\u00eddos en d\u00faas metades ou hemistiquios de dous p\u00e9s e un semip\u00e9 cada un. Na s\u00faa m\u00e9trica cuantitativa cada p\u00e9 est\u00e1 constitu\u00eddo por s\u00edlabas longas e breves; cada longa dura o dobre que unha breve.\nEstrutura.\nO pent\u00e1metro grecolatino est\u00e1 composto no seu primeiro p\u00e9 por un d\u00e1ctilo (unha s\u00edlaba longa e dous breves, que se representan as\u00ed: _ U U ) ou un espondeo (d\u00faas s\u00edlabas longas, que se representan as\u00ed: _ _ ); no seu segundo, doutro d\u00e1ctilo ou outro espondeo; no terceiro, que \u00e9 un semip\u00e9, por unha s\u00edlaba longa; despois vai unha cesura, dous d\u00e1ctilos e un semip\u00e9 final con s\u00edlaba longa ou breve:\nOs acentos de intensidade ou \"arsis\" van sempre na primeira s\u00edlaba de cada p\u00e9, que \u00e9 sempre longa. Hai unha cesura obrigatoria que divide o verso en d\u00faas metades ou hemistiquios, da cal a primeira \u00e9 a flex\u00edbel, mentres que a segunda \u00e9 unha cl\u00e1usula r\u00edtmica fixa.\nAd\u00f3itase utilizar sobre todo na elex\u00eda."}
{"id": "333105", "revid": "88215", "url": "https://gl.wikipedia.org/wiki?curid=333105", "title": "Ram\u00f3n Castro", "text": "Ram\u00f3n Castro Ruz, nado en Bir\u00e1n (Cuba) o 14 de outubro de 1924 e finado na Habana o 23 de febreiro de 2016, foi un enxe\u00f1eiro agr\u00edcola e pol\u00edtico cubano, irm\u00e1n m\u00e1is vello dos dirixentes Fidel e Ra\u00fal Castro. \nTraxectoria.\nRam\u00f3n foi o primox\u00e9nito de \u00c1ngel Castro Argiz e Lina Ruz Gonz\u00e1lez, emigrantes galegos en Cuba. Era apodado Mongo Castro. Estudou enxe\u00f1ar\u00eda agr\u00edcola na Universidade da Habana, e despois volveu \u00e1 granxa familiar para xestionala. En 1953 foi encarcerado durante a ditadura de Fulgencio Batista. Despois de ser liberado, mentres Fidel e Ra\u00fal loitaban nas monta\u00f1as dirixindo \u00e1 insurxencia do Movemento do 26 de xullo, Ram\u00f3n coidaba dos seus pais e das colleitas. Segundo a biograf\u00eda de Fidel Castro escrita por Jules Dubois en 1959, Ram\u00f3n Castro organizou unha cadea de rebeldes das cidades \u00e1s monta\u00f1as para conseguir armas, munici\u00f3ns, medicamentos, subministraci\u00f3ns e homes para axudar aos seus irm\u00e1ns.\nA pesar de non ser demasiado co\u00f1ecido internacionalmente, foi un dos membros fundadores do Partido Comunista de Cuba e foi deputado da Asemblea Nacional.\nNun momento en que a gasolina era dif\u00edcil de atopar, segundo Dubois, os co\u00f1ecementos de Ram\u00f3n en agricultura e enxe\u00f1er\u00eda permit\u00edanlle producir un combustible alcoh\u00f3lico a base de azucre de cana e aceite de r\u00edcino.\nTraballou como asesor dos ministros cubanos de Agricultura e do Azucre e para outros tres ministerios. Foi o m\u00e1ximo responsable da pol\u00edtica gandeira do Goberno de Cuba, durante o cal lanzou un plan de desenvolvemento l\u00e1cteo e foi director do Plan Xen\u00e9tico Especial do Vale de Picadura.\nEstivo casado con Aurora Castillo Valdivia, con quen tivo cinco fillos. Antes de morrer, viv\u00eda preto da Habana, nunha granxa onde traballaba na agricultura."}
{"id": "333106", "revid": "6939", "url": "https://gl.wikipedia.org/wiki?curid=333106", "title": "Ram\u00f3n Castro Ruz", "text": ""}
{"id": "333107", "revid": "56817", "url": "https://gl.wikipedia.org/wiki?curid=333107", "title": "Pentr\u00e1metro i\u00e1mbico", "text": "O pent\u00e1metro i\u00e1mbico \u00e9 un tipo de verso de cinco p\u00e9s de iambo, cada un dos cales adoita estar composto de d\u00faas s\u00edlabas, unha non acentuada e outra acentuada, e unha s\u00edlaba opcional non acentuada ao final. \u00c9 unha m\u00e9trica sen rima.\nEscritores ingleses como William Shakespeare ou Christopher Marlowe e o norteamericano Allen Ginsberg compuxeron gran parte da s\u00faa obra dram\u00e1tica con esta m\u00e9trica. O poeta Nicanor Parra investigou en maneiras de flexibilizala, para poder favorecer a fluidez na traduci\u00f3n de Shakespeare ao espa\u00f1ol chileno. Parte dos seus resultados poden lerse na s\u00faa traduci\u00f3n do rei \"Lear\", comezada en 1990 e publicada en Lear, rey &amp; mendigo(2004)\nExemplos.\nUn p\u00e9 i\u00e1mbico \u00e9 unha s\u00edlaba non acentuada seguida dunha acentuada. O seu ritmo p\u00f3dese describir da seguinte forma:\nUnha li\u00f1a de pent\u00e1metro i\u00e1mbico son cinco p\u00e9s i\u00e1mbicos nun mesmo verso:\nNa m\u00e9trica inglesa adoita representarse este ritmo cunha 'x' para a s\u00edlaba \u00e1tona e cunha '/' para a s\u00edlaba t\u00f3nica. Seguindo este criterio, o pent\u00e1metro i\u00e1mbico repres\u00e9ntase da seguinte forma:\n\"A\" li\u00f1a 39 da segunda escena do primeiro acto na tempestade \u00e9 un exemplo de pent\u00e1metro i\u00e1mbico.\nPodemos marcar a m\u00e9trica desta li\u00f1a como segue:\nMarcamos a divisi\u00f3n entre os p\u00e9s cunha |."}
{"id": "333111", "revid": "89787", "url": "https://gl.wikipedia.org/wiki?curid=333111", "title": "Tarsius wallacei", "text": "Tarsius dentatus \u00e9 unha especie de mam\u00edfero primate haplorrino tarsiiforme da familia dos tars\u00edidos e x\u00e9nero \"Tarsius\", co\u00f1ecido na bibliograf\u00eda internacional como tarsio de Wallace.\n\u00c9 un pequeno tarsio arbor\u00edcola de cor parda, end\u00e9mico das selvas da provincia de Sulawesi Central (C\u00e9lebes Central), Indonesia, onde hai d\u00faas poboaci\u00f3ns, unha ao norte e outra ao sur, separadas pola ba\u00eda de Palu, a cidade de Palu e a parte meridional do istmo de Palu, nunha zona habitada hoxe pola especie parap\u00e1trica \"T. dentatus\".\nOs esp\u00e9cimes das d\u00faas poboaci\u00f3ns son morfoloxicamente similares, pero difiren no tama\u00f1o do animal.\nTaxonom\u00eda.\nA especie \"Tarsius wallacei\" foi descrita por primeira vez no ano 2010 por Stefan Merker \"et al\". A especie tipo \u00e9 un exemplar encontrado a uns 9\u00a0km ao sur da cidade de Palu, a capital de Sulawesi Central.\nO seu nome espec\u00edfico honra o naturalista brit\u00e1nico Alfred Russel Wallace.\nCaracter\u00edsticas.\nO tarsio de Wallace \u00e9 similar en tama\u00f1o e aparencia a outros tarsios das terras baixas. Ten unha lonxitude de cabeza e tronco de entre 10 e 15\u00a0cm, sendo algo m\u00e1is grande que o tarsio pigmeo (\"Tarsius pumilus\"). Os seus ollos son grandes, e presenta unha m\u00e1scara facial branca claramente definida e manchas detr\u00e1s das orellas. A cola \u00e9 longa, espida e cun gran penacho na porci\u00f3n terminal. A s\u00faa pelaxe \u00e9 de cor parda amarelada, ag\u00e1s na garganta, que \u00e9 de cor cobre. A\u00ednda que morfoloxicamente \u00e9 moi similar a outras especies de tarsios que habitan na illa C\u00e9lebes, ten unha vocalizaci\u00f3n distintiva, e a an\u00e1lise xen\u00e9tica mostra que as secuencias do ADN mitocondrial e do cromosoma Y son \u00fanicas.\nDistribuci\u00f3n e h\u00e1bitat.\n\"Tarsius wallace\" \u00e9 unha especie end\u00e9mica da illa de C\u00e9lebes. Existen d\u00faas poboaciones separadas pola ba\u00eda de Palu, a cidade de Palu (capital da provincia de C\u00e9lebes central) e a parte sur do istmo de Palu. A poboaci\u00f3n meridional ocupa unha superficie de aproximadamente 50\u00a0km2. Este tarsio \u00e9 arb\u00f3reo e habita en bosques primarios e secundarios e en \u00e1reas degradadas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC) cualificou o status desta especie como \"CC\" (datos insuficientes) porque ten unha \u00e1rea de dispersi\u00f3n limitada, especialmente a poboaci\u00f3n meridional, e a poboaci\u00f3n total se desco\u00f1ece, a\u00ednda que se cre que est\u00e1 diminu\u00edndo xa que moitos bosques se desmantelaron para dar paso a cultivos, e non se disp\u00f3n de suficiente informaci\u00f3n para avaliar o seu estado de conservaci\u00f3n. A poboaci\u00f3n setentrional est\u00e1 protexida (teoricamente) na Reserva da Natureza de Gunung Sojol. Por\u00e9n, a poboaci\u00f3n meridional ten unha \u00e1rea de dispersi\u00f3n tan pequena que calquera retroceso da poboaci\u00f3n poder\u00eda ter un alto impacto.\nV\u00e9xase tam\u00e9n.\nBibliograf\u00eda.\n\"Asian Primates Classification\" \"International Journal of Primatology\" 25 (1): 97-164. Resumo."}
{"id": "333112", "revid": "92340", "url": "https://gl.wikipedia.org/wiki?curid=333112", "title": "Kupido", "text": "Kupido, sobrenome art\u00edstico de Johan Wessels , finado o 23 de febreiro de 2016, foi un cantante e compositor surafricano en lingua afrikaans.\nTraxectoria.\nEscolleu o cognome de Kupido por cantar e escribir canci\u00f3ns rom\u00e1nticas. Comezou a cantar con Cora Marie en 1981. O seu primeiro grande \u00e9xito foi foi \"Was Ek Maar 'n Digter\", que foi a \u00fanica canci\u00f3n en afrikaans que entrou na lista dos Top 20 da Springbokradio de 1982 . En 1983 o d\u00fao logrou outro dos seus grandes \u00e9xitos\"Country in Harmonie\" e seguiron a traballar xuntos durante 11 anos ata a morte de Cora en 1994. Tam\u00e9n escribiu temas para Johan Stemmet e Laurika Rauch. En 1997 estableceu o grupo Quattro co seu irm\u00e1n Alan Ladd e as s\u00faas irm\u00e1s Cleo e Angela.\nEn 2012 colaborou no libro biogr\u00e1fico sobre Cora Marie \"Gee Haar 'n Roos-Die Lewensverhaal van Cora Marie\" da escritora Shaun Mynhardt."}
{"id": "333113", "revid": "89787", "url": "https://gl.wikipedia.org/wiki?curid=333113", "title": "Pelicano crespo", "text": "O pelicano crespo (Pelecanus crispus) \u00e9 unha especie de aves de gran tama\u00f1o pertencente \u00e1 familia dos pelicanos. Reprod\u00facese desde o sueste de Europa ata a India e a China en pantanos e lagos de augas pouco fondas. \u00c9 unha das d\u00faas especies de pelicanos que \u00e1s veces se pode ver, a\u00ednda que raramente, en Galicia, polo que figura na lista de aves de Galicia.\nNon est\u00e1 subdividida en subespecies, malia a s\u00faa ampla \u00e1rea de distribuci\u00f3n, pero, base\u00e1ndose en diferenzas de tama\u00f1o, describiuse unha paleosubespecie do Plistoceno denominada \"Pelecanus crispus palaeocrispus,\" a partir de f\u00f3siles atopados en Binagady, Acerbaix\u00e1n.\nDescrici\u00f3n.\nEsta voluminosa ave \u00e9 por estreita marxe a especie de pelicano m\u00eds grande viva. Mide de 160 a 183\u00a0cm de lonxitude, pesa de 7,25 a 15\u00a0kg e ten unha envergadura alar de 290 a 345\u00a0cm. Como o seu peso medio \u00e9 de arredor de 11,5\u00a0kg, \u00e9 unha das aves voadoras m\u00e1is pesadas que existen, a\u00ednda que os individuos m\u00e1is grandes de machos de sis\u00f3ns e cisnes poden ser m\u00e1is pesados que os pelicanos crespos maiores. Non obstante, o peso medio var\u00eda coa mostra usada na medici\u00f3n e a poboaci\u00f3n. En medici\u00f3ns m\u00e1is recentes, a media de peso de seis machos de pelicano crespo que se mediron foi de 10,4\u00a0kg e a de catro femias foi de 8,7\u00a0kg, que \u00e9 aproximadamente a mesma media que a do pelicano branco (\"Pelecanus onocrotalus\") e lixeiramente menor que a da media da masa corporal doutras aves grandes como o cisne trompeteiro (\"Cygnus buccinator\") ou o c\u00f3ndor andino (\"Vultur gryphus\"). Tam\u00e9n se publicaron estimaci\u00f3ns de pesos medios do pelicano crespo de 10,9\u00a0kg, que ser\u00eda case equivalentes \u00e1 dos maiores cisnes e c\u00f3ndores antes mencionados. Tam\u00e9n ten unha das maiores envergaduras alares entre as aves vivas, rivalizando coas do gran albatros (\"Diomedea\" ssp.) e do pelicano branco.\nA especie similar en aspecto, pelicano branco, que practicamente \u00e9 igual en tama\u00f1o, ten un maior dimorfismo sexual en tama\u00f1o, xa que as femias dos pelicanos brancos son considerablemente menores que as femias do pelicano crespo, pero entre os machos das d\u00faas especies non hai apenas diferenzas de tama\u00f1o ou peso. Por\u00e9n, o pelicano crespo difer\u00e9nciase da outra especie por ter unhas plumas da caluga crespas, patas grises e plumaxe branca prateada (en vez de branca pura). En inverno, os pelicanos crespos adultos var\u00edan desde gris prateado a unha cor crema gris acasta\u00f1ada decolorada. Os individuos inmaturos son grises e carecen da mancha rosada facial que presentan os pelicanos brancos inmaturos. As plumas desordenadas (como despeiteadas) arredor da fronte do pelicano crespo poden describir unha forma de W sobre a face xusto por riba do peteiro. Na tempada de apareamento ten unha mand\u00edbula inferior e bolsa alaranxada, mentres que a superior \u00e9 amarela. En inverno, todo o peteiro tende a unha cor amarela clara. O peteiro, dunha lonxitude de entre 36 e 45\u00a0cm, \u00e9 o segundo m\u00e1is longo entre as aves, s\u00f3 superado polo do pelicano australiano (\"Pelecanus conspicillatus\"). A pel espida arredor dos ollos pode variar de amarela a purp\u00farea. Entre as medici\u00f3ns est\u00e1ndar, comparado co pelicano branco, o tarso \u00e9 lixeiramente m\u00e1is curto, de 11,6 a 12,2\u00a0cm, pero a lonxitude da s\u00faa cola e corda alar son notablemente m\u00e1is grandes, de entre 22 e 24\u00a0cm e de 68 a 80\u00a0cm, respectivamente. Cando o pelicano crespo est\u00e1 voando, a diferenza doutros pelicanos, presenta unhas \u00e1s branco griseiras con extremos negros. \u00c9 unha elegante ave planadora. Cando unha bandada de pelicanos crespos voa, todos os seus membros m\u00f3vense en elegante sincron\u00eda, cos seus pescozos botados para atr\u00e1s como fan as garzas.\nO pelicano crespo \u00e9 xeralmente silencioso, como \u00e9 normal na maior\u00eda dos pelicanos, a\u00ednda que pode ser bastante vocal durante a tempada de apareamento, cando pode realizar unha ampla variedade de sons profundos guturais, similares a ladridos, asub\u00edos e gru\u00f1idos.\nH\u00e1bitat.\nO pelicano crespo vive en lagos, r\u00edos, deltas e estuarios. Comparado co pelicano branco, o crespo non est\u00e1 tan ligado a \u00e1reas de terras baixas e ani\u00f1a en zonas h\u00famidas axeitadas e en moitas elevaci\u00f3ns. \u00c9 menos oportunista en canto \u00e1 selecci\u00f3n do seu h\u00e1bitat para a reproduci\u00f3n que o pelicano branco, e xeralmente retorna aos seus sitios tradicionais de reproduci\u00f3n ano tras ano a non ser que este se volva completamente inadecuado. Durante oinverno, os pelicanos crespos permanecen xeralmente en lagos libres de xeo de Europa ou lagos estacionais da India (os chamados al\u00ed \"jheels\"). Tam\u00e9n visitan, normalmente durante o inverno, \u00e1reas litorais en costas abrigadas para alimentarse.\nMovementos.\nEste pelicano xeralmente migra a curtas distancias. Est\u00e1 disperso en Europa, base\u00e1ndose nas s\u00faas oportunidades de alimentaci\u00f3n, e a maior\u00eda dos individuos occidentais permanecen no inverno na rexi\u00f3n mediterr\u00e1nea. No delta do Danubio os pelicanos crespos chegan en marzo e marchan a finais de agosto. Presenta unha migraci\u00f3n m\u00e1is activa en Asia, onde a maior parte dos individuos que se aparearon en Rusia voan ao sur durante o inverno ata Asia, maiormente na zona de Ir\u00e1n e a trav\u00e9s do subcontinente indio desde o Nepal \u00e1 India central. Os pelicanos que se reproducen en Mongolia invernan ao longo da costa leste da China, inclu\u00edndo a \u00e1rea de Hong Kong.\nAlimentaci\u00f3n.\nEste pelicano alim\u00e9ntase case exclusivamente de peixes. Entre as s\u00faas presas preferidas est\u00e1n a carpa \"Cyprinus carpio\", a perca europea \"Perca fluviatilis\", o escardinio \"Scardinius erythropthalmus\", angu\u00edas, siluros (especialmente durante o inverno), muxos e os lucios \"Esox lucius\", estes \u00faltimos de ata 50\u00a0cm. Na colonia maior, localizada en Grecia, a presa preferida \u00e9 o peixe nativo \"Alburnus belvica\". O pelicano crespo necesita uns 1200 g de peixe ao d\u00eda, e a\u00ednda que pode capturar localmente abundantes peixes pequenos como os gobios, xeralmente os ignora e prefire peixes lixeiramente meirandes. O m\u00e1is com\u00fan \u00e9 que se alimente s\u00f3 ou en grupos de s\u00f3 dous ou tres. Normalmente nada de forma pl\u00e1cida e vagarosa, ata que mergulla rapidamente a s\u00faa cabeza baixo a auga e captura os peixes, xunto con grandes cantidades de auga. A auga v\u00e9rtea despois polos lados da bolsa mentres que os peixes quedan retidos e son tragados. Ocasionalmente pode alimentarse cooperativamente con outros pelicanos acurralando os peixes en augas pouco fondas e mesmo pode cooperar con corvos mari\u00f1os en Grecia. Ocasionalmente, o pelicano pode non comer inmediatamente o peixe contido na s\u00faa bolsa gular, polo que pode gardar a presa para o seu consumo posterior. A s\u00faa dieta pode ser suplementada con outros pequenos habitantes das zonas h\u00famidas, como crust\u00e1ceos, vermes, escaravellos e pequenas aves acu\u00e1ticas, xeralmente cr\u00edas e ovos.\nReproduci\u00f3n.\nMalia seren membros dunha familia de aves moi social, os pelicanos crespos son probablemente os que te\u00f1en menos inclinaci\u00f3ns sociais. Estas especies ani\u00f1an de forma natural en grupos relativamente pequenos en comparaci\u00f3n coa maior\u00eda do resto das especies de pelicanos e \u00e1s veces mesmo poden ani\u00f1ar en solitario. Con todo, normalmente forman pequenas colonias, que adoitan constar dunhas 250 parellas (especialmente historicamente). Ocasionalmente, os pelicanos crespos poden mesturarse con colonias do pelicano branco. Os sitios seleccionados para a nidaci\u00f3n son normalmente illas situadas en grandes corpos de auga (xeralmente en lagoas ou deltas fluviais) ou zonas con vexetaci\u00f3n acu\u00e1tica densa, como grandes xunqueiras de \"Phragmites\" e \"Typha\". Debido ao gran tama\u00f1o destes pelicanos, a mi\u00fado apisoan a vexetaci\u00f3n da \u00e1rea que rodea os ni\u00f1os no substrato lamacento e deste modo os seus sitios de nidaci\u00f3n acaban sendo lamazais desaxeitados para novas nidaci\u00f3ns despois duns tres anos de uso.\nO ni\u00f1o \u00e9 unha morea de herbas, rami\u00f1as e plumas de tama\u00f1o moderado, normalmete cunhas dimensi\u00f3ns de 1 m de alto e 63\u00a0cm de di\u00e1metro. Os ni\u00f1os est\u00e1n situados normalmente a rentes do chan ou moi preto, a mi\u00fado situados sobre densa vexetaci\u00f3n flotante. Os ni\u00f1os tenden a ser pouco s\u00f3lidos ata que se van cementando polas deposici\u00f3ns de excrementos do propio animal. A tempada de apareamento comenza en marzo ou abril, aproximadamente un mes antes que a do pelicano branco. O pelicano crespo fai unha posta dun a seis ovos, normalmente dous. Os ovos pesan entre 120 e 195 g. A incubaci\u00f3n, que ambos os proxenitores comparten, dura entre 30 e 34 d\u00edas. Os poli\u00f1os eclosionan espidos pero axi\u00f1a lles crece unha penuxe branca. Cando te\u00f1en de 6 a 7 semanas adoitan xuntarse en grupos. As cr\u00edas empluman aos 85 d\u00edas e fanse independentes entre os 100 e os 105 d\u00edas de idade. O \u00e9xito da nidaci\u00f3n depende das condici\u00f3ns ambientais locais, e est\u00e1 entre o 58% e o 100% de supervivencia das cr\u00edas ata a idade adulta. Os sitios de nidaci\u00f3n elixidos normalmente aseguran que vai haber unha baixa predaci\u00f3n dos ni\u00f1os, a\u00ednda que cando o nivel da auga \u00e9 baixo os mam\u00edferos carn\u00edvoros poden cruzar as augas e comer os ovos e as cr\u00edas, como se informou de casos nos que estaban implicados xabar\u00eds (\"Sus scrofa\") en Bulgaria. Os chacais, raposos, lobos, cans (\"Canis\" ssp.) e linces (\"Lynx\" ssp.) son tam\u00e9n predadores regulares dos ni\u00f1os cando os niveis das augas son baixos, e os pigargos (\"Haliaeetus albicilla\") poden atacar os pelicanos nas colonias ata polo menos os de tama\u00f1o de cr\u00edas na idade de emplumar. Chegan \u00e1 madureza sexual aos tres ou catro anos de idade.\nStatus.\nEsta especie de pelicanos declinaron moito dentro da s\u00faa \u00e1rea de distribuci\u00f3n, de forma m\u00e1is acusada que o pelicano branco. Est\u00edmase que existen entre 10.000 e 20.000 individuos desta especie. Segundo consta en informes antigos, s\u00f3 en Roman\u00eda exist\u00edan antes mill\u00f3ns de pelicanos crespos, o que indica que durante o s\u00e9culo XX a especie sufriu un dr\u00e1stico declive por raz\u00f3ns que non se comprenden ben. A raz\u00f3n m\u00e1is probable \u00e9 a perda do h\u00e1bitat debido \u00e1s actividades humanas como a drenaxe de zonas h\u00famidas e a posta en produci\u00f3n da terra. As colonias poden ser regularmente molestadas polas actividades humanas, e, como fan todos os pelicanos, os proxenitores poden nese caso abandonar temporalmente os ni\u00f1os se se consideran ameazados, o cal desixa as cr\u00edas expostas \u00e1 depredaci\u00f3n. Algunhas veces os pescadores c\u00e1zanos porque cren que estas aves fan diminu\u00edr a poboaci\u00f3n de peixes e as\u00ed po\u00f1en en perigo a s\u00faa forma de ga\u00f1arse a vida. A\u00ednda que estas matanzas ocorren a pequena escala, persiste en moitos lugares a preocupaci\u00f3n de que os pelicanos sobreexploten as poboaci\u00f3ns de peixes. Outra probable raz\u00f3n do declive \u00e9 a caza furtiva. En Mongolia, a xente mata clandestinamente estes pelicanos para usar ou vender as s\u00faas bolsas gulares ou peteiros. Nun d\u00eda corrente nun mercado mongol t\u00edpico, poden atoparse \u00e1 venda uns 50 peteiros de pelicanos, e son considerados tan valiosos que un s\u00f3 pelicano pode valer o equivalente a 10 cabalos e 30 ovellas. Debido \u00e1 explotaci\u00f3n que sofren en todas as etapas do seu ciclo vital, a especie est\u00e1 en perigo cr\u00edtico en Mongolia, onde hai unha poboaci\u00f3n de s\u00f3 uns 130 individuos. Os pelicanos crespos tam\u00e9n morren con frecuencia por electrocuci\u00f3n ao chocaren contra as li\u00f1as el\u00e9ctricas. En Grecia, os pelicanos a mi\u00fado son molestados polas barcas motoras tur\u00edsticas, polo que non son quen de alimentarse debidamente e morren de malnutrici\u00f3n. En 1994 en Europa hab\u00eda unhas mil parellas reprodutoras, a maior\u00eda delas en Grecia, pero tam\u00e9n en Ucra\u00edna, Macedonia do Norte, Roman\u00eda, Bulgaria (na Reserva Natural de Srebarna) e Albania (na lagoa Karavasta). Consid\u00e9ranse extinguidos en Croacia desde a d\u00e9cada de 1950, e en 2011 s\u00f3 se avistou al\u00ed un s\u00f3 pelicano. A colonia m\u00e1is grande das que quedan \u00e9 a do lago Presps Pequeno, cuxas augas comparten Albania e Grecia, que ten unhas 1.400 parellas, e na colonia do delta do Danubio quedan unhas 450 parellas. O pa\u00eds do mundo coa maior poboaci\u00f3n reprodutora \u00e9 hoxe Rusia, cun 70% das parellas mundiais (unhas 3.000 parellas). No mundo est\u00edmase que hai un m\u00e1ximo de 5.000 parellas reprodutoras. Un informe que se fixo da existencia duns 8.000 pelicanos crespos na India comprobouse despois que era en realidade unha mala identificaci\u00f3n dunha congregaci\u00f3n de pelicanos brancos.\nO pelicano crespo \u00e9 unha das especies \u00e1s que se aplica o AEWA (\"Agreement on the Conservation of African-Eurasian Migratory Waterbirds\", Acordo sobre a Conservaci\u00f3n de Aves Acu\u00e1ticas Migratorias Africanas e Euroasi\u00e1ticas). Realiz\u00e1ronse motos esforzos para a conservaci\u00f3n desta especie, especialmente en Europa. A\u00ednda que normalmente ani\u00f1an no chan, os pelicanos crespos poden ani\u00f1ar en plataformas artificiais en Turqu\u00eda, Grecia, Bulgaria e Roman\u00eda, postas para animalos a reproducirse. Tam\u00e9n se colocaron balsas sobre a auga para axudar \u00e1 reproduci\u00f3n desta especie en Bulgaria e Grecia. Neses pa\u00edses tam\u00e9n se desmontaron li\u00f1as de alta tensi\u00f3n pr\u00f3ximas a colonias. Ademais, a xesti\u00f3n do nivel das augas e os programas educativos poden ser de axuda a nivel local. A\u00ednda que en Asia tam\u00e9n se fixeron alg\u00fans esforzos conservacionistas, al\u00ed hai unha moita maior taxa de furtivismo, caza e destruci\u00f3n de h\u00e1bitat. En 2012, cando se deron unhas condici\u00f3ns moi infrecuentes de moito fr\u00edo en inverno que causaron que se conxelase o mar Caspio, produciuse a morte de fame de polo menos 20 dos pelicanos crespos que invernaban al\u00ed. A\u00ednda as\u00ed a maior\u00eda deles sobreviviron aparentemente porque moitas persoas lles levaban peixes e os alimentaban da s\u00faa man, malia os intentos iniciais das autoridades locais de desalentaren esta pr\u00e1ctica."}
{"id": "333114", "revid": "1131", "url": "https://gl.wikipedia.org/wiki?curid=333114", "title": "Pe\u00f1a Vieja", "text": "Pe\u00f1a Vieja \u00e9 un cumio situado no Macizo Central dos Picos de Europa ou macizo dos Urrieles, en Cantabria.\nCos seus 2.617 metros de altitude representa o pico m\u00e1is alto localizado \u00edntregramente dentro do territorio de Cantabria. Tradicionalmente pensouse que era a cima m\u00e1is alta de Cantabria, a\u00ednda que en realidade a honra pertence a Torre Blanca.\nA primeira ascensi\u00f3n co\u00f1ecida d\u00e9bese ao conde Saint-Saud, acompa\u00f1ado de Cosme Sober\u00f3n e Jer\u00f3nimo Prieto, o 9 de xullo de 1890. Subindo polo collado da Canalona \u00e9 un dos picos de 2.600 metros m\u00e1is gratificantes de conquistar de Picos de Europa."}
{"id": "333115", "revid": "27155", "url": "https://gl.wikipedia.org/wiki?curid=333115", "title": "Pelecanus crispus", "text": ""}
{"id": "333117", "revid": "22570", "url": "https://gl.wikipedia.org/wiki?curid=333117", "title": "Val do Nansa", "text": "O val do Nansa est\u00e1 situado entre os vales de Li\u00e9bana e Saja, en Cantabria. Est\u00e1 limitado pola Serra do Escudo ao norte e a Serra de Pe\u00f1a Labra polo sur.\nPolo val do Nansa circula o r\u00edo Nansa que polo seu car\u00e1cter torrencial e erosivo, especialmente na s\u00faa cabeceira, forma ladeiras de pendentes acusadas.\nA zona presenta unha gran calidade paisax\u00edstica, polas s\u00faas caracter\u00edsticas topogr\u00e1ficas de altos cumes, amplos bosques aut\u00f3ctonos, sobre todo de carballo (\"Quercus robur\") e faias, e escasa densidade de poboaci\u00f3n dedicada na s\u00faa maior\u00eda \u00e1 gander\u00eda (sector primario).\nOs municipios localizados no val do Nansa son os seguintes: Lamas\u00f3n, Rionansa, Tudanca, Polaciones, unha parte do municipio Cabu\u00e9rniga correspondente \u00e1 localidade de Carmona, Herrer\u00edas e Valle de San Vicente.\nDurante a Baixa Idade Media e o Antigo R\u00e9xime esta zona pertenceu aos se\u00f1or\u00edos da casa dos marqueses de Aguilar de Campoo."}
{"id": "333119", "revid": "10599", "url": "https://gl.wikipedia.org/wiki?curid=333119", "title": "Val do Besaya", "text": ""}
{"id": "333120", "revid": "10599", "url": "https://gl.wikipedia.org/wiki?curid=333120", "title": "Val do Pas-Pisue\u00f1a", "text": ""}
{"id": "333121", "revid": "23204", "url": "https://gl.wikipedia.org/wiki?curid=333121", "title": "Val do As\u00f3n", "text": "O val do As\u00f3n \u00e9 un val de Cantabria formado polo curso do r\u00edo As\u00f3n. Destaca polos seus escabrosos macizos calcarios, que albergan no seu interior unha extraordinaria riqueza espeleol\u00f3xica, as\u00ed como maxestosos e interesantes centenarios bosques de faias, carballos e aci\u00f1eiras, sen d\u00fabida os m\u00e1is notables da zona oriental de Cantabria. Cabe mencionar as s\u00faas belas paisaxes de monta\u00f1a \u00e1s que se unen os vales con verdes prader\u00edas."}
{"id": "333122", "revid": "22570", "url": "https://gl.wikipedia.org/wiki?curid=333122", "title": "Val do Miera", "text": "O Val do Miera \u00e9 un val natural polo que discorre o r\u00edo Miera, en Cantabria. Constit\u00fae parte da comarca dos Valles Pasiegos e \u00e9 o m\u00e1is angosto dos vales c\u00e1ntabros. As pendentes son acusadas e as altitudes elevadas, chegando aos 1707 mdo Castro Valnera.\nNa s\u00faa morfolox\u00eda destacan as s\u00faas rocas arenitas e calcarias e o amplo desenvolvemento de dep\u00f3sitos orixinados por antigas morenas de glaciares no seu parte alta. A morfolox\u00eda k\u00e1rstica e glaciar est\u00e1 amplamente representada. Con todo, as caracter\u00edsticas dun val glaciar foron modificadas nalg\u00fans puntos polo car\u00e1cter torrencial do r\u00edo Miera na s\u00faa cabeceira.\nO val at\u00f3pase parcial ou totalmente nos municipios de Soba, San Roque de Riomiera, Miera, Li\u00e9rganes, Riotuerto e Ruesga (enclave de Calseca)."}
{"id": "333125", "revid": "54334", "url": "https://gl.wikipedia.org/wiki?curid=333125", "title": "A Pescar\u00eda, A Coru\u00f1a", "text": "A Pescar\u00eda \u00e9 un barrio da Coru\u00f1a, situado no istmo da pen\u00ednsula sobre a que se levanta a cidade. Foi o primeiro que se constru\u00edu extra muros por mor do aumento da poboaci\u00f3n na Cidade Vella.\nToponimia.\nO seu nome d\u00e9bese ao feito de ser unha zona inicialmente habitada polos pescos (ou pescadores) da Coru\u00f1a, pero foi traducido ao castel\u00e1n por Pescader\u00eda. Os procesos de normalizaci\u00f3n ling\u00fc\u00edstica non resultaron na simple recuperaci\u00f3n do top\u00f3nimo medieval, sen\u00f3n que supuxeron tam\u00e9n a traduci\u00f3n literal do termo hexem\u00f3nico en castel\u00e1n polas palabras galegas que designan o lugar de venda do peixe: Peixer\u00eda, Peixar\u00eda ou o h\u00edbrido Pescadar\u00eda.\nHistoria.\nA Pescar\u00eda xurdiu f\u00f3ra da muralla debido ao crecemento da poboaci\u00f3n a partir do s\u00e9culo XIV. Xa en 1456 o concello pediu ao rei Henrique IV medidas para evitar o traslado da poboaci\u00f3n dende a Cidade Vella.\nA partir de ent\u00f3n, a Pescar\u00eda converteuse no n\u00facleo comercial e pesqueiro, e contaba con d\u00faas parroquias, a de San Xurxo e a de San Nicolao. A importancia da zona, que a principios do s\u00e9culo XVI xa duplicaba a poboaci\u00f3n da Cidade, provocou a mellora das condici\u00f3ns urbanas, ademais da necesidade de constru\u00edr fortificaci\u00f3ns. No s\u00e9culo XVII estableceuse o primeiro convento do barrio, da Compa\u00f1\u00eda de Xes\u00fas.\nAs melloras culminaron no s\u00e9culo XVIII coa construci\u00f3n de edificios como as Casas de Paredes, a Aduana ou o Consulado.\nNo s\u00e9culo XIX a expansi\u00f3n do barrio produciuse cara ao Orz\u00e1n co establecemento dalgunhas f\u00e1bricas, ademais de pola construci\u00f3n do \u201cRecheo\u201d, que supuxo a ampliaci\u00f3n do porto e a aparici\u00f3n dos Xard\u00edns de M\u00e9ndez N\u00fa\u00f1ez.\nCoa demolici\u00f3n das murallas conectouse a Pescar\u00eda coa Cidade Vella pola zona pr\u00f3xima \u00e1 praza de Mar\u00eda Pita e comezou a ampliaci\u00f3n da cidade co proxecto do Primeiro Ensanche no Campo de Carballo. Dentro dos plans de ali\u00f1amento de principios do s\u00e9culo XX lev\u00e1ronse a cabo o proxecto do que foi o mercado de Santo Agosti\u00f1o e a apertura da r\u00faa de Dur\u00e1n Loriga para conectar mellor a Pescar\u00eda co novo ensanche.\nDescrici\u00f3n.\nA diferenza do plano da Cidade Vella, a Pescar\u00eda ten un trazado lonxitudinal. Isto \u00e9 debido a que esta zona cumpr\u00eda a funci\u00f3n de unir o n\u00facleo primitivo cos cami\u00f1os de sa\u00edda, orixinariamente as r\u00faas Real e de Santo Andr\u00e9.\nDentro da Pescar\u00eda exist\u00edan dous espazos morfol\u00f3xicos diferentes: o sector de San Nicolao ti\u00f1a quinteiros pequenos e r\u00faas entrecortadas, mentres que na zona de Santo Andr\u00e9 hab\u00eda quinteiros m\u00e1is amplos con hortas no seu interior."}
{"id": "333130", "revid": "1987", "url": "https://gl.wikipedia.org/wiki?curid=333130", "title": "Microclima", "text": "Un microclima \u00e9 un clima local de caracter\u00edsticas distintas \u00e1s da zona en que se sit\u00faa. \u00c9 un conxunto de patr\u00f3ns e procesos atmosf\u00e9ricas que caracterizan unha contorna ou \u00e1mbito reducido.\nOs factores que o compo\u00f1en son a topograf\u00eda, temperatura, humidade, altitude-latitude, luz, a cobertura vexetal e as obras humanas (arquitectura urbana, industria ou procesos econ\u00f3micos, entre outros) que poden incidir nas variables atmosf\u00e9ricas (meteorol\u00f3xicas m\u00e1is que clim\u00e1ticas) e que serven para suavizar os valores extremos (aire acondicionado en \u00e9poca de calor, calefacci\u00f3n en \u00e9pocas de fr\u00edo) dun lugar xeralmente urbano e que terminan por modificar a escala moi local o clima normal dun lugar.\nAdemais dos microclimas naturais, existen os microclimas artificiais, que se crean principalmente nas \u00e1reas urbanas debido \u00e1s grandes emisi\u00f3ns de calor e de gases de efecto invernadoiro destas."}
{"id": "333131", "revid": "5863", "url": "https://gl.wikipedia.org/wiki?curid=333131", "title": "Discogs", "text": "Discogs, abreviatura de discograf\u00edas, \u00e9 unha p\u00e1xina web e unha base de datos colaborativa que recolle informaci\u00f3n sobre gravaci\u00f3ns de son, entre as que se incl\u00fae gravaci\u00f3ns comerciais, promocionais e gravaci\u00f3ns non comerciais. Os servidores de Discogs, aloxados baixo o dominio discogs.com, son propiedade de Zink Media, Inc., e at\u00f3panse en Portland, Oreg\u00f3n, nos Estados Unidos.\nA\u00ednda que a p\u00e1xina cont\u00e9n listas musicais de t\u00f3dolos x\u00e9neros e en t\u00f3dolos formatos, \u00e9 especialmente co\u00f1ecida por ser a meirande base de datos de m\u00fasica electr\u00f3nica e polas s\u00faas gravaci\u00f3ns en discos de vinilo.\nDiscogs cont\u00e9n arredor de 6 mill\u00f3ns de canci\u00f3ns, 3,9 mill\u00f3ns de artistas e uns 743\u00a0000 selos discogr\u00e1ficos. Existen unhas 275\u00a0688 contas de usuario de colaboradores. Estas cifras est\u00e1n constante crecemento debido as contribuci\u00f3ns dos usuarios."}
{"id": "333142", "revid": "23204", "url": "https://gl.wikipedia.org/wiki?curid=333142", "title": "Acambay", "text": "Acambay \u00e9 un concello do Estado de M\u00e9xico, en M\u00e9xico. Limita ao norte co estado de Quer\u00e9taro e o concello de Aculco, ao leste con Aculco e Timilpan, ao sur con Timilpan, Atlacomulco e Temascalcingo e ao oeste con Temascalcingo e co estado de Quer\u00e9taro. A s\u00faa \u00e1rea \u00e9 de 465,70\u00a0km\u00b2, e a s\u00faa poboaci\u00f3n era de 60\u00a0918 habitantes no 2010. A cabeceira municipal \u00e9 Acambay de Ruiz Casta\u00f1eda.\nTop\u00f3nimo.\nAcambay identif\u00edcase co nome na lingua otom\u00ed de Kambay'e. O seu actual nome prov\u00e9n do otom\u00ed e significa \"lugar do petouto de Deus\".\nPol\u00edtica e goberno.\nO concello est\u00e1 formado por unha xunta. A elecci\u00f3n \u00e9 por representaci\u00f3n democr\u00e1tica que encabezan os partidos pol\u00edticos para un per\u00edodo de tres anos de goberno."}
{"id": "333143", "revid": "89787", "url": "https://gl.wikipedia.org/wiki?curid=333143", "title": "Z-80", "text": "O Z-80 \u00e9 un microprocesador con arquitectura l\u00f3xica de 8 bits, cuxo proxecto foi finalizado o 1976 e neste mesmo ano foi producido pola compa\u00f1\u00eda Zilog. Foi un produto moi ben aceptado polo p\u00fablico nos inicios da computaci\u00f3n persoal, per\u00edodo no que serviu na funci\u00f3n da UCP dalgunhas familias de ordenadores, como TRS-80 e Sinclair, a\u00ednda que o obxectivo principal do proxecto non fose ese tipo de aplicaci\u00f3n.\nAs primeiras unidades foron fabricadas con tecnolox\u00eda NMOS, por canto o proxecto t\u00f3rnase m\u00e1is sinxelo; despois foron feitas versi\u00f3ns con tecnolox\u00eda CMOS. Unha peculiaridade do microprocesador \u00e9 que pos\u00fae un conxunto de instruci\u00f3ns compatibles en modo binario co Intel 8080, o que posibilitaba que programas en c\u00f3digo m\u00e1quina fosen executados case que nativamente, como o sistema operativo CP/M."}
{"id": "333144", "revid": "1093", "url": "https://gl.wikipedia.org/wiki?curid=333144", "title": "Ourense en Com\u00fan", "text": "Ourense en Com\u00fan \u00e9 un movemento cidad\u00e1n e pol\u00edtico creado na cidade de Ourense que se presentou \u00e1s elecci\u00f3ns municipais de maio de 2015, obtendo 3 concelleiros na c\u00e1mara municipal. O seu candidato \u00e1 alcald\u00eda foi Miguel Doval Garza.\nDavid Bruzos, membro de OuEC, foi escollido deputado nas elecci\u00f3ns xerais de 2015 nas listas de En Marea.\nNas elecci\u00f3ns municipais de 2019 non obtiveron escanos. Nas elecci\u00f3ns municipais de 2023 non concorreron."}
{"id": "333145", "revid": "56918", "url": "https://gl.wikipedia.org/wiki?curid=333145", "title": "Lee Dong-gook", "text": ""}
{"id": "333146", "revid": "56918", "url": "https://gl.wikipedia.org/wiki?curid=333146", "title": "Kim Shin-wook", "text": ""}
{"id": "333147", "revid": "1131", "url": "https://gl.wikipedia.org/wiki?curid=333147", "title": "Tr\u00edmetro i\u00e1mbico", "text": "O tr\u00edmetro i\u00e1mbico \u00e9 un tipo de verso nado na poes\u00eda grega que se basea no iambo (\u222a \u2014) e que consta de tres metros i\u00e1mbicos que adoptan o seguinte esquema:\nX \u2014 \u222a \u2014 |X \u2014 \u222a \u2014 |X \u2014 \u222a \u2014 |\n\u00c9 unha estrutura fixa e inflex\u00edbel nos iamb\u00f3grafos arcaicos; pero no drama e sobre todo na comedia, podemos asistir a substituci\u00f3ns e resoluci\u00f3ns:\nAdemais, pode presentar as cesuras trihem\u00edmera, pentem\u00edmera e heptem\u00edmera, pero nunca di\u00e9rese.\nNo tr\u00edmetro i\u00e1mbico c\u00famprese a Lei de Porson, \u00e9 dicir, se o verso termina en palabra tris\u00edlaba e a esta a precede unha palabra polis\u00edlaba, a \u00faltima s\u00edlaba desta (a pen\u00faltima palabra) debe ser sempre breve.\nFoi utilizado en primeiro lugar na l\u00edrica iamb\u00f3grafa grega do s. -VII, pero con posterioridade este tipo de versificaci\u00f3n ser\u00e1 adoptado tam\u00e9n polas partes recitadas dos x\u00e9neros teatrais, a comedia grega e a traxedia grega."}
{"id": "333149", "revid": "23204", "url": "https://gl.wikipedia.org/wiki?curid=333149", "title": "Defense of the Ancients", "text": "Defense of the Ancients (DotA) \u00e9 un mod dentro do x\u00e9nero \"multiplayer online battle arena\" para o videoxogo de estratexia ' e a s\u00faa expansi\u00f3n ', baseado no mapa \"Aeon of Strife\" de \"StarCraft\". O obxectivo do xogo \u00e9 que cada equipo destr\u00faa un edificio central da base do inimigo, fortemente protexidas e situada cada unha delas en esquinas opostas do mapa. Cada xogador controla unha unidade ou \"heroe\", formando equipo con outros xogadores as\u00ed como con outras unidades controladas pola IA. Ao igual que nos xogos de rol, os xogadores poden subir de nivel \u00f3s seus heroes e usan ouro que van conseguindo durante a partida para mercar e mellorar o seu equipamento.\nO escenario do xogo desenvolveuse empregando o editor de mapas do \"Warcraft III\", recibindo unha actualizaci\u00f3n trala publicaci\u00f3n da expansi\u00f3n \"The Frozen Throne\". Dende ese momento xurdiron diversas variaci\u00f3ns do concepto orixinal, sendo a m\u00e1is popular delas a chamada \"DotA Allstars\", que pasou a chamarase \"DotA\" cando se publicou a versi\u00f3n 6.68. O mantemento deste escenario tivo a varios responsables durante o seu desenvolvemento, sendo o \u00faltimo deles o desenvolvedor an\u00f3nimo co\u00f1ecido como \"IceFrog\", quen se encargou esta tarefa dende o 2005.\nDende a s\u00faa publicaci\u00f3n orixinal \"DotA\" foi inclu\u00eddo en varios torneos mundiais de deportes electr\u00f3nicos, inclu\u00edndo a BlizzCon organizada por Blizzard Entertainment e os World Cyber Games de Asia, as\u00ed como outros torneos e ligas menores. Nun artigo de 2008 da revista electr\u00f3nica Gamasutra, o autor afirmou que \"DotA\" era \"probablemente o mod gratu\u00edto e sen soporte oficial m\u00e1is popular do mundo\". \"DotA\" est\u00e1 considerado como a inspiraci\u00f3n m\u00e1is importante para o x\u00e9nero de videoxogos \"multiplayer online battle arena\". Valve Corporation adquiriu os dereitos sobre a propiedade intelectual de \"DotA\" para desenvolver un novo videoxogo de continuaci\u00f3n independente deste primeiro, titulado \"Dota 2\" e publicado no 2013.\nMec\u00e1nica de xogo.\nEn \"DotA\" dous equipos de xogadores enfr\u00f3ntanse o un \u00f3 outro, baixo os nomes de \"Sentinel\" (sentinela) e \"Scourge\" (azoute). Os xogadores do equipo Sentinel comezan na esquina suroeste do mapa, mentres que o equipo Scourge comeza na esquina nordeste. Cada unha das bases est\u00e1 defendida por unha serie de torres e grupos de unidades que protexen os cami\u00f1os principais que levan \u00e1 s\u00faa base. No centro de cada unha das bases at\u00f3pase o chamado \"Ancient\" (anci\u00e1n), o edificio central que cada equipo debe destru\u00edr para ga\u00f1ar a partida. Cada xogador controla un heroe, unhas unidades m\u00e1is poderosa que as controladas pola IA que pos\u00faen habilidades \u00fanicas. Cada xogador pode escoller un heroe de entre os 112 dispo\u00f1ibles en total, cada un destes con habilidades diferentes e vantaxes t\u00e1cticas fronte a outros heroes determinados. Ata 10 xogadores poden participar nunha partida, organizados nun formato por equipos de cinco contra cinco.\n\u00d3 contrario que os xogos de estratexia en tempo real m\u00e1is tradicionais, o xogo desenv\u00f3lvese \u00f3 redor da mellora dos heroes individuais controlados por cada xogador, desbotando o manexo de recursos e a construci\u00f3n de bases. O xogador consegue puntos de experiencia eliminando outras unidades neutrais ou controladas pola computadora, ga\u00f1ando niveis de experiencia consecutivos tras conseguir acumular unha serie destes puntos. \u00d3 subir de nivel os heroes aumentan a s\u00faa resistencia e o dano que inflixen, ademais de permitirlle \u00f3 xogador mellorar os feitizos e habilidades particulares de cada heroe. A maiores da experiencia, os xogadores manexan un recurso \u00fanico, o ouro. A recolecci\u00f3n de recursos habitual do \"\" substit\u00faese por un sistema de ingresos orientado \u00f3 combate. Os xogadores reciben un pequeno ingreso constante, e poden conseguir cantidades maiores eliminando unidades inimigas, estruturas da base inimiga e heroes do equipo contrario. Isto favorece a t\u00e9cnica denominada \"\u00faltimo golpe\" (\"last-hitting\"), consistente no ataque a unha unidade inimiga cando os seus puntos de vida son o suficientemente baixos como para poder eliminala nun s\u00f3 ataque. Os xogadores poden mercar obxectos e equipo para os seus heroes co ouro conseguido, mellorando desta forma as capacidades do heroe e conseguindo novas habilidades. Certos obxectos poden combinarse entre eles por medio de receitas predefinidas para crear outros obxectos m\u00e1is poderosos. Esta mec\u00e1nica provoca que a adquisici\u00f3n de obxectos particularmente beneficiosos para cada tipo de heroe sexa outro dos elementos t\u00e1cticos m\u00e1is importantes deste \"mod\".\n\"DotA\" ofrece varios modos de xogo, seleccionados polo anfitri\u00f3n da partida \u00f3 comezo da mesma. Estes modos de xogo determinan a dificultade do escenario as\u00ed como a capacidade de cada xogador para escoller un heroe da s\u00faa elecci\u00f3n ou manexar un asignado de forma aleatoria. Moitos destes modos de xogo poden combinarse entre eles, permitindo as\u00ed unha maior flexibilidade e diversidade nas partidas.\nDesenvolvemento.\n' foi o terceiro t\u00edtulo da serie de videoxogos de estratexia en tempo real \"Warcraft\", desenvolvidos por Blizzard Entertainment. Da mesma forma que no caso do ', Blizzard inclu\u00edu un editor de mapas gratu\u00edto no xogo que lle permit\u00eda \u00f3s xogadores crear escenarios a medida e mapas para o xogo, que pod\u00edan usarse en partidas en li\u00f1a con outros xogadores a trav\u00e9s do servizo Battle.net. Estes escenarios a medida pod\u00edan consistir en pequenos cambios de terreo no mapa para xogar da mesma forma que nas partidas normais de \"Warcraft\", ou pod\u00edan ser escenarios de xogo completamente novos con obxectivos, unidades, obxectos e eventos a medida, como ocorreu no caso de \"Defense of the Ancients\".\nA primeira versi\u00f3n de \"Defense of the Ancients\" publicouna no 2003 un dese\u00f1ador de mapas baixo o alcume de Eul, baseando o mapa nun escenario xa existente para o xogo \"StarCraft\" co\u00f1ecido como \"Aeon of Strife\". A expansi\u00f3n \"\" engadiu novas caracter\u00edsticas \u00f3 editor de mundos do \"Warcraft III\", pero Eul non fixo ningunha actualizaci\u00f3n no escenario empregando estas novas caracter\u00edsticas. Outros dese\u00f1adores de mapas produciron novos mapas e escenarios derivados que inclu\u00edan novos heroes, obxectos e caracter\u00edsticas. De entre t\u00f3dalas variantes de \"DotA\" que se crearon destacou o escenario denominado \"DotA Allstars\", creado orixinalmente polos dese\u00f1adores co\u00f1ecidos como Meian e Ragn0r, que recompilaron os heroes m\u00e1is populares de t\u00f3dalas variaci\u00f3ns existentes ata ese momento e fixeron unha recompilaci\u00f3n deles nun s\u00f3 mapa. En marzo de 2004 o dese\u00f1ador Steve Feak, co\u00f1ecido como Guinsoo, tomou o control do desenvolvemento de \"DotA Allstars\", encarg\u00e1ndose das versi\u00f3ns 3.xx ata as 5.xx. Trala publicaci\u00f3n das primeiras versi\u00f3ns 6.x, o 28 de febreiro de 2005 Guinsoo anunciou que deixaba a creaci\u00f3n de mapas para \"Warcraft III\", deixando a cargo do proxecto \u00f3s co\u00f1ecidos como Neichus e IceFrog. \u00d3 pouco deste anuncio, Neichus retirouse do equipo, quedando o desenvolvemento nas mans de IceFrog, quen comezou coa serie de versi\u00f3ns 6.xx do DotA Allstars.\nO mantemento de \"Defense of the Ancients\" l\u00e9vase a cabo por medio do foro oficial do mod. Os usuarios poden publicar ideas para novos heroes e obxectos no foro, e alg\u00fans destes incl\u00faense no mapa. Os xogadores tam\u00e9n contrib\u00faen creando iconas, engadindo descrici\u00f3ns para os heroes ou creando debuxos para as pantallas de carga do mapa. Tam\u00e9n existen versi\u00f3ns do escenario nas que os heroes inimigos est\u00e1n controlados pola intelixencia artificial. A p\u00e1xina dota-allstars.com acadou en maio de 2009 uns 1\u00a0500\u00a0000 de usuarios rexistrados, cun n\u00famero de visitantes \u00fanicos dun mill\u00f3n \u00f3 mes. Ese mesmo mes IceFrog anunciou que pasar\u00eda a desenvolver unha nova web oficial, \"playdota.com\", \u00f3 mesmo tempo que continuar\u00eda co desenvolvemento do mod.\nDebido a que as partidas a medida de \"Warcraft III\" non pos\u00faen caracter\u00edsticas dese\u00f1adas para a mellora da calidade do xogo, como por exemplo a organizaci\u00f3n de xogadores en base \u00e1s velocidades de conexi\u00f3n a Internet de cada un, empr\u00e9ganse varios programas externos para manter \"Defense of the Ancients\". Estas ferramentas externas poden determinar os retardos de conexi\u00f3n de cada xogador segundo a s\u00faa localizaci\u00f3n, e as partidas poden configurarse para exclu\u00edr determinadas rexi\u00f3ns xeogr\u00e1ficas. Tam\u00e9n existen clans e grupos de xogadores que mante\u00f1en as s\u00faas propias regras e normas oficiais, e p\u00f3dese expulsar a determinados xogadores das partidas inclu\u00edndoos nunha lista de bloqueo.\nRecepci\u00f3n.\nA popularidade de \"Defense of the Ancients\" incrementouse dende a s\u00faa publicaci\u00f3n inicial. O escenario foi inclu\u00eddo nun artigo de 2004 da revista \"Computer Gaming World\" que trataba sobre novos mapas e \"mods\" do \"Warcraft III\". \"DotA Allstars\" converteuse nun escenario importante nos torneos, destacando na primeira edici\u00f3n da convenci\u00f3n BlizzCon de 2005. \"DotA Allstars\" tam\u00e9n formou parte dos xogos inclu\u00eddos no World Cyber Games de Malaisia e Singapur que comezaron no 2005, e nos World Cyber Games Asian Championships que deron comezo na tempada de 2006. \"Defense of the Ancients\" tam\u00e9n foi inclu\u00eddo nos torneos Cyberathlete Amateur League e CyberEvolution. Posteriormente, o mod formou parte da Electronic Sports World Cup (ESWC) de 2008. Oliver Paradis, o director de competici\u00f3n do ESWC, afirmou que os motivos para inclu\u00edlo no torneo foran o gran nivel de apoio da comunidade que ti\u00f1a o escenario e o seu atractivo global.\nO mod acadou unha notable popularidade en diversas partes do mundo. En Filipinas e Tailandia o n\u00famero de xogadores igualouse \u00f3 do videoxogo \"Counter-Strike\". No norte de Europa tam\u00e9n conseguiu un certo nivel de popularidade, inspirando a canci\u00f3n \"Vi sitter i Ventrilo och spelar DotA\" do m\u00fasico sueco Basshunter, que acadou o posto 116 na lista \"European 2006 charts\" e chegou a estar entre os dez primeiros nas listas de sinxelos de Suecia, Noruega, e Finlandia. Os torneos en LAN supuxeron unha gran parte da popularidade mundial deste mod, inclu\u00edndo torneos importantes dentro da escena dos videoxogos en Suecia e Rusia. Por\u00e9n, a falta deste tipo de torneos en LAN e campionatos en Norteam\u00e9rica causou que varios equipos profesionais deste xogo se separasen. Blizzard chegou a usar a DotA como exemplo do que os dese\u00f1adores de mapas pod\u00edan chegar a conseguir empregando ferramentas fornecidas polos desenvolvedores de xogos.\nEn xu\u00f1o de 2008, Michael Walbridge afirmou nun artigo de Gamasutra que \"DotA\" era \"con toda probabilidade o mod gratu\u00edto sen soporte oficial m\u00e1is popular do mundo\". En relaci\u00f3n \u00e1 comunidade constru\u00edda \u00f3 redor do xogo, Walbridge afirmou que unha das fortalezas de \"DotA\" era precisamente o mantemento que recib\u00eda da propia comunidade. O xornalista de videoxogos Luke Smith cualificou a \"DotA\" como \"o RTS definitivo\".\nInfluencia e legado.\n\"Defense of the Ancients\" acreditouse como unha das influencias do videoxogo de 2009 \"Demigod\" de Gas Powered Games, e GameSpy indicou que a premisa deste xogo centr\u00e1base \u00f3 redor de \"semideuses que xogaban a \"DotA\" na vida real\". Steve Feak \"Guinsoo\" aplicar\u00eda posteriormente moitas das mec\u00e1nicas e lecci\u00f3ns aprendidas de \"Defense of the Ancients\" no videoxogo \"League of Legends\", publicado por Riot Games. Outro dos xogos derivados de \"DotA\" foi \"Heroes of Newerth\" de S2 Games. Blizzard Entertainment tam\u00e9n desenvolveu un xogo propio inspirado no \"DotA\", titulado \"Heroes of the Storm\", que incl\u00fae diversos heroes das diversas series de videoxogos publicados pola compa\u00f1\u00eda.\nContinuaci\u00f3n: \"Dota 2\".\nEn outubro de 2009, IceFrog foi contratado por Valve Corporation para liderar un equipo de desenvolvemento nun novo proxecto que el mesmo describiu como \"grandes novas para os fans de \"DotA\"\". Valve anunciou de forma oficial unha continuaci\u00f3n independente do mod orixinal baixo o t\u00edtulo de \"Dota 2\" en outubro do 2010. \"Dota 2\" contin\u00faa cun estilo e mec\u00e1nicas de xogo moi semellantes \u00f3 \"DotA\", adaptando directamente a est\u00e9tica e heroes do mod orixinal. A maiores das constantes de xogo habituais do orixinal, \"Dota 2\" incl\u00fae soporte de Steam e seguimento de perf\u00eds, dese\u00f1o que pon \u00e9nfase e da soporte \u00e1 organizaci\u00f3n de xogadores en partidas para este xogo.\nA publicidade e rexistro da marca \"Dota\" como franqu\u00eda por parte de Valve foi obxectivo de cr\u00edtica e oposici\u00f3n por parte dos contribuidores de \"DotA Allstars\" que traballaban nese momento para Riot Games, as\u00ed como por parte de Blizzard Entertainment, e as d\u00faas compa\u00f1\u00edas presentaron unha denuncia legal opo\u00f1\u00e9ndose a este rexistro da marca por parte de Valve. A disputa legal resolveuse o 11 de maio do 2012. Valve retivo os dereitos comerciais da marca rexistrada, mentres que o uso non comercial mant\u00edvose aberto \u00f3 p\u00fablico xeral. \"Dota 2\" publicouse finalmente o 9 de xullo de 2013."}
{"id": "333151", "revid": "23204", "url": "https://gl.wikipedia.org/wiki?curid=333151", "title": "Cocotitl\u00e1n", "text": "Cocotitl\u00e1n \u00e9 un municipio situado no Estado de M\u00e9xico. A s\u00faa \u00e1rea \u00e9 de 14.86 quil\u00f3metros cadrados, e a s\u00faa poboaci\u00f3n \u00e9 de 12.142 habitantes, e ten 11 aldeas."}
{"id": "333158", "revid": "98629", "url": "https://gl.wikipedia.org/wiki?curid=333158", "title": "Tratado de Lausana", "text": "O Tratado de Lausana (franc\u00e9s: \"Trait\u00e9 de Lausanne\") foi un tratado de paz que estableceu as fronteiras da Turqu\u00eda moderna. Foi asinado na cidade su\u00edza de Lausana o 24 de xullo de 1923 entre os gobernos de Grecia, Turqu\u00eda e as naci\u00f3ns aliadas da primeira guerra mundial e consid\u00e9rase parte da partici\u00f3n do Imperio otom\u00e1n.\nCaracter\u00edsticas.\nO tratado de Lausana invalidou o Tratado de S\u00e8vres, asinado polo Imperio Otom\u00e1n tras a primeira guerra mundial, pero que non fora aceptado polo novo estado turco fundado por Kemal Ataturk trala Guerra de Independencia Turca. O 20 de outubro de 1922 deu comezo a conferencia de paz, que foi interrompida tras intensas discusi\u00f3ns o 4 de febreiro de 1923 e retomada o 23 de abril do mesmo ano. O texto final foi asinado o 24 de xullo, despois de oito meses de deliberaci\u00f3ns.\nOs principais signatarios foron \u0130smet \u0130n\u00f6n\u00fc pola parte turca e Eleftherios Venizelospola parte grega. O tratado outorgaba a Turqu\u00eda a Tracia oriental, as illas de Imbros e T\u00e9nedos no Exeo nororiental, e garant\u00eda a protecci\u00f3n da minor\u00eda grega en Turqu\u00eda e turca en Grecia respectivamente. Non obstante, de acordo co chamado acordo de intercambio de poboaci\u00f3n, a maior\u00eda da poboaci\u00f3n grega de Turqu\u00eda foi trasladada a Grecia, da mesma forma que unha parte importante da poboaci\u00f3n turca de Tracia occidental foi trasladada a Turqu\u00eda.\nEn total calc\u00falase que aproximadamente 1.650.000 gregos foron desprazados dos seus fogares en Anatolia e 670.000 turcos de Grecia foron trasladados a Turqu\u00eda. Exceptuouse \u00e1 minor\u00eda grega de Istambul (125.000 gregos) e aos habitantes gregos das illas de Imbros e T\u00e9nedos. En Grecia permaneceron 110.000 turcos, fundamentalmente na Tracia occidental. A rep\u00fablica de Turqu\u00eda reco\u00f1eceu as\u00ed mesmo o mandato brit\u00e1nico sobre a illa de Chipre.\nNovas fronteiras.\nO Tratado definiu as fronteiras europeas do Reino de Grecia, do Reino de Bulgaria e Turqu\u00eda. Oficialmente conclu\u00edu toda soberan\u00eda turca sobre as illas do Dodecaneso (artigo 15), Chipre (artigo 20), Exipto e o Sud\u00e1n (artigo 17), Siria e Iraq (artigo 3). Os territorios do Kurdist\u00e1n foron repartidos entre varios pa\u00edses, e Armenia foi dividida entre o novo estado turco e a Uni\u00f3n Sovi\u00e9tica.\nAs fronteiras turcas con Arabia Saudita e o Iemen foron controladas por tropas turcas at\u00e9 o 23 de xaneiro de 1919, en que foron transferidas ao Reino Unido, e quedaron definidas (como perdidas para os turcos) no artigo 3.\nTurqu\u00eda tam\u00e9n renunciou, segundo o artigo 22, en favor do Reino de Italia aos seus intereses en Libia, segundo o previamente establecido en 1912 no artigo 10 do Tratado de Ouchy. Por\u00e9n, Turqu\u00eda corrixiu parcialmente os reveses do Tratado de Lausana en 1938, cando obtivo a provincia de Hatay de mans de Francia, e en 1974, cando ocupou o terzo setentrional de Chipre."}
{"id": "333159", "revid": "56817", "url": "https://gl.wikipedia.org/wiki?curid=333159", "title": "Tratado de Lausana (hom\u00f3nimos)", "text": "O Tratado de Lausana pode referirse a:"}
{"id": "333160", "revid": "56817", "url": "https://gl.wikipedia.org/wiki?curid=333160", "title": "Luis Mar\u00eda de Larrea", "text": "Luis Mar\u00eda de Larrea Legarreta, nado en Ugao-Miraballes o 19 de abril de 1918 e finado o 27 de maio de 2009, foi un eclesi\u00e1stico cat\u00f3lico latino bisca\u00ed\u00f1o, bispo de Le\u00f3n entre 1971 e 1979, e bispo de Bilbao entre 1979 e 1995.\nTraxectoria.\nFoi ordenado sacerdote o 27 de xu\u00f1o de 1943.\nO 9 de xullo de 1971 foi nomeado bispo de Le\u00f3n. Recibiu a ordenaci\u00f3n episcopal de mans do nuncio Luigi Dadaglio o 25 de setembro.\nO 16 de febreiro de 1979 foi nomeado bispo de Bilbao. Retirouse o 8 de setembro de 1995. Finou o 27 de maio de 2009."}
{"id": "333161", "revid": "839", "url": "https://gl.wikipedia.org/wiki?curid=333161", "title": "Luis Mar\u00eda de Larrea Legarreta", "text": ""}
{"id": "333169", "revid": "839", "url": "https://gl.wikipedia.org/wiki?curid=333169", "title": "Antonio A\u00f1overos", "text": ""}
{"id": "333173", "revid": "10599", "url": "https://gl.wikipedia.org/wiki?curid=333173", "title": "Lena, Asturias", "text": ""}
{"id": "333174", "revid": "129682", "url": "https://gl.wikipedia.org/wiki?curid=333174", "title": "Lista de cidades de Israel", "text": "As cidades israel\u00eds nesta lista son as cidades en Israel, e nos asentamentos israel\u00eds con \"status\" de cidade na Cisxordania ocupada; Xerusal\u00e9n incl\u00fae o ocupado Xerusal\u00e9n Leste. A lista est\u00e1 baseada no \u00edndice actual da Axencia Cnetral de Estat\u00edstica de Israel (CBS). Dentro do sistema de Israel de gobernos locais, un municipio urbano pode recibir o status de concello polo Ministerio de Interior israel\u00ed cando a s\u00faa poboaci\u00f3n supera os 20,000 habitantes. O termo \"cidade\" xeralmente non se refire a consellos locais ou aglomeraci\u00f3ns urbanas, a\u00ednda que unha cidade definida a mi\u00fado cont\u00e9n s\u00f3 unha porci\u00f3n pequena dunha \u00e1rea urbana ou a poboaci\u00f3n da \u00e1rea metropolitana.\nLista.\nIsrael ten 14 cidades con poboaci\u00f3ns por riba dos 100,000 habitantes, inclu\u00edndo Xerusal\u00e9n en por riba dos 500,000 (inclu\u00edndo\u00a0Xerusal\u00e9n Leste), e Tel Aviv. En total, hai 80 municipios israel\u00eds con status \"de cidade\" concedido polo Ministerio do Interior.\nA lista incl\u00fae catro asentamentos israel\u00eds en Cisxordania, unha \u00e1rea f\u00f3ra de territorio israel\u00ed. O Consello de Seguridade das Naci\u00f3ns Unidas, a Asemblea Xeral das Naci\u00f3ns Unidas, o Tribunal Internacional de Xustiza, e o Comit\u00e9 Internacional da Cruz Vermella ref\u00edrese a este territorio como Territorio palestino ocupado.\nA seguinte t\u00e1boa cont\u00e9n todas as cidades israel\u00eds por nome, distrito, poboaci\u00f3n, e \u00e1rea, segundo a Axencia Central de Estat\u00edstica de Israel:"}
{"id": "333190", "revid": "23204", "url": "https://gl.wikipedia.org/wiki?curid=333190", "title": "Blandin de Cornoalha", "text": ""}
{"id": "333191", "revid": "839", "url": "https://gl.wikipedia.org/wiki?curid=333191", "title": "La Regi\u00f3n Gallega y Asturiana", "text": "La Regi\u00f3n Gallega y Asturiana foi un semanario editado en Madrid en 1900.\nHistoria e caracter\u00edsticas.\nSubtitulado \"Semanario de ciencias, arte, literatura, industria, arte y comercio\", apareceu a principios de xaneiro de 1900. Estaba dirixido por Juan Huertas Herv\u00e1s. A\u00ednda se publicaba a finais de febreiro dese ano."}
{"id": "333194", "revid": "56817", "url": "https://gl.wikipedia.org/wiki?curid=333194", "title": "La Puntilla", "text": "La Puntilla foi un semanario editado en Ferrol en 1900.\nHistoria e caracter\u00edsticas.\nSubtitulado \"que se dar\u00e1 todos los domingo (llueva o haga sol) a los que la merezcan\", apareceu en xaneiro de 1900. Foi denunciado o segundo n\u00famero."}
{"id": "333195", "revid": "56817", "url": "https://gl.wikipedia.org/wiki?curid=333195", "title": "La Agricultura Gallega", "text": "La Agricultura Gallega foi un peri\u00f3dico editado en Lugo en 1900.\nHistoria e caracter\u00edsticas.\nSubtitulado \"Revista mensual. \u00d3rgano de la Camara Agr\u00edcola Oficial de Lugo\", apareceu en febreiro de 1900."}
{"id": "333196", "revid": "56817", "url": "https://gl.wikipedia.org/wiki?curid=333196", "title": "El \u00c1lbum", "text": "El \u00c1lbum foi un semanario editado en Viveiro en 1900.\nHistoria e caracter\u00edsticas.\nEditado en Viveiro, pero impreso en Mondo\u00f1edo, apareceu en febreiro de 1900."}
{"id": "333197", "revid": "54334", "url": "https://gl.wikipedia.org/wiki?curid=333197", "title": "Ensanche da Coru\u00f1a", "text": "O Ensanche \u00e9 unha \u00e1rea da Coru\u00f1a composta por ampliaci\u00f3ns sucesivas da cidade f\u00f3ra da zona antiga.\nHistoria.\nCo crecemento da poboaci\u00f3n da cidade decidiuse a ordenaci\u00f3n do plano e a s\u00faa ampliaci\u00f3n. As zonas escollidas foron o Campo de Carballo, onde se derrubaran as murallas da fronte da Pescader\u00eda en 1869, e as Hortas de Gar\u00e1s.\nO Primeiro Ensanche, entre o Cami\u00f1o Novo e Gar\u00e1s, foi proposto en 1878 e aprobado segundo o proxecto do arquitecto municipal Juan de Ci\u00f3rraga en 1885. Rematou de urbanizarse nas d\u00e9cadas de 1930 e 1940 coa construci\u00f3n dos edificios que rodean a praza de Vigo.\nProposto o concurso en 1903, o proxecto do Segundo Ensanche de Pan de Soraluce e Pedro Mari\u00f1o publicouse en 1907 e tras recibir varias alegaci\u00f3ns foi aprobado o 24 de maio de 1910. O plan inclu\u00eda espazos industriais e colonias de obreiros na Gaiteira e grandes parques, e por primeira vez inclu\u00eda a urbanizaci\u00f3n de Riazor e San Roque, ademais de estenderse ata a antiga estaci\u00f3n de ferrocarril. Por\u00e9n, poucas das propostas do Segundo Ensanche se levaron a cabo e as que se fixeron en xeral non foron m\u00e1is que alg\u00fans plans de ali\u00f1amentos. Sobre o proxecto dun gran parque creouse a Cidade Xard\u00edn e a zona comprendida entre a Avenida de Fisterra, a Avenida de Bos Aires e a Cidade Xard\u00edn foi modificada en 1935, creando a praza do Mestre Mateo. A construci\u00f3n do Estadio de Riazor tam\u00e9n transformou esa \u00e1rea, que finalmente se converteu na Cidade Escolar.\nDescrici\u00f3n.\nOs quinteiros do Ensanche son parcelas rectangulares situadas entre r\u00faas que se cortan perpendicularmente. No proxecto orixinal do Primeiro Ensanche t\u00edvose en conta a orientaci\u00f3n dos ventos habituais na cidade.\nNo Primeiro Ensanche estableceuse parte da burgues\u00eda da Coru\u00f1a, o que deu lugar \u00e1 existencia de edificios de interese de estilo modernista, como os que se localizan na praza de Lugo ou na r\u00faa de Ferrol."}
{"id": "333199", "revid": "54334", "url": "https://gl.wikipedia.org/wiki?curid=333199", "title": "Cidade Xard\u00edn da Coru\u00f1a", "text": "A Cidade Xard\u00edn \u00e9 un barrio da cidade da Coru\u00f1a. Foi dese\u00f1ada segundo o exemplo das cidades xard\u00edn concibido polo ingl\u00e9s Ebenezer Howard, con vivendas unifamiliares e chal\u00e9s.\nHistoria.\nA Cidade Xard\u00edn foi creada ao abeiro da Lei das Casas Baratas, que daba pulo \u00e1 construci\u00f3n de colonias de obreiros, a\u00ednda que en moitos casos acabaron convertidas en vivendas para as clases acomodadas.\nA Cidade Xard\u00edn foi impulsada por un grupo de cidad\u00e1ns reunido no C\u00edrculo de Artes\u00e1ns en novembro de 1921. A Sociedade estaba formada por Lu\u00eds Cornide Quiroga, Canuto Berea Rodr\u00edguez, Jos\u00e9 Agud\u00edn Aspe, Francisco V\u00e1zquez Lens, Jos\u00e9 Pi\u00f1eiro V\u00e1zquez, Gabriel L\u00f3pez Companioni, Eduardo Rodr\u00edguez-Losada, Jacobo Correa Oliver, Ricardo Pernas Varela e Manuel Fern\u00e1ndez Morales, que presentaron o proxecto dirixido por Eduardo Rodr\u00edguez-Losada.\nO grupo, cun capital dun mill\u00f3n de pesetas meteulle presi\u00f3n ao Concello para comezar deseguido a urbanizaci\u00f3n nunha \u00e1rea que no proxecto do Segundo Ensanche se defin\u00eda como parque. Os promotores xustificaron a s\u00faa supresi\u00f3n pola suposta necesidade de novas vivendas e porque xa se decidira a creaci\u00f3n do Parque de Joaqu\u00edn Costa nas s\u00faas proximidades. Nun ano constr\u00faense catorce chal\u00e9s e en 1923 constitu\u00edronse nunha compa\u00f1\u00eda co nome de Sociedad Coru\u00f1esa de Urbanizaci\u00f3n SA. A finais da d\u00e9cada a Cidade Xard\u00edn xa estaba formada por m\u00e1is de corenta chal\u00e9s, dous edificios destinados ao ensino e un observatorio meteorol\u00f3xico. As casas custaban unha media de 40\u00a0000 pesetas.\nA sociedade asinou en 1935 un contrato coa Sociedad Cooperativa Domus para a construci\u00f3n de trinta vivendas m\u00e1is na zona, que se remataron en 1937. En 1953 disolveuse a sociedade.\nOutros proxectos similares.\nA partir da Lei das Casas Baratas propux\u00e9ronse outros proxectos de urbanizaci\u00f3ns nesa \u00e9poca. Constru\u00edronse as casas do Campo de Marte, mais non se chegou a realizar o proxecto presentado por Antonio Tenreiro, Peregr\u00edn Estell\u00e9s e Pedro Mari\u00f1o da Cidade Sat\u00e9lite Concepci\u00f3n Arenal (1930), situada na pen\u00ednsula da Torre e que acoller\u00eda cinco mil habitantes. A indecisi\u00f3n ante os problemas da intensidade dos ventos da zona retardou a s\u00faa posta en marcha ata o seu esquecemento ao coincidir coa Guerra Civil.\nArquitectura.\nEntre os edificios da Cidade Xard\u00edn destacan:"}
{"id": "333212", "revid": "89787", "url": "https://gl.wikipedia.org/wiki?curid=333212", "title": "Irene Escolar", "text": "Irene Escolar Navarro, nada en Madrid o 19 de outubro de 1988, \u00e9 unha actriz espa\u00f1ola, ga\u00f1adora do Goya a mellor actriz revelaci\u00f3n en 2015.\nTraxectoria.\nPertencente a unha familia con gran tradici\u00f3n na escena, \u00e9 filla do produtor e director de produci\u00f3n , neta dos actores Irene Guti\u00e9rrez Caba e Gregorio Alonso, sobri\u00f1a-neta dos actores Julia Guti\u00e9rrez Caba e Emilio Guti\u00e9rrez Caba, bisneta dos actores Emilio Guti\u00e9rrez e Irene Caba Alba, sobri\u00f1a-bisneta da actriz Julia Caba Alba, tataraneta da actriz Irene Alba, sobri\u00f1a-tataraneta da actriz Leocadia Alba e trastataraneta do actor Pascual Alba.\nIrene Escolar estudou Interpretaci\u00f3n na escola de Cristina Rota, realizando cursos con Declan Donnellan, Thomas Ostermeier, Claudio Tolcachir, Roberto Cerd\u00e1 e Kevin Spacey entre outros, ademais de estudar filolox\u00eda inglesa pola UNED e practicar Danza cl\u00e1sica e contempor\u00e1nea. A\u00ednda que non desde\u00f1a traballar en ning\u00fan medio, reco\u00f1ece que a s\u00faa gran paix\u00f3n \u00e9 o teatro.\nPremios e candidaturas.\n2015"}
{"id": "333213", "revid": "27155", "url": "https://gl.wikipedia.org/wiki?curid=333213", "title": "C\u00f3ndor andino", "text": ""}
{"id": "333223", "revid": "98629", "url": "https://gl.wikipedia.org/wiki?curid=333223", "title": "Pactar co demo", "text": "Pactar co demo (en ) \u00e9 un filme estadounidense dirixido por Taylor Hackford que se estreou en 1997. Est\u00e1 protagonizado por Keanu Reeves, Al Pacino e Charlize Theron."}
{"id": "333224", "revid": "23204", "url": "https://gl.wikipedia.org/wiki?curid=333224", "title": "The Devil's Advocate (filme de 1997)", "text": ""}
{"id": "333227", "revid": "98629", "url": "https://gl.wikipedia.org/wiki?curid=333227", "title": "Gottlieb Conrad Christian Storr", "text": "Gottlieb Conrad Christian Storr (tam\u00e9n escrito Gottlieb Konrad Christian Storr) nado en Stuttgart o 16 de xu\u00f1o de 1749 e finado en Tubinga o 27 de febreiro de 1821, foi un m\u00e9dico e naturalista alem\u00e1n.\nTraxectoria.\nEstudou na Universidade de Tubinga e obtivo o seu t\u00edtulo de doutor en medicina en 1768.\nDesde 1774 at\u00e9 su a s\u00faa xubilaci\u00f3n, en 1801, ensinou medicina, cirurx\u00eda, bot\u00e1nica e historia natural na mesma Universidade.\nPrincipais obras.\n\u00c9 o autor de numerosas obras de historia natural e medicina, entre as que c\u00f3mpre destacar:\nAbreviatura.\nA abreviatura Storr empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "333230", "revid": "22795", "url": "https://gl.wikipedia.org/wiki?curid=333230", "title": "Gottlieb Konrad Christian Storr", "text": ""}
{"id": "333238", "revid": "89787", "url": "https://gl.wikipedia.org/wiki?curid=333238", "title": "Peleng", "text": "A illa Peleng (en indonesio: \"Pulau Paleng\") \u00e9 unha illa da costa leste de C\u00e9lebes, Indonesia, a m\u00e1is grande do arquip\u00e9lago das Banggai (\"Kepulauan Banggai\").\nEst\u00e1 rodeada polo mar de Banda e o mar das Molucas.\nTen unha superficie de 2 345\u00a0km\u00b2 e alcanza unha altura m\u00e1xima de 1 052 m sobre o nivel do mar.\nHai cinco capitais de distrito na illa: Bulagi, Tataba, Liang e Salakan Sambiut.\nA maior\u00eda dos seus hablitantes viven do cultivo de cocos e batatas, ou da pesca.\nAs cidades m\u00e1is grandes da illa son Bonganang e Basiano.\nAlgunhas das illas m\u00e1is pequenas que rodean Peleng, do arquip\u00e9lago Banggai, son:"}
{"id": "333239", "revid": "22795", "url": "https://gl.wikipedia.org/wiki?curid=333239", "title": "Illa Peleng", "text": ""}
{"id": "333241", "revid": "56817", "url": "https://gl.wikipedia.org/wiki?curid=333241", "title": "El Disloque", "text": "El Disloque foi un semanario editado na Coru\u00f1a en 1897.\nHistoria e caracter\u00edsticas.\nSemanario festivo, apareceu en novembro de 1897."}
{"id": "333242", "revid": "56817", "url": "https://gl.wikipedia.org/wiki?curid=333242", "title": "El Productor (A Coru\u00f1a)", "text": "El Productor foi un semanario editado na Coru\u00f1a en 1896.\nHistoria e caracter\u00edsticas.\nApareceu en setembro de 1896. Veu substitu\u00edr a \"El Corsario\" na s\u00faa segunda \u00e9poca logo da s\u00faa desaparici\u00f3n como consecuencia da campa\u00f1a emprendida polos anarquistas herculinos contra a Guerra de Cuba e a prol da s\u00faa independencia."}
{"id": "333250", "revid": "7402", "url": "https://gl.wikipedia.org/wiki?curid=333250", "title": "Michael Bruce Curry", "text": "Michael Bruce Curry, nado en Chicago o 13 de marzo de 1953, \u00e9 un eclesi\u00e1stico episcopaliano estadounidense, dende 2015 bispo presidente da Igrexa Episcopal nos Estados Unidos."}
{"id": "333254", "revid": "23204", "url": "https://gl.wikipedia.org/wiki?curid=333254", "title": "William King Gregory", "text": "William King Gregory, nado en Greenwich Village, condado de Washington, no estado de Nova York, o 19 de maio de 1876, e finado en Woodstock, condado de Ulster, do mesmo estado, o 29 de decembro de 1970, foi un zo\u00f3logo estadounidense co\u00f1ecido como primat\u00f3logo, paleont\u00f3logo e morf\u00f3logo funcional e comparativo. Foi un experto na dentici\u00f3n dos mam\u00edferos e un importante contribuinte \u00e1s teor\u00edas da evoluci\u00f3n. Ademais foi un profesor que destacou na presentaci\u00f3n das s\u00faas ideas aos estudantes, e ao p\u00fablico en xeral, a trav\u00e9s de libros e obxectos expostos en museos.\nTraxectoria.\nPrimeiros anos.\nGregory era fillo de George Gregory e Jane King Gregory. Asistiu \u00e1 \"Trinity School\" e, en 1895 ingresou na Universidade de Columbia, estudando inicialmente na Escola de Minas, pero despois pasou ao \"Columbia College\", onde se especializou en zoolox\u00eda e en paleontolox\u00eda de vertebrados baixo a direcci\u00f3n de Henry Fairfield Osborn. Sendo a\u00ednda estudante foi nomeado axudante de investigaci\u00f3n de Osborn e, pouco despois, casou con Laura Grace Foote. Graduouse en Columbia en 1900, facendo un m\u00e1ster en 1905 e acadando o t\u00edtulo de doutor en 1910.\nCarreira acad\u00e9mica.\nAmosou moi cedo un grande interese polos peixes e os vertebrados terrestres, publicando varios artigos sobre ambos os grupos, entre eles dous na revista \"Science\" en 1903. A altura do 1911 centrou os seus intereses na palentolox\u00eda dos anfibios, publicando un artigo sobre a estrutura das extremidades do x\u00e9nero \"Eryops\", do Permiano. A pesar da s\u00faa pesada carga de traballo foi tam\u00e9n editor do \"American Museum Journal\" (que m\u00e1is tarde se converter\u00eda en \"Natural History\"). en 1911 Foi nomeado formalmente membro do persoal cient\u00edfico do \"American Museum of Natural History\" (Museo Americano de Historia Natural) e, en 1916, pasou a formar parte do profesorado da Facultade de Ciencias da Universidade de Columbia, chegando eventualmente ao posto do profesor Da Costa no Departamento de Zoolox\u00eda. Entre os seus estudantes que logo se fixeron famosos destacan Alfred Romer, James Chapin e G. K. Noble. Destacou as\u00ed mesmo no Museo, no que foi conservador de tres departamentos e director de dous.\nA\u00ednda que o \u00e1mbito do seu traballo foi moi amplo, o foco primordial estivo na anatom\u00eda comparada. Moitos dos seus estudos tiveron unha importancia especial no campo da evoluci\u00f3n; cr\u00eda que as estruturas anat\u00f3micas dos f\u00f3siles e das especies viventes deber\u00edan reflectir as s\u00faas relaci\u00f3ns. Realizou importantes traballos sobre a evoluci\u00f3n desde os primitivos peixes at\u00e9 as distintas ramas de aves e mam\u00edferos, publicando numerosos artigos e d\u00faas grandes obras: \"Our Face from Fish to Man\" (1929) e \"Evolution Emerging\" (1951).\nGregory desenvolveu o principio de \"habitus and heritage\" (de h\u00e1bitos e herdanza), teorizando que os animais evolucionaron con dous conxuntos de caracter\u00edsticas: as caracter\u00edsticas de herdanza, que derivan dunha longa historia evolutiva, e as caracter\u00edsticas de h\u00e1bitos, que son adaptaci\u00f3ns ao medio en que a especie en cuesti\u00f3n existiu. M\u00e1is tarde ampliou este principio coa s\u00faa teor\u00eda do \"palimpsesto\", na que propuxo que os caracteres do h\u00e1bito a mi\u00fado superp\u00f3\u00f1ense e ocultan as caracter\u00edsticas da herdanza. Unha teor\u00eda similar de biolox\u00eda evolutiva, a chamada evoluci\u00f3n en mosaico, xurdiu despois da s\u00faa morte.\nEstudou os l\u00e9mures e os primates insect\u00edvoros e \u00e1s s\u00faas orixes evolutivas, describindo en 1910 as ordes dos erinaceomorfos e os soricomorfos, e en 1915 a infraorde dos tarsiiformes. Desde a d\u00e9cada de 1920 participou no estudo dos marsupiais, e en 1947 desenvolveu a s\u00faa teor\u00eda do \"palimpsesto\" que mostra unha conexi\u00f3n entre os monotremas e os r\u00e9ptiles primitivos. Ao redor de principios de 1920 tam\u00e9n se interesou na evoluci\u00f3n humana recente, particularmente despois do descubrimento dos primeiros hom\u00ednidos africanos. O seu co\u00f1ecemento especializado da dentici\u00f3n dos mam\u00edferos levouno a seguir o mesmo cami\u00f1o con respecto \u00e1 evoluci\u00f3n humana, chegando a ser considerado como o principal experto mundial na evoluci\u00f3n da dentici\u00f3n humana, unha reputaci\u00f3n asegurada pola publicaci\u00f3n en 1922 de \"The Evolution of the Human Dentition\". Talvez, a pesar de que se pensaba que era unha falacia, o home de Piltdown parece que \u00e9 xenu\u00edno.\n\u00daltimos anos.\nRetirouse do \"American Museum of Natural History\" en 1944, e da Universidade de Columbia en 1945, trasladose permanentemente a vivir na s\u00faa casa en Woodstock, Nova York, coa s\u00faa segunda esposa Angela, coa que casara pouco despois da morte de Laura en 1937.\nEn 1949 foi galardoado coa \"Viking Fund Medal\" polas s\u00faas achegas \u00e1 antropolox\u00eda f\u00edsica.\nFaleceu na casa de Woodstock o 29 de decembro de 1970.\nAbreviatura.\nA abreviatura Gregory empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "333261", "revid": "85894", "url": "https://gl.wikipedia.org/wiki?curid=333261", "title": "Grandela, A Proba de Navia, Navia de Suarna", "text": "Grandela \u00e9 un lugar da parroquia da Proba de Navia no concello lugu\u00e9s de Navia de Suarna, na comarca dos Ancares. Segundo o IGE, en 2020 ti\u00f1a 3 habitantes (2 homes e 1 mulleres)."}
{"id": "333262", "revid": "85894", "url": "https://gl.wikipedia.org/wiki?curid=333262", "title": "A Proba, A Proba de Navia, Navia de Suarna", "text": "A Proba \u00e9 unha vila da parroquia da Proba de Navia no concello lugu\u00e9s de Navia de Suarna, na comarca dos Ancares. Segundo o IGE, en 2020 ti\u00f1a 269 habitantes (139 homes e 130 mulleres).\n\u00c9 a capital do concello."}
{"id": "333312", "revid": "1576", "url": "https://gl.wikipedia.org/wiki?curid=333312", "title": "DotA", "text": ""}
{"id": "333318", "revid": "7523", "url": "https://gl.wikipedia.org/wiki?curid=333318", "title": "Campi\u00f3ns do Aberto de Australia (individual homes)", "text": "Relaci\u00f3n de campi\u00f3ns na categor\u00eda de Individual masculina do Aberto de Australia de Tenis."}
{"id": "333320", "revid": "89787", "url": "https://gl.wikipedia.org/wiki?curid=333320", "title": "Open-Sankor\u00e9", "text": "Open-Sankor\u00e9 \u00e9 un programa para Encerados Dixitais Interactivos (PDI) libre e gratu\u00edto compat\u00edbel con calquera proxector e lapis \u00f3ptico.\nHistoria.\nOpen-Sankor\u00e9 bas\u00e9ase no programa Uniboard, desenvolvido inicialmente na Universidade de Lausana, Su\u00edza. Empezouse a desenvolver en 2003 e a usar por parte dos profesores da universidade en outubro dese mesmo ano. O proxecto sufriu unha escisi\u00f3n, e foi vendido m\u00e1is tarde ao Grupo de Interese P\u00fablico de Educaci\u00f3n Dixital en \u00c1frica (ENA GIP), do que forman parte varios ministerios e empresas privadas e p\u00fablicas, co obxectivo de convertelo nun proxecto libre e liberalo baixo licenza GNU Lesser General Public License (LGPL).\nInnovaci\u00f3ns.\nAdemais de ser o primeiro software libre para encerado dixital completamente operativo, Open-Sankor\u00e9 trae d\u00faas importantes innovaci\u00f3ns: \nImpacto.\nO goberno franc\u00e9s creou unha Delegaci\u00f3n Interministerial para a Educaci\u00f3n Dixital en \u00c1frica (DIENA) e un Grupo de Interese P\u00fablico de Educaci\u00f3n Dixital en \u00c1frica (ENA GIP) para po\u00f1er en funcioanmento durante varios anos un programa de fomento da educaci\u00f3n dixital en varios pa\u00edses africanos. Open-Sankor\u00e9 \u00e9 unha das estratexias deste grupo para lograr un dos Obxectivos de Desenvolvemento do Milenio referidos \u00e1 educaci\u00f3n en \u00c1frica, unha iniciativa das Naci\u00f3ns Unidas.\nVersi\u00f3ns.\nOpen-Sankor\u00e9 v 1.4 foi liberada a principios de xullo de 2012, solucionando varios problemas (\"bugs\") e mellorando o comportamento respecto da versi\u00f3n 1.3, pero inclu\u00edndo tam\u00e9n moitas caracter\u00edsticas novas como: ferramentas de Interactividade para crear exercicios, motores de procura \"on-line\" integrados que permiten a procura de imaxes, v\u00eddeos e sons en Google e en Plan\u00e8te-Sankore directamente sen sa\u00edr da aplicaci\u00f3n, importar distintos formatos e un novo motor de manexo de textos."}
{"id": "333321", "revid": "88215", "url": "https://gl.wikipedia.org/wiki?curid=333321", "title": "Antonio Garrigues Walker", "text": "Antonio Garrigues Walker, nado en\u00a0Madrid\u00a0en\u00a01934, \u00e9 un pol\u00edtico e xurista espa\u00f1ol, foi presidente do despacho de avogados Garrigues desde 1962 e \u00e9 agora o seu presidente de honra."}
{"id": "333325", "revid": "89787", "url": "https://gl.wikipedia.org/wiki?curid=333325", "title": "David Mackenzie", "text": "David Mackenzie, nado en Sutton-in-Ashfield (Nottinghamshire) o 8 de setembro de 1943 e finado en Santiago de Compostela o 26 de febreiro de 2016, foi un galicianista e medievalista ingl\u00e9s.\nTraxectoria.\nLicenciouse en Linguas modernas, na especialidade de lingua espa\u00f1ola pola Universidade de Oxford en 1966, e progresou os seus estudos nela at\u00e9 completar un mestrado. En 1975 doutorouse pola Universidade de Nottingham cunha tese de an\u00e1lise sobre a \"Cr\u00f3nica de Santa Mar\u00eda de Iria\", onde comezou a s\u00faa relaci\u00f3n con Galicia. Despois de traballar para a Biblioteca Brit\u00e1nica foi profesor de Estudos hisp\u00e1nicos inicialmente na Universidade do \u00dalster (1974), e logo da Universidade de Birmingham (1986), onde ao longo dunha d\u00e9cada foi progresando de profesor titular a catedr\u00e1tico.\nEn Birmingham creou o primeiro Centro de Estudos Galegos nunha universidade brit\u00e1nica, desde onde desenvolveu un obradoiro de traduci\u00f3n de literatura galega ao ingl\u00e9s que deu ao prelo, entre outras, a primeira traduci\u00f3n de M\u00e9ndez Ferr\u00edn ou de Castelao a esa lingua. Ao de Birmingham segu\u00edronlle outros centros de estudos galegos noutras partes do Reino Unido e do mundo. Foi un dos impulsores da Asociaci\u00f3n Internacional de Estudos Galegos.\nEn 1997 mudou o seu centro de traballo para a Universidade de Cork, onde tam\u00e9n estableceu un centro de estudos galegos. Nesta universidade irlandesa xubilouse en 2008, a\u00ednda que continuou dando clase de estudos hisp\u00e1nicos na Universidade de Wisconsin-Milwaukee ata 2011. Logo da s\u00faa xubilaci\u00f3n estableceuse de forma permanente en Santiago de Compostela onde finou. En 2015 reuniuse un volume de estudo de diversos especialistas en lingua e literatura galega, na s\u00faa homenaxe (\"En memoria de tanto miragre\").\nFoi membro correspondente da Real Academia Galega."}
{"id": "333326", "revid": "23204", "url": "https://gl.wikipedia.org/wiki?curid=333326", "title": "Eparqu\u00eda cat\u00f3lica ucra\u00edna de Parma", "text": "A eparqu\u00eda de San Xosafat en Parma \u00e9 unha s\u00e9 da Igrexa cat\u00f3lica ucra\u00edna sufrag\u00e1nea da arquieparqu\u00eda de Filadelfia. En 2012 ti\u00f1a 10.600 bautizados.\nTerritorio.\nA eparqu\u00eda ten xurisdici\u00f3n sobre todos os fieis cat\u00f3licos ucra\u00ednos da Florida, Xeorxia, Carolina do Norte, Ohio, Pensilvania occidental, Tennessee e Virxinia Occidental. A s\u00e9 episcopal \u00e9 a cidade de Parma (Ohio). O territorio est\u00e1 organizado en 38 parroquias.\nHistoria.\nFoi erixida o 5 de decembro de 1983 en territorios da arquieparqu\u00eda de Filadelfia."}
{"id": "333328", "revid": "89787", "url": "https://gl.wikipedia.org/wiki?curid=333328", "title": "Intel 8080", "text": "Intel 8080 era un microprocesador fabricado pola compa\u00f1\u00eda Intel, con arquitectura l\u00f3xica de 8 bits e velocidade de reloxo de ata 4MHz, que foi lanzado comercialmente o ano 1974."}
{"id": "333329", "revid": "51526", "url": "https://gl.wikipedia.org/wiki?curid=333329", "title": "Val Carbajal", "text": "O val Carbajal \u00e9 unha depresi\u00f3n localizada na provincia arxentina de Terra de Fogo, Ant\u00e1rtida e Illas do Atl\u00e1ntico Sur. O val \u00e9 de orixe glaciar e na actualidade est\u00e1 percorrido polo r\u00edo Olivia, o m\u00e1is caudaloso das canles pr\u00f3ximas a Ushuaia.\nParte do val est\u00e1 encadrado dentro da reserva natural Valle Tierra Mayor desde 1994, desta forma protex\u00edanse os seus bosques e turbeiras.\nA cidade m\u00e1is pr\u00f3xima \u00e9 Ushuaia. Est\u00e1 inserido dentro da cordilleira de \u00c1ndelos foguinos desde o oeste ao leste, no norte a serra Alvear delim\u00edtano e separan do lago Fagnano, e ao sur outra li\u00f1a de monta\u00f1as sep\u00e1ranlle da canle Beagle ata que vira ao sur e chega \u00e1 s\u00faa desembocadura, deixando ao oeste a serra Sorondo. No punto de xiro ao sur \u00fanese co val de Tierra Mayor, que continua nesa direcci\u00f3n leste vertiendo na canle de Beagle preto de Estancia Harberton.\nO val est\u00e1 ocupado en gran parte por turberas e o r\u00edo Olivia forma meandros."}
{"id": "333330", "revid": "7802", "url": "https://gl.wikipedia.org/wiki?curid=333330", "title": "Val de Carbajal", "text": ""}
{"id": "333343", "revid": "98629", "url": "https://gl.wikipedia.org/wiki?curid=333343", "title": "William John Swainson", "text": "William John Swainson, nado o 8 de outubro de 1789 en Londres, e finado o 6 de decembro de 1855 en Fern Grove, Hutt Valley, Nova Zelandia, foi un naturalista, ornit\u00f3logo e artista ingl\u00e9s.\nTraxectoria.\nPrimeiros anos.\nAos 14 anos comezou a traballar como empregado na alf\u00e1ndega de Liverpool. Descobre o seu interese pola historia natural grazas ao estudo das colecci\u00f3ns de cunchas e de insectos do seu pai, membro da Sociedade Linneana de Londres. Despois incorporouse ao ex\u00e9rcito e foi enviado a Sicilia e a Malta, pero pronto foi relevado das s\u00faas funci\u00f3ne debido a problemas de sa\u00fade.\nEntre 1807 e 1815 traballou na administraci\u00f3n militar, reunindo unha gran colecci\u00f3n zool\u00f3xica. En 1808 publicou, a cargpo do Museo de Liverpool, un manual titulado \"Instructions for Collecting and Preserving Subjects of Natural History\"\nViaxes ao Brasil e Par\u00eds.\nDespois do final das Guerras napole\u00f3nicas, retirouse cun parcialmente. Entre 1816 e 1818 viaxou ao Brasil, regresando \u00e1 Gran Breta\u00f1a cunha gran colecci\u00f3n de 20 000 insectos, 1 200 plantas, debuxos de 120 especies de peixes e peles de aproximadamente 760 aves. Deu \u00e1 luz, entre 1834 e 1835, a obra \"Birds of Brazil\".\nO seu amigo o zo\u00f3logo William Elford Leach (1790-1836) animouno a utilizar a t\u00e9cnica da litograf\u00eda pra o seu libro \"Zoological Illustrations\" (1820-1823) en tres volumes (o terceiro dedicado \u00e1s cunchas). Cando Leach debe dimitir no British Museum por raz\u00f3ns de sa\u00fade, solicitou que Swainson o substitu\u00edra, pero finalmente John George Children (1777-1852) foi o elixido.\nEn 1828 visita o Museo Nacional de Historia Natural de Francia en Par\u00eds, que estaba baixo a direcci\u00f3n de Georges Cuvier (1769-1832) e de \u00c9tienne Geoffroy Saint-Hilaire (1772-1844).\nNovos traballos na Gran Breta\u00f1a.\nContinuou cos seus traballos e publicou en 1831, \"Fauna Boreali-Americana\", en colaboraci\u00f3n con John Richardson (1787-1865). Realizou tam\u00e9n unha segunda serie de \"Zoological Illustrations\" (1832-1833), ilustra tres volumes de \"Naturalist's Library\" de William Jardine (1800-1874) e once volumes da \"Cabinet Cyclopedia\" de Dionysius Lardner (1793-1859). En 1837, deu \u00e1 luz a primeira avifaune da \u00c1frica do Oeste: \"The natural history of the Birds of Western Africa\", onde describre 186 especies recolectadas principalmente por George Rendall, subgobernador de Gambia.\nEn Nova Zelandia.\nEn 1841 emigra a Nova Zelandia onde se fai granxeiro, a\u00ednda que a s\u00faa emeresa durou pouco, en parte a causa da oposici\u00f3n das poboaci\u00f3ns maor\u00eds. En 1851 inst\u00e1lase rn Sydney, onde traballa como bot\u00e1nico para o goberno de Victoria. Pero sofre un novo fracaso, quizais debido \u00e1 s\u00faa falta de co\u00f1ecementos en bot\u00e1nica. Daquela regresou a Nova Zelandia, onde faleceu en decembro de 1855.\nHonras.\nWilliam seguiu os pasos do seu pai e converteuse en membro da Sociedade Linneana de Londres, en 1815.\nEp\u00f3nimos.\nVarios autores honr\u00e1rono dedic\u00e1ndolle varias especies:"}
{"id": "333344", "revid": "22795", "url": "https://gl.wikipedia.org/wiki?curid=333344", "title": "William Swainson", "text": ""}
{"id": "333345", "revid": "5863", "url": "https://gl.wikipedia.org/wiki?curid=333345", "title": "David MacKenzie", "text": ""}
{"id": "333346", "revid": "5863", "url": "https://gl.wikipedia.org/wiki?curid=333346", "title": "Coro Toxos e Froles", "text": ""}
{"id": "333348", "revid": "5863", "url": "https://gl.wikipedia.org/wiki?curid=333348", "title": "Asociaci\u00f3n PuntoGal", "text": ""}
{"id": "333349", "revid": "5863", "url": "https://gl.wikipedia.org/wiki?curid=333349", "title": "Asociaci\u00f3n Puntogal", "text": ""}
{"id": "333350", "revid": "89787", "url": "https://gl.wikipedia.org/wiki?curid=333350", "title": "Antropoceno", "text": "Antropoceno \u00e9 o nome que se lle deu a unha nova \u00e9poca xeol\u00f3xica proposta por alg\u00fans cient\u00edficos. Esta \u00e9poca comezar\u00eda cando as actividades humanas empezaron a ter un impacto global significativo sobre os ecosistemas e a xeolox\u00eda da Terra. Con todo, nin a Comisi\u00f3n Internacional de Estratigraf\u00eda nin a Uni\u00f3n Internacional de Ciencias Xeol\u00f3xicas fixeron oficial polo de agora esta denominaci\u00f3n como subdivisi\u00f3n reco\u00f1ecida da escala de tempo xeol\u00f3xico, a\u00ednda que a proposta est\u00e1 tramit\u00e1ndose.\nEn 2008 presentouse unha proposta na Comisi\u00f3n de Estratigraf\u00eda da Sociedade Xeol\u00f3xica de Londres para facer do Antropoceno unha unidade formal na divisi\u00f3n das \u00e9pocas xeol\u00f3xicas. Por ampla maior\u00eda, a Comisi\u00f3n decidiu que a proposta merec\u00eda ser examinada. Estanse a dar pasos por grupos cient\u00edficos que traballan de xeito independente en varias sociedades xeol\u00f3xicas para determinar se o Antropoceno deber\u00eda ser aceptado formalmente na escala de tempo xeol\u00f3xica.\nO Grupo de Traballo do Antropoceno reuniuse a mediados de 2016 para analizar as probas e valorar se o Antropoceno era unha verdadeira \u00e9poca xeol\u00f3xica. A proposta foi revisada pola Comisi\u00f3n Internacional de Estratigraf\u00eda ese mesmo ano. Unha vez aprobada al\u00ed, a proposta para adoptar o termo ter\u00eda que ser ratificada pola Uni\u00f3n Internacional de Ciencias Xeol\u00f3xicas antes da s\u00faa adopci\u00f3n formal como parte da escala de tempo xeol\u00f3xico. En maio de 2019, o Grupo de Traballo do Antropoceno (AWG) votou a favor de enviar unha proposta formal \u00e1 Comisi\u00f3n Internacional de Estratigraf\u00eda (ICS) en 2021, situando os posibles marcadores estratigr\u00e1ficos na metade do s\u00e9culo XX. Este per\u00edodo coincide co inicio da chamada Grande aceleraci\u00f3n, un per\u00edodo de tempo posterior \u00e1 segunda guerra mundial durante o cal as tendencias dos sistemas da Terra e socioecon\u00f3micos se incrementaron de xeito dr\u00e1stico, e co da era at\u00f3mica.\nO termo \"Antropoceno\", xa utilizado por cient\u00edficos sovi\u00e9ticos na d\u00e9cada de 1960 para referirse ao Cuaternario, o per\u00edodo xeol\u00f3xico m\u00e1is recente, foi acu\u00f1ado cun sentido distinto na d\u00e9cada de 1980 polo ec\u00f3logo Eugene F. Stoermer. Foi popularizado posteriormente polo qu\u00edmico atmosf\u00e9rico Paul J. Crutzen. Este consideraba que a influencia do comportamento humano sobre a atmosfera da Terra nos s\u00e9culos recentes \u00e9 tan significativa que permite constitu\u00edr unha nova \u00e9poca xeol\u00f3xica. Un artigo de xaneiro de 2016 da revista \"Science\", no que se investigaba as sinaturas clim\u00e1ticas, biol\u00f3xicas e xeoqu\u00edmicas da actividade humana nos sedimentos e n\u00facleos de mostras de xeo, suxer\u00edan que o intervalo desde mediados do s\u00e9culo XX deber\u00eda ser reco\u00f1ecido como unha \u00e9poca xeol\u00f3xica distinta do holoceno.\nMalia non estar oficializado, na literatura cient\u00edfica empezou a estenderse o uso do termo \"Antropoceno\", e a Geological Society of America titulou a s\u00faa xuntanza anual de 2011 \"Archean to Anthropocene: The past is the key to the future\". Non hai acordo sobre a data en que comeza o Antropoceno, mais alg\u00fans cient\u00edficos propuxeron base\u00e1ndose base nas evidencias atmosf\u00e9ricas, que se pode considerar que empeza coa Revoluci\u00f3n Industrial, a finais do s\u00e9culo XVIII. Outras teor\u00edas ligan o termo a eventos m\u00e1is antigos, como a Revoluci\u00f3n Neol\u00edtica, hai arredor de 12.000 anos. As probas sobre o impacto humano relativo, como a influencia do aumento do uso da terra, os ecosistemas, a biodiversidade e a extinci\u00f3n de especies, son controvertidas. Tam\u00e9n se cre que o impacto humano cambiou significativamente o crecemento da biodiversidade, ou mesmo chegou a detela. Quen consideran que empeza en datas m\u00e1is antigas sit\u00faan o inicio do Antropoceno entre 14.000 a 15.000 anos atr\u00e1s, segundo probas litosf\u00e9ricas. Isto fixo tam\u00e9n suxerir que \"o comezo do Antropoceno deber\u00eda retrotraerse moitos miles de anos\"; de modo que ser\u00eda case s\u00edncrono co termo actual holoceno (practicamente ser\u00edan sin\u00f3nimos).\nEn xaneiro de 2015, 26 dos 38 membros do Grupo de Traballo do Antropoceno Internacional (\"International Anthropocene Working Group\") publicaron un artigo no que se propo\u00f1\u00eda que a proba nuclear Trinity, realizada o 16 de xullo de 1945, fose o punto de inicio da nova \u00e9poca. Por\u00e9n, unha significativa minor\u00eda apoia algunha das diversas datas alternativas que tam\u00e9n se propuxeron. En marzo de 2015, un artigo publicado en Nature suxer\u00eda que os anos 1610 ou 1964 poder\u00edan tomarse como o inicio do Antropoceno. Outros expertos sinalan o car\u00e1cter diacr\u00f3nico dos estratos f\u00edsicos do Antropoceno e argumentan que o comezo e o impacto se estenden no tempo e non son reduc\u00edbles a unha soa data de comezo.\nEtimolox\u00eda.\nO nome \"Antropoceno\" \u00e9 unha combinaci\u00f3n das ra\u00edces gregas: \"anthropo-\" (\u1f04\u03bd\u03b8\u03c1\u03c9\u03c0\u03bf\u03c2 ) que significa \"ser humano\" e \"-ceno\" (de kainos), que significa \"novo\". Todas as \u00e9pocas da era cenozoica rematan en \"-ceno\".\nO bi\u00f3logo Eugene Stoermer acu\u00f1ou orixinalmentre o termo, pero Paul J. Crutzen reinventouno independentemente e popularizouno.\nStoermer escribiu, \"Empecei a usar o termo 'Antropoceno' na d\u00e9cada de 1980, pero nunca o formalicei ata que Paul contactou comigo\". Crutzen explicou, \"Foi nunha conferencia onde algu\u00e9n dixo algo sobre o holoceno. De repente pensei que estaba errado. O mundo cambiara demasiado. As\u00ed que dixen: 'Non, estamos no Antropoceno.' Simplemente, inventei a palabra de improviso. Todo o mundo quedou estupefacto. Pero parec\u00eda que impactara.\" O termo usouse primeiro en 2000 por Crutzen e Stoermer nun bolet\u00edn do Programa Biosfera-Xeosfera Internacional (\"International Geosphere-Biosphere Programme\"). En 2008, Zalasiewicz suxeriu en \"GSA Today\" que unha \u00e9poca co nome Antropoceno \u00e9 agora apropiada.\nXa en 1873, o xe\u00f3logo italiano Antonio Stoppani decat\u00e1ndose do incremento do poder e do efecto da humanidade sobre os sistemas da Terra denominouna 'era antropozoica'. Un termo similar, \"homoxenoceno\" (do grego antigo homo-, \"igual\", e xeno-, \"tipo\", \"kainos-\", -ceno, \"novo\" [per\u00edodo]), foi usado por primeira vez por Michael Samways no seu artigo editorial no \"Journal of Insect Conservation\" (1999) titulado \"Translocating fauna to foreign lands: here comes the Homogenocene\". Samways usou o termo para definir a nosa \u00e9poca xeol\u00f3xica actual, na cal a biodiversidade est\u00e1 diminu\u00edndo e os ecosistemas arredor do globo fix\u00e9ronse m\u00e1is similares entre si. O termo foi utilizado por John L. Curnutt en 2000 en \"Ecology\", nunha curta lista titulada, \"A Guide to the Homogenocene.\"\nCurnutt estaba facendo unha \"revisi\u00f3n\" do traballo de George Cox titulado \"Alien species in North America and Hawaii: impacts on natural ecosystems\". Andrew Revkin acu\u00f1ou o termo \"antroceno\" no seu libro \"Global Warming: Understanding the Forecast\" (1992),\nno cal escribiu: \"estamos entrando nunha idade que poder\u00eda alg\u00fan d\u00eda ser denominada, digamos, o antroceno. Despois de todo, \u00e9 unha idade xeol\u00f3xica da nosa propia creaci\u00f3n.\" O nome evolucionou a \"Antropoceno\", que parece un termo m\u00e1is axeitado para o seu uso t\u00e9cnico.\nNatureza dos efectos humanos.\nBiodiversidade.\nO impacto humano sobre a biodiversidade \u00e9 un dos atributos principais do Antropoceno. A actuaci\u00f3n da humanidade deu inicio ao que \u00e1s veces se chama a sexta grande extinci\u00f3n da Terra. A maior\u00eda dos expertos concordan en que as actividades humanas aceleraron a taxa de extinci\u00f3n de especies. A taxa exacta \u00e9 discutida, quizais \u00e9 de 100 a 1000 veces maior \u00e1 taxa de fondo de extinci\u00f3n normal. En 2010 un estudo publicado en \"Nature\" atopou que o \"fitoplancto mari\u00f1o \u2013 a gran variedade de especies de algas que supo\u00f1en aproximadamente a metade do total da biomasa fotosint\u00e9tica da Terra \u2013 diminu\u00edu substancialmente nos oc\u00e9anos do mundo durante o pasado s\u00e9culo. S\u00f3 desde 1950, a biomasa de algas decreceu un 40%, probablmente en resposta ao quecemento do oc\u00e9ano, e este declive aumentou o seu ritmo nos anos recentes. Alg\u00fans autores postularon que sen o impacto do home a biodiversidade do planeta continuar\u00eda crecendo a un ritmo exponencial, o que implica que as actividades humanas aceleran ou exacerban o quecemento global. Os incrementos nas taxas globais de extinci\u00f3n empezaron a elevarse desde polo menos o ano 1500, e parece que se aceleraron desde o s\u00e9culo XIX en adiante.\nUn artigo de opini\u00f3n publicado o 13 de xullo de 2012 en \"New York Times\" polo ecoloxista Roger Bradbury predic\u00eda o fin da biodiversidade nos oc\u00e9anos, sinalando que os arrecifes de coral est\u00e1n condenados: \"Os arrecifes de coral ser\u00e1n os primeiros, pero de seguro que non os \u00faltimos grandes ecosistemas que sucumbir\u00e1n ao Antropoceno.\" Este artigo axi\u00f1a xerou grandes discusi\u00f3ns entre os conservacionistas; The Nature Conservancy rebateu a Bradbury na s\u00faa p\u00e1xina web, defendendo a s\u00faa posici\u00f3n de protexer os arrecifes de coral a pesar dos impactos humanos continuados que causan a s\u00faa decadencia.\nNun par de estudos publicados en 2015, a extrapolaci\u00f3n da extinci\u00f3n observada nos caracois de Hawai levou \u00e1 conclusi\u00f3n de que \"a crise de biodiversidade \u00e9 real\", e que o 7% de todas as especies da Terra puideron ter desaparecido xa. A predaci\u00f3n humana pode considerarse como algo \u00fanico na historia da vida na Terra, xa que est\u00e1 globalmente distribu\u00edda e o home funciona como un gran \"superdepredador\", que mesmo depreda os adultos doutros superdepredadores e con amplos impactos sobre as redes tr\u00f3ficas en todo o mundo.\nBioxeograf\u00eda.\nOs cambios permanentes na distribuci\u00f3n dos organismos debido \u00e1 influencia humana ser\u00e1n identificables no rexistro f\u00f3sil xeol\u00f3xico. Est\u00e1 documentado que moitas especies se moveron a rexi\u00f3ns que antes eran demasiado fr\u00edas para elas, a mi\u00fado a velocidades maiores do agardado inicialmente. Isto ocorreu en parte como resultado da evoluci\u00f3n do clima, mais tam\u00e9n en resposta \u00e1 agricultura e pesca, e \u00e1 introduci\u00f3n accidental de especies non nativas en novas \u00e1reas debido \u00e1s viaxes e transporte global.\nClima.\nUn s\u00edntoma xeol\u00f3xico que \u00e9 resultado das actividades humanas \u00e9 o incremento do contido de di\u00f3xido de carbono atmosf\u00e9rico (CO2). Durante os ciclos glaciais\u2013interglaciais dos pasados mill\u00f3ns de anos, os procesos naturais fixeron variar o nivel de CO2 en aproximadamente 100 ppm (desde 180 ppm a 280 ppm). En 2013, as emisi\u00f3ns netas antropox\u00e9nicas de CO2 incrementaron a concentraci\u00f3n atmosf\u00e9rica deste gas nunha cantidade comparable, desde 280 ppm (\"equilibrio\" do holoceno ou pre-industrial) ata aproximadamente 397 ppm. Este sinal no sistema clim\u00e1tico da Terra \u00e9 especialmente significativo porque est\u00e1 ocorrendo m\u00e1is r\u00e1pido, e nunha extensi\u00f3n enormemente m\u00e1is grande, que os cambios similares acontecidos anteriormente. A maior\u00eda deste incremento d\u00e9bese \u00e1 combusti\u00f3n de combustibles f\u00f3siles como o carb\u00f3n, petr\u00f3leo, e gas natural, a\u00ednda que fracci\u00f3ns menores son o resultado da produci\u00f3n de cemento e cambios no uso da terra (por exemplo, deforestaci\u00f3n).\nXeomorfolox\u00eda.\nOs cambios no patr\u00f3n de drenaxe imputables \u00e1 actividade humana persistir\u00e1n no tempo xeol\u00f3xico en grandes partes dos continentes onde o r\u00e9xime xeol\u00f3xico \u00e9 erosivo. Isto incl\u00fae as rutas por onde se trazaron as autoestradas definidas pola s\u00faa nivelaci\u00f3n e control de drenaxe. Os cambios directos na forma da superficie da Terra causados polas actividades humanas (por exemplo, canteiras, escavaci\u00f3ns, paisaxismo) tam\u00e9n quedar\u00e1n rexistrados como impactos humanos.\nEstratigraf\u00eda.\nRexistro sedimentol\u00f3xico.\nAs actividades humanas como a deforestaci\u00f3n e a construci\u00f3n de estradas crese que elevaron os fluxos medios sedimentarios totais en toda a superficie da Terra. Por\u00e9n, isto podequedar en parte enmascarado por outras causas; por exemplo, a construci\u00f3n de presas en moitos r\u00edos implica que as taxas de dep\u00f3sitos de sedimentos nun determinado lugar non sempre parecen incrementarse no Antropoceno. Por exemplo, moitos deltas fluviais por todo o mundo est\u00e1n actualmente privados por causa das presas de boa parte dos sedimentos que antes lles chegaban, e est\u00e1n sufrindo subsidencia e non poden igualar o ascenso do nivel do mar que se est\u00e1 a producir. O incremento da erosi\u00f3n debido \u00e1 agricultura e outras operaci\u00f3ns hase reflectir en cambios na composici\u00f3n dos sedimentos e un incremento do seu dep\u00f3sito nalg\u00fan outro sitio.\nRexistro f\u00f3sil.\nEn \u00e1reas continentais cun r\u00e9xime deposicional, as estruturas de grandes construci\u00f3ns de enxe\u00f1ar\u00eda tenden a quedar enterradas e conservadas, xunto con residuos e cascallos. Os residuos e lastre botados polos barcos ou transportados polos r\u00edos e regatos acum\u00falanse no ambiente mari\u00f1o, especialmente nas zonas costeiras. Estes artefactos producidos polo ser humano quedan conservados na estrtigraf\u00eda e denom\u00ednanse \"tecnof\u00f3siles\".\nOs cambios na biodiversidade quedan tam\u00e9n preservados no rexistro f\u00f3sil, e igualmente a introduci\u00f3n de novas especies.\nElementos traza.\nEn termos de elementos traza, as sociedades modernas deixan tam\u00e9n claras sinaturas. Por exemplo, no glaciar Fremont superior de Wyoming, hai unha capa de cloro nos n\u00facleos de mostras de xeo desde a \u00e9poca dos programas de probas at\u00f3micas da d\u00e9cada de 1960, e tam\u00e9n unha capa de mercurio asociada coas centrais t\u00e9rmicas de carb\u00f3n da d\u00e9cada de 1980. Desde 1945 a 1951, produciuse chuvia radioactiva localmente arredor dos sitios onde se fixeron probas at\u00f3micas, mentres que desde 1952 a 1980, as bombas termonucleares deixaron un claro sinal global de exceso de 14C, 239Pu, e outros radion\u00faclidos artificiais. As concentraci\u00f3ns deses radion\u00faclidos te\u00f1en un pico en 1964, unha das datas que se propuxeron como posible marca que sinala o punto de partida do Antropoceno definido formalmente.\nA queima humana de combustibles f\u00f3siles tam\u00e9n deixou claramente elevadas concentraci\u00f3ns de carbono negro, cinzas inorg\u00e1nicas e part\u00edculas carbonosas esf\u00e9ricas en sedimentos recentes por todo o mundo. As concentraci\u00f3ns destes compo\u00f1entes increm\u00e9ntanse marcadamente e case simultaneamente por todo o mundo comezando en 1950.\nL\u00edmite temporal do Antropoceno.\nModelo do \"Antropoceno temper\u00e1n\".\nA\u00ednda que unha gran parte dos cambios ambientais ocorridos na Terra crese que son unha consecuencia directa da Revoluci\u00f3n Industrial, William Ruddiman argumentou que a \u00e9poca proposta do Antropoceno empezou antes, aproximadamente hai 8.000 anos co desenvolvemento das culturas agr\u00edcolas e sedentarias. Nese momento, os humanos estaban dispersos por todos os continentes menos pola Ant\u00e1rtida, e a Revoluci\u00f3n Neol\u00edtica estaba en marcha. Durante este per\u00edodo, os humanos desenvolveron a agricultura e a gander\u00eda para suplementar ou substitu\u00edr a s\u00faa forma de subsistencia anterior de cazador-recadador. A esas innovaci\u00f3ns segu\u00edronlles unha onda de extinci\u00f3ns, empezando polas de grandes mam\u00edferos e aves non voadoras. Esta onda foi impulsada pola actividade directa do home (por exemplo, a caza) e as consecuencias indirectas do cambio no uso da terra para a agricultura.\nEste per\u00edodo (iniciado hai 10.000 anos) \u00e9 o que os xe\u00f3logos denominan normalmente holoceno. Durante a maior parte do holoceno as poboaci\u00f3ns humanas eran relativamente pouco numerosas e as s\u00faas actividades eran considerablemente tenues comparadas coas dos \u00faltimos s\u00e9culos. Non obstante, moitos dos procesos que actualmente alteran o medio ambiente da Terra estaban xa ocorrendo durante este per\u00edodo. En canto \u00e1 mellor data para marcar o comezo do Antropoceno fix\u00e9ronse varias propostas. Alg\u00fans autores consideran que o Antropoceno e o holoceno son un mesmo espazo de tempo xeol\u00f3xico, e outros pensan que o comezo do Antropoceno \u00e9 un pouco m\u00e1is recente. De feito, William Ruddiman na s\u00faa argumentaci\u00f3n da hip\u00f3tese do Antropoceno considera que o Antropoceno est\u00e1 definido por un impacto significativo sobre as emisi\u00f3ns de gases de efecto invernadoiro, e que non empezou na era industrial sen\u00f3n hai 8,000 anos, cando os primeiros agricultores roturaron os bosques para plantaren as s\u00faas colleitas. O traballo de Ruddiman foi, \u00e1 s\u00faa vez, discutido base\u00e1ndose nunha comparaci\u00f3n cunha interglaciaci\u00f3n m\u00e1is temper\u00e1 (o \"Estadio 11\", aproximadamente hai 400.000 anos), que suxire que deben pasar outros 16.000 anos antes de que a actual interglaciaci\u00f3n do holoceno chegue ao seu fin, e que por esa raz\u00f3n a hip\u00f3tese antropox\u00e9nica temper\u00e1 non \u00e9 v\u00e1lida. Ruddiman arg\u00fc\u00edu para rebater esa postura que, iso \u00e9 o resultado de facer un ali\u00f1amento non v\u00e1lido da insolaci\u00f3n m\u00e1xima recente cunha insolaci\u00f3n m\u00ednima do pasado, entre outras irregularidades, o cal invalidar\u00eda estas cr\u00edticas. Ademais, o argumento de que c\u00f3mpre que haxa \"algo\" que explique as diferenzas en canto ao interglacial no holoceno \u00e9 posto en d\u00fabida por investigaci\u00f3ns m\u00e1is recentes que mostran que todos os interglaciais presentan diferenzas.\nA\u00ednda que hai 8.000 anos o planeta manti\u00f1a s\u00f3 a uns poucos mill\u00f3ns de persoas e estaba a\u00ednda esencialmente pr\u00edstino, alg\u00fans consideran que unha data temper\u00e1 para o termo proposto do Antropoceno \u00e9 axeitada, xa que foi o comezo do que despois ser\u00edan impactos maiores.\nAntig\u00fcidade.\nOutros po\u00f1en un momento da Antig\u00fcidade como comezo do Antropoceno. Un momento de inicio plausible para do Antropoceno poder\u00eda ser hai uns 2.000 anos, que coincide co comezo da fase final do holoceno ou fase subatl\u00e1ntica.\nNese momento o Imperio Romano abrangu\u00eda unha gran parte de Europa, Oriente Pr\u00f3ximo e Norte de \u00c1frica. Na China as dinast\u00edas cl\u00e1sicas estaban florecendo. Os reinos medios da India desenvolveran xa a econom\u00eda de maior tama\u00f1o do mundo antigo e medieval. O reino Napata/Mero\u00edtico estend\u00edase polos actuais Sud\u00e1n e Etiop\u00eda. Os olmecas controlaban o centro de M\u00e9xico e Guatemala, e o pobo preincaico chav\u00edn controlaba grandes \u00e1reas do norte do Per\u00fa. A\u00ednda que a mi\u00fado estes reinos viv\u00edan de costas aos outros reinos m\u00e1is afastados e separados por ecosistemas tamp\u00f3n, as \u00e1reas directamente impactadas por estas civilizaci\u00f3ns e outras eran grandes. Ademais, algunhas actividades, como a miner\u00eda, implicaban unha perturbaci\u00f3n moito m\u00e1is ampla das condici\u00f3ns naturais.\nRevoluci\u00f3n Industrial.\nCrutzen propuxo a Revoluci\u00f3n Industrial como comezo do Antropoceno. A\u00ednda que \u00e9 evidente que a Revoluci\u00f3n Industrial foi acompa\u00f1ada por un impacto humano global sen precedentes sobre o planeta, moitas das paisaxes da Terra xa foran profundamente modificadas antes polas actividades humanas. Por tanto, a dataci\u00f3n do comezo dun per\u00edodo co nome de Antropoceno deber\u00eda asignarse ao momento no que a humanidade se sumou \u00e1s outras forzas ambientais con capacidade de darlle forma ao planeta. Pero identificar ese momento \u00e9 dif\u00edcil, e mesmo \u00e9 pouco realista querer identificar un Ano Cero para o comezo do Antropoceno. De feito, o impacto humano sobre a Terra foi crecendo progresivamente, con poucos per\u00edodos m\u00e1is lentos substanciais. Lovelock propuxo que o Antropoceno empezou coa primeira aplicaci\u00f3n do motor atmosf\u00e9rico de Newcomen (motor de vapor) en 1712. Ata ent\u00f3n, o nivel m\u00e1ximo de enerx\u00eda dispo\u00f1ible en toda a historia humana estivera limitado a 1\u00a0kW por metro cadrado, procedente do sol.\nMarcador do Antropoceno.\nPara caracterizar o Antropoceno c\u00f3mpre utilizar un marcador que indique un impacto global substancial dos humanos no medio ambiente total, comparable en escala aos que est\u00e1n asociados con perturbaci\u00f3ns significativas no pasado xeol\u00f3xico, en lugar de cambios menores na composici\u00f3n da atmosfera.\nUnha candidata \u00fatil para este prop\u00f3sito \u00e9 a edafosfera ou pedosfera (os solos), que pode reter informaci\u00f3n da s\u00faa historia clim\u00e1tica e xeoquimica indicando caracter\u00edsticas que duran s\u00e9culos ou milenios. A actividade humana est\u00e1 agora firmemente establecida como o sesto factor da formaci\u00f3n dos solos. Afecta \u00e1 pedox\u00e9nese de forma directa por medio, por exemplo, da nivelaci\u00f3n de terras, construci\u00f3n de trincheiras ou terrapl\u00e9ns en obras para varios prop\u00f3sitos, enriquecemento de materia org\u00e1nica debido \u00e1 adici\u00f3n de esterco ou lixo, empobrecemento en materia org\u00e1nica debido a un cultivo continuado, compactaci\u00f3n por exceso de pastoreo ou, afecta de forma indirecta por medio da acumulaci\u00f3n de materiais erosionados ou de contaminantes. Os solos antropox\u00e9nicos son os que est\u00e1n marcadamente afectados polas actividades humanas, como o arado repetido, a adici\u00f3n de fertilizantes, a contaminaci\u00f3n, selaxe ou enriquecemento con artefactos (na Base de Referencia Mundial para Recursos do Solo este tipo de solos clasif\u00edcase como antrosol e tecnosol). Son dep\u00f3sitos persistentes de artefactos e propiedades que testemu\u00f1an a dominancia do impacto humano, e, por tanto, parecen ser marcadores fiables para o Antropoceno. Alg\u00fans solos antropox\u00e9nicos deber\u00edan ser vistos como marcas caracter\u00edsticas polos xe\u00f3logos, xa que son localizaci\u00f3ns cunha sucesi\u00f3n de estratos con claras evidencias dun evento a escala mundial, inclu\u00edndo a aparici\u00f3n de f\u00f3siles distintivos. A perforaci\u00f3n para a procura de xacementos de combustibles f\u00f3siles creou tam\u00e9n buratos e tubos na codia terrestre que se cre ser\u00e1n detectables dentro de mill\u00f3ns de anos.\nEn abril de 2019, o Grupo de Traballo do Antropoceno (AWG) anunciou que votar\u00edan unha proposta formal para enviar \u00e1 Comisi\u00f3n Estratigr\u00e1fica Internacional, para continuar o proceso que iniciaran en 2016. En maio de 2019, 29\u00a0membros do total de 34\u00a0persoas que formaban parte do panel do AWG votaron a favor de facer unha proposta oficial en 2021. O AWG tam\u00e9n adoptou por votaci\u00f3n con 29\u00a0votos a favor que a data de comezo do Antropoceno se situase na metade do s\u00e9culo XX. Identific\u00e1ronse dez candidatos que pod\u00edan ser considerados un estratotipo l\u00edmite mundial ou GSSP (do ingl\u00e9s \"Global Boundary Stratotype Section and Point\"), un dos cales ter\u00e1 que ser elixido para inclu\u00edlo na proposta final. Posibles marcadores son os micropl\u00e1sticos, os metais pesados ou os n\u00facleos radioactivos deixados polas probas de bombas termonucleares.\nO Antropoceno na cultura.\nO concepto de Antropoceno foi tam\u00e9n abordado desde o punto de vista das humanidades, a filosof\u00eda, a literatura e as artes. No mundo erudito, foi suxeito dunha crecente atenci\u00f3n en n\u00fameros especiais de revistas, conferencias, e informes acad\u00e9micos. O Antropoceno, a s\u00faa duraci\u00f3n, e implicaci\u00f3ns ecol\u00f3xicas formula cuesti\u00f3ns sobre a morte e o fin da civilizaci\u00f3n, a memoria e arquivos, os obxectivos e m\u00e9todos da investigaci\u00f3n human\u00edstica, e as respostas emocionais ao \"fin da natureza\". Por\u00e9n, tam\u00e9n foi criticado como unha construci\u00f3n ideol\u00f3xica."}
{"id": "333351", "revid": "56817", "url": "https://gl.wikipedia.org/wiki?curid=333351", "title": "David Mackenzie (hom\u00f3nimos)", "text": "David MacKenzie ou David Mackenzie pode referirse a:"}
{"id": "333352", "revid": "98629", "url": "https://gl.wikipedia.org/wiki?curid=333352", "title": "Bonnie Tyler", "text": "Gaynor Hopkins, nada en Neath o 8 de xu\u00f1o de 1951 \u00e9 unha cantante galesa, co\u00f1ecida mundialmente como Bonnie Tyler.\nTraxectoria.\nDiverxencias cos seus produtores, que quer\u00edan transformala nunha cantante country, fix\u00e9rona cambiar a outra compa\u00f1\u00eda, a CBS e contratar un novo produtor, Jim Steinman, famoso polo seu traballo con Meat Loaf, e o resultado foi a \u00e9pica balada \"Total Eclipse of the Heart\" coa que se converteu na \u00fanica artista galesa a colocar unha canci\u00f3n no n\u00famero 1 no Reino Unido e os Estados Unidos ao mesmo tempo. Tivo despois outros \u00e9xitos como \"Holding Out for a Hero\" e \"Here She Comes\", pola que foi candidata ao Grammy \u00e1 mellor cantante de rock.\nEn 2006 celebrou trinta anos de carreira co seu primeiro disco en vivo, \"Bonnie Tyler Live\". Participou no Festival de Eurovisi\u00f3n 2013 como representante do Reino Unido coa canci\u00f3n \"Believe in me\"."}
{"id": "333355", "revid": "5863", "url": "https://gl.wikipedia.org/wiki?curid=333355", "title": "Museo Arqueol\u00f3xico Provincial", "text": ""}
{"id": "333356", "revid": "5863", "url": "https://gl.wikipedia.org/wiki?curid=333356", "title": "Captcha", "text": ""}
{"id": "333362", "revid": "5863", "url": "https://gl.wikipedia.org/wiki?curid=333362", "title": "Francisco Blanco Gonz\u00e1lez", "text": "Francisco Blanco Gonz\u00e1lez foi un pol\u00edtico galego.\nTraxectoria.\nFoi alcalde de Baiona en d\u00faas ocasi\u00f3ns, de 1898 a 1909 e de 1909 a 1913."}
{"id": "333366", "revid": "89787", "url": "https://gl.wikipedia.org/wiki?curid=333366", "title": "Renault na F\u00f3rmula 1", "text": "O Grupo Renault participou na F\u00f3rmula Un como construtor, baixo o nome de Renault Sport F\u00f3rmula 1 Team. Involucr\u00e1ronse coa F\u00f3rmula 1 tanto como construtores como fornecedores de motores durante varios per\u00edodos desde . En 1977, a empresa entrou na F\u00f3rmula Un como construtor, presentando o motor Turbo no seu primeiro coche de F\u00f3rmula Un, o Renault RS01. En , Renault comezou a fornecer motores a outros equipos. A\u00ednda que o equipo Renault ga\u00f1ou carreiras e competiu polo t\u00edtulo mundial, retirouse ao final da tempada de . Renault continuou fornecendo motores a outros equipos ata , e de novo de a .\nRenault volveu \u00e1 F\u00f3rmula Un no , cando adquiriu a base do equipo Benetton Formula (anteriormente Toleman Motorsport) en Enstone, un equipo que ga\u00f1ara o campionato de pilotos en e ambos o campionatos, pilotos e construtores, en . En Renault rebautizou o equipo como \"Renault F1 Team\" e empezaron a usar \"Renault\", como o seu nome de construtor, posteriormente ga\u00f1ou dous campionatos de pilotos e de construtores dous anos seguidos, en e .\nPara a tempada de F\u00f3rmula Un o equipo competiu baixo o nome de \"Lotus Renault GP\" En , o equipo correu como Lotus F1, ata , cando o equipo regresou ao control de Renault como fabricante oficial. Ao remate da tempada a compa\u00f1\u00eda francesa Grupo Renault propietario de Renault F1 Team decidiu cambiar o nome para o 2021 para promover a marca de veh\u00edculos deportivos de Renault, Alpine, e continuara sendo o equipo oficial de Renault.\nRenault tam\u00e9n forneceu motores a outros equipos, inclu\u00edndo Team Lotus (1983-1987), Benetton Formula (1995-1997, 2001) e Williams (1989-97, 2012-13). Ademais dos dous campionatos propios de pilotos (, ) e dos dous de construtores , como fornecedor de motores, Renault contribu\u00edu a outros nove Campionatos do Mundo de Pilotos. Logrou m\u00e1is de 160 vitorias como fornecedor de motores, ocupando o terceiro lugar na historia da F\u00f3rmula Un.\nConstrutor.\n\u00c9quipe Renault Elf (1977-1985).\nTempada 1977.\nA primeira participaci\u00f3n de Renault na F\u00f3rmula Un foi a trav\u00e9s da s\u00faa filial Renault Sport. Renault participou en cinco das \u00faltimas carreiras de con Jean-Pierre Jabouille nun \u00fanico coche. O Renault RS01 era ben co\u00f1ecido polo seu motor Renault - Gordini V6 1.5 L turboalimentado, o primeiro motor turbo utilizado regularmente na historia da F\u00f3rmula Un. O coche e o motor de Jabouille demostraron ser moi pouco fiables e convert\u00e9ronse nunha especie de broma durante as s\u00faas primeiras carreiras, ga\u00f1ando o alcume de \"a teteira amarela\" e non terminou ningunha das s\u00faas carreiras malia ser moi potente.\nA primeira carreira do equipo, baixo o nome de Equipe Renault Elf, \u00eda ser o Gran Premio de Francia de 1977, a novena proba da tempada, pero o coche a\u00ednda non estaba listo. O debut do equipo atrasouse ata a seguinte rolda, o Gran Premio do Reino Unido de 1977, a primeira sesi\u00f3n de cualificaci\u00f3n do coche non foi un \u00e9xito, e Jabouille cualificou 21\u00ba dos 30 corredores e 26 participantes, 1,62 segundos por detr\u00e1s do pole James Hunt no McLaren. Jabouille funcionou ben na carreira, alcanzando o 16\u00ba posto antes de que o turbo do coche fallase na volta 17. O equipo perdeuse os grandes premios alem\u00e1n e austr\u00edaco o coche estaba mellorando logo da s\u00faa decepci\u00f3n brit\u00e1nica. Volveron no Gran Premio dos Pa\u00edses Baixos de 1977, e o rendemento en cualificaci\u00f3n mellorou moito con Jabouille d\u00e9cimo clasificado. Fixo un mal comezo, pero chegou a estar sexto antes de retirarse por un fallo na volta 40.\nO equipo fixo unha cualificaci\u00f3n deficiente na volta do equipo en Italia, con Jabouille 20\u00ba cualificado. Correu f\u00f3ra dos 10 primeiros ata que o seu motor fallou na volta 24, continuando a s\u00faa horrible racha de fiabilidade. As cousas melloraron en Watkins Glen no Gran Premio dos Estados Unidos de 1977 con Jabouille 14\u00ba cualificado, pero o bo ritmo de Zandvoort desapareceu e unha vez m\u00e1is correu f\u00f3ra dos 10 primeiros, antes de retirarse con outro problema de fiabilidade, esta vez o alternador, na volta 31. Jabouille non puido cualificarse en Canad\u00e1, s\u00f3 27 pilotos entraban na carreira, unicamente un piloto non cualificaba, e foi Jabouille que terminou a m\u00e1is de 7,5 segundos detr\u00e1s do m\u00e1is r\u00e1pido Mario Andretti de Lotus, e case dous segundos por detr\u00e1s o seu rival m\u00e1is pr\u00f3ximo, Rupert Keegan no Hesketh. Logo disto, Renault non viaxou \u00e1 carreira final de tempada no Xap\u00f3n.\nTempada 1978.\nO ano seguinte foi apenas mellor, se caracterizou por catro retiradas consecutivas causados por rebent\u00f3ns dos motores, pero preto do final do ano, o equipo mostrou signos de \u00e9xito. En d\u00faas ocasi\u00f3ns, o RS01 cualificou 3\u00ba na grella e mentres que finalizar carreiras a\u00ednda era un problema, logrou terminar a s\u00faa primeira carreira na volta do l\u00edder en Watkins Glen cerca do final da tempada de , dando ao equipo un cuarto posto e os seus primeiros puntos na F\u00f3rmula Un.\nO equipo non participou nas d\u00faas primeiras carreiras de , en Arxentina e Brasil, pero regresou no Gran Premio de Sur\u00e1frica de 1978 no Circu\u00edto de Kyalami. Jabouille logrou a mellor posici\u00f3n de cualificaci\u00f3n de Renault ata a data, co sexto lugar, xusto 0,71 segundos detr\u00e1s do pole Niki Lauda no Brabham. Corr\u00eda fora dos puntos de inicio da carreira antes de retirarse con problemas el\u00e9ctricos na volta 39. En Long Beach, Jabouille cualificou 13\u00ba, pero retirouse cando o turbo fallou outra vez na volta 44. Foi duod\u00e9cimo na cualificaci\u00f3n no primeiro Gran Premio de M\u00f3naco do equipo, logrando a primeira meta do equipo na F\u00f3rmula Un, terminando en d\u00e9cimo lugar a catro voltas do vencedor Patrick Depailler no Tyrrell.\nTempada 1979.\nAumentaron a dous pilotos, Ren\u00e9 Arnoux uniuse a Jabouille, o equipo seguiu loitando a\u00ednda que Jabouille obtivo unha pole en Sur\u00e1frica. A mediados da tempada, ambos pilotos ti\u00f1an un coche novo co efecto solo, o RS10, e en Dijon para o Gran Premio de Francia o equipo logrou unha brillante actuaci\u00f3n nunha carreira cl\u00e1sica. Os dous Renault estaban nos primeiros postos na cualificaci\u00f3n, e o ga\u00f1ador da pole, Jabouille ga\u00f1ou a carreira, o primeiro piloto en facelo nun coche turbo, mentres que Arnoux e Gilles Villeneuve veronse involucrados nun duelo moi competitivo para o segundo lugar, Arnoux foi superado cerce da li\u00f1a de meta. Mentres Jabouille non volveu a conseguir bos resultados no resto da tempada, Arnoux terminou segundo na seguinte carreira en Silverstone e logo repetiu que en Glen, demostrando que non foi un golpe de sorte.\nTempadas 1980-83.\nArnoux profuncizo nesta mellora en con vitorias consecutivas en Brasil e Sur\u00e1frica, ambas en circu\u00edtos a grande altitude onde os Renault eran dominantes. Jabouille continuou tendo problemas coas retiradas, e os seus \u00fanicos puntos logrounos coa vitoria en Austria. Ao final do ano Jabouille estrelouse con forza no GP do Canad\u00e1 e sufriu graves lesi\u00f3ns nas pernas, o que puxo fin \u00e1 s\u00faa carreira como piloto de Gran Premio. Para ficharon a Alain Prost. Nos seus tres anos co equipo, Prost mostrou a forma que o far\u00eda unha lenda da F\u00f3rmula Un e os Renault estiveron entre os mellores na F\u00f3rmula Un, terminaron d\u00faas veces terceiros no Campionato de Construtores e unha vez segundos. Prost ga\u00f1ou nove carreiras co equipo, mentres que Arnoux engadiu d\u00faas m\u00e1is en . logo de 1982 Arnoux deixou o equipo e marchou a Ferrari, foi substitu\u00eddo polo norteamericano Eddie Cheever. En , Renault e Prost estiveron moi preto de ga\u00f1ar o t\u00edtulo de pilotos, pero finalmente foron superados por Nelson Piquet ( Brabham-BMW) na \u00faltima carreira da tempada en Sur\u00e1frica. Tralo final da tempada, unha empresa de combustible rival, dixo que o combustible utilizado polos Brabham-BMW en Sur\u00e1frica superara o m\u00e1ximo octanaxe de 102 permitido baixo a normativa da F\u00f3rmula Un. BMW alegou que isto era incorrecto e a FISA deu a co\u00f1ecer un expediente de apoio \u00e1 s\u00faa postura. Non se tomaron medidas.\nTempadas 1984-85.\nProst foi despedido dous d\u00edas despois do final da tempada de a ra\u00edz dos seus comentarios p\u00fablicos sobre a falta de desenvolvemento do Renault RE40, que provocou \u00e1 s\u00faa derrota ante Piquet e a derrota do equipo ante Ferrari no campionato de construtores de 1983. Posteriormente, uniuse a McLaren, mentres que Cheever marchou para unirse a Alfa Romeo. O equipo fichou ao franc\u00e9s Patrick Tambay (que deixara Ferrari) e ao ingl\u00e9s Derek Warwick (antes de Toleman). Malia alg\u00fans bos resultados, inclu\u00edndo a pole position de Tambay que foi a \u00faltima do equipo no Gran Premio de Francia de 1984 en Dijon, o equipo non era tan competitivo en e como no pasado, outros equipos fixeron un mellor traballo cos motores turbo, ou m\u00e1is especificamente Lotus e en menor medida Ligier. proporcionou outra novidade na F1, xa que o equipo correu cun terceiro coche en Alema\u00f1a no novo N\u00fcrburgring e montou a primeira c\u00e1mara de a bordo, que permitia conectar en directo coa audiencia de televisi\u00f3n. Pilotado polo franc\u00e9s Fran\u00e7ois Hesnault, o coche s\u00f3 aguantou 8 voltas antes de que un problema co embrague obrigarano a retirarse. En , xurdiron graves problemas financeiros en Renault e na empresa xa non pod\u00edan xustificar os grandes gastos necesarios para manter a competitividade do equipo de carreiras. O CEO Georges Besse recortou a participaci\u00f3n da compa\u00f1\u00eda no equipo de F1 de carreiras e no desenrrolo de motores para a tempada antes de cerrar por completo o equipo da F1 ao final dese ano.\nEquipo Renault F1 (2002-2010).\nO 16 de marzo de 2000, Renault comprou Benetton Formula Limited por 120 $ mill\u00f3ns, para volver \u00e1 F\u00f3rmula Un. A historia do equipo adquirido por Renault comezou en como o equipo Toleman Motorsport, con sede en Witney, Oxfordshire, Inglaterra. En o equipo pasou a chamarse a Benetton Formula, trala compra en pola familia Benetton. En 1992/3 o equipo trasladouse a unhas poucas millas a unha nova base en Enstone. Michael Schumacher ga\u00f1ou o campionato de pilotos co equipo en e . En 1995, o equipo tam\u00e9n ga\u00f1ou o Campionato de Construtores, con Johnny Herbert pilotando xunto a Schumacher.\nRenault continuou utilizando o nome do construtor Benetton nas tempadas e . Ao informar sobre a compra o \"International Herald Tribune\", comentou que \"o equipo non vai presentarse nas carreiras baixo o nome de Renault ata que estea listo para ga\u00f1ar e aproveitar os beneficios de mercadotecnia\" non foi ata que produciuse este cambio de nome.\nTempada 2002.\nEn , Benetton foi renomeado como Renault F1 e disputou a tempada cos pilotos Jarno Trulli e Jenson Button quen anotou 23 puntos na tempada.\nTempada 2003.\nMalia superar ao seu compa\u00f1eiro de equipo durante o ano 2002, Button foi despedido de Renault en . O seu substituto foi o espa\u00f1ol Fernando Alonso, que impresionara como piloto de probas o ano anterior. Alonso ga\u00f1ou o Gran Premio de Hungr\u00eda de 2003, a primeira vez que Renault ga\u00f1aba un Gran Premio desde o Gran Premio de Austria de 1983. Renault durante esta per\u00edodo fixo innovadores dese\u00f1os non est\u00e1ndar tales como o motor 10 cilindros 111\u00b0 para o RS23 de 2003 que foi dese\u00f1ado para reducir eficazmente o centro de gravidade do motor e polo tanto mellorar o manexo do coche. Isto a longo prazo resultou ser demasiado pouco fiable e pesado, polo que Renault regresou a unha li\u00f1a de desenvolvemento m\u00e1is convencional.\nTempada 2004.\nEn , o equipo loitou polo segundo lugar no Campionato de Construtores. Trulli ga\u00f1ou o Gran Premio de M\u00f3naco, pero a s\u00faa relaci\u00f3n con Renault (en particular co director do equipo e ex-representante de Trulli Flavio Briatore) deteriorouse despois de que da s\u00faa falta de consistencia e falta de ritmo na segunda metade do ano, e denunciara un trato de favor do equipo para Alonso (a\u00ednda que a relaci\u00f3n entre os dous compa\u00f1eiros de equipo mant\u00edvose amistosa).\nOs comentaristas apuntan \u00e1 regularidade no Gran Premio de Francia como a pinga final de Briatore, onde Trulli foi superado por Rubens Barrichello na parte final da \u00faltima volta, cun custo para Renault dun dobre podio no seu Gran Premio de casa. En consecuencia, anunciou que se un\u00eda a Toyota para o ano seguinte e, de feito, abandonou Renault cedo, pilotando o Toyota nas d\u00faas \u00faltimas carreiras da tempada . Coa esperanza de asegurar o segundo lugar no Campionato de Construtores, Renault substitu\u00edu a Trulli por Jacques Villeneuve para as tres \u00faltimas carreiras. Con todo, Villeneuve afastado das carreiras de F1 durante case toda a tempada e loitando para aclimatarse rapidamente \u00e1 competici\u00f3n de primeiro nivel, non impresionou, e o equipo terminou terceiro detr\u00e1s do ex equipo de Villeneuve BAR.\nTempada 2005.\nGiancarlo Fisichella foi o substituto de Trulli para a tempada . Aproveitouse dunha sesi\u00f3n de cualificaci\u00f3n afectada pola choiva para ga\u00f1ar a primeira carreira da tempada, o Gran Premio de Australia. Logo Fernando Alonso ga\u00f1ou as seguintes tres carreiras para constru\u00edr unha vantaxe considerable no campionato do mundo de pilotos, facendo dese modo o mesmo para Renault no Campionato de Construtores. Mentres tanto, Fisichella non puido terminar varias carreiras. Logo do GP de San Marino, Renault e Alonso lideraban o campionato atacados por un r\u00e1pido pero fr\u00e1xil equipo McLaren-Mercedes e Kimi R\u00e4ikk\u00f6nen, respectivamente, para o campionato de pilotos. McLaren conseguiu vantaxe no Campionato Mundial de Construtores ao lograr un dobrete no Gran Premio do Brasil, pero que foi a carreira na que Alonso conseguiu o t\u00edtulo de pilotos, convert\u00e9ndose no piloto m\u00e1is novo da historia en facelo. Este logro foi seguido por unha vitoria en China para asegurar o Campionato Mundial de Construtores para Renault logo de que o coche do piloto de McLaren Juan Pablo Montoya quedara moi danado a causa dunha tapa de drenaxe que se afrouxou na pista. Isto rompeu o dominio absoluto de Ferrari durante seis anos nese t\u00edtulo. Foi a primeira vez que Renault ga\u00f1ou o t\u00edtulo como fabricante, e Renault converteuse no segundo construtor franc\u00e9s (despois do triunfo de Matra en ) en ga\u00f1ar o t\u00edtulo.\nTempada 2006.\nFernando Alonso e Giancarlo Fisichella foron retidos para a tempada , mentres que o piloto de probas Franck Montagny foi substitu\u00eddo por Heikki Kovalainen. O coche do equipo de 2006, o R26, cunha caixa de cambios de sete velocidades feita de titanio, foi presentado nun evento de lanzamento o 31 de xaneiro.\nAlonso ga\u00f1ou a primeira carreira, o Gran Premio de Bahrain, as\u00ed como o Gran Premio de Australia e terminou segundo en Malaisia detr\u00e1s do seu compa\u00f1eiro Fisichella lograndor o primeiro dobrete de Renault desde Ren\u00e9 Arnoux e Alain Prost en 1982. Alonso sumou dous segundos postos m\u00e1is, e logo ga\u00f1ou no Gran Premio de Espa\u00f1a e no Gran Premio de M\u00f3naco. Fisichella finalizou 8\u00ba, 6\u00ba e 3\u00ba en San Marino, no Gran Premio de Europa e no Gran Premio de Espa\u00f1a.\nO equipo celebrou o seu 200\u00ba Gran Premio en Silverstone, que foi ga\u00f1ado por Alonso. A medida que avanzaba a tempada de Am\u00e9rica do Norte, Alonso ga\u00f1ou o Gran Premio do Canad\u00e1 en Montreal, Canad\u00e1. No Gran Premio dos Estados Unidos, Ferrari tivo unha vantaxe de rendemento sobre toda a fin de semana. Con todo, Renault foi o m\u00e1is r\u00e1pido de todos os coches que montaban Michelin. Fisichella terminou 3\u00ba, mentres que Alonso terminou 5\u00ba.\nNo Gran Premio de Francia, esper\u00e1base que Renault fose m\u00e1is r\u00e1pido que o Ferrari, pero Ferrari de novo ti\u00f1a a vantaxe. Alonso foi terceiro durante a maior parte da carreira, incapaz de poder desafiar aos Ferrari de Schumacher e Massa. Con todo, un cambio t\u00e1ctico cunha estratexia de d\u00faas paradas en boxes permitiulle pasar a Massa e terminar segundo.\nO 21 de xullo de 2006, a FIA prohibiu o uso do sistema de amortiguaci\u00f3n de masas, desenvolvido e utilizado por primeira vez por Renault e posteriormente utilizado por outros 7 equipos, entre eles Ferrari. Flavio Briatore afirmou que McLaren suscitara a cuesti\u00f3n da legalidade do sistema na FIA. O sistema utilizaba unha resorte de masa montado no cono do nariz para reducir a sensibilidade do coche \u00e1 vibraci\u00f3n. Isto era particularmente eficaz nas curvas e encima das beirarr\u00faas para manter os pneum\u00e1ticos en contacto m\u00e1is pr\u00f3ximo \u00e1 superficie da pista do que ser\u00eda doutro xeito. Con todo comisarios da carreira no Gran Premio de Alema\u00f1a consideraron que o sistema era legal. A FIA anunciou a s\u00faa intenci\u00f3n de apelar esa decisi\u00f3n e Renault anunciou que non correr\u00eda co sistema por temor a un castigo retroactivo se est\u00edmabase o recurso. O rendemento de Renault no Gran Premio de Alema\u00f1a foi un dos peores da tempada; con todo, o equipo culpou \u00e1 formaci\u00f3n de ampolas nos seus pneum\u00e1ticos Michelin en lugar da perda do sistema de amortiguaci\u00f3n de masas. A Corte Internacional de Apelaci\u00f3n da FIA reuniuse en Par\u00eds o 22 de agosto de 2006, para examinar a apelaci\u00f3n feita pola FIA en contra da decisi\u00f3n dos comisarios do Gran Premio de Alema\u00f1a. O Tribunal ditaminou que o uso do dispositivo co\u00f1ecido como amortecedor de masas era unha infracci\u00f3n do artigo 3.15 do Regulamento T\u00e9cnico da F\u00f3rmula Un.\nOs puntos obtidos no Gran Premio do Brasil aseguraron o Campionato de Construtores para Renault en 2006.\nO 16 de outubro de 2006, Renault anunciou que o xigante bancario holand\u00e9s ING substituir\u00eda a Mild Seven como patrocinador oficial durante tres anos a partir de .\nTempada 2007.\nRenault confirmou a Giancarlo Fisichella e Heikki Kovalainen como os seus pilotos para con Nelson Piquet Jr. e Ricardo Zonta como pilotos de probas. O coche de 2007, o R27, presentouse o 24 de xaneiro de 2007, e deu a luz un novo esquema de cores amarelo, azul, laranxa e branco en deferencia \u00e1s cores corporativas de ING. Tam\u00e9n se forneceron motores Renault para o equipo Red Bull Racing para a tempada 2007.\nRenault tivo problemas en comparaci\u00f3n coa s\u00faa forma en tempadas anteriores en Australia, Giancarlo Fisichella terminou a carreira en quinto lugar. O novato Heikki Kovalainen loitou a\u00ednda m\u00e1is que o italiano, trompeou o seu coche mentres persegu\u00eda ao Toyota de Ralf Schumacher e terminou en 10\u00ba lugar. Os resultados non melloraron ata o inicio da fase europea, malia que ambos pilotos terminaron nos puntos na seguinte carreira en Malaisia. Heikki Kovalainen tam\u00e9n tivo problemas en Bahrain, a\u00ednda que a brecha entre el e Fisichella ao final da carreira non foi tan grande como se viu en Melbourne, Fisichella s\u00f3 acabou oitavo. O ritmo do equipo comezou a recuperarse en Barcelona, con ambos pilotos na Q3, e establecendo tempos de volta competitivos na carreira (4\u00aa volta r\u00e1pida para Kovalainen) e chegando a estar 5\u00ba e 8\u00ba, pero un problema id\u00e9ntico en ambos aparellos de combustible, obrig\u00f3unos a realizar paradas adicionais en boxes o cal fixoos caer de novo aos postos 7\u00ba e 9\u00ba.\nO 8 de novembro de 2007, o FIA acusou a Renault F1 de ter informaci\u00f3n t\u00e9cnica de McLaren F1 no seu poder. De acordo coa acusaci\u00f3n, a informaci\u00f3n incl\u00fae o dese\u00f1o e dimensi\u00f3ns cr\u00edticas dos coches de McLaren, as\u00ed como os detalles do sistema de abastecemento de combustible de McLaren, conxunto de engrenaxes, sistema de control hidr\u00e1ulico e a suspensi\u00f3n. A audiencia sobre este asunto tivo lugar en M\u00f3naco o 6 de decembro de 2007. Os cargos aos que se enfrontaba Renault F1, incumprimento do artigo 151c do Regulamento Deportivo, era o mesmo ao que se enfrontou antes McLaren, en 2007 na disputa por espionaxe que involucrou a Ferrari e McLaren. A FIA atopou a Renault F1 culpable de violaci\u00f3n do artigo 151c, pero non penalizou ao equipo.\nTempada 2008.\nAnunciouse o 10 de decembro de 2007 que Fernando Alonso asinara con Renault F1 por . Alonso pilotou xunto ao expiloto de probas Nelson Piquet Jr., e crese que asegurouse o status de n\u00famero un dentro do equipo. O equipo comezou en 2008 de forma similar \u00e1 do ano anterior, Fernando Alonso logrou quedar cuarto na apertura no Gran Premio de Australia como resultado dun erro do anterior empregado de Renault Heikki Kovalainen. Con todo, a forma a\u00ednda estaba moi por baixo da de 2006 durante a primeira metade da tempada 2008. O equipo probou partes novas no Gran Premio espa\u00f1ol, inclu\u00edndo unha nova cuberta de motor, co\u00f1ecida como \"de aleta de tibur\u00f3n\", similar \u00e1 presentada por Red Bull no seu RB4. Alonso logrou cualificarse na primeira fila para esa carreira cunha carga lixeira de combustible, pero retirouse co motor avariado a media carreira. O rendemento na cualificaci\u00f3n na primeira fila de Alonso en Espa\u00f1a foi un raro momento de logro do ex campi\u00f3n do mundo. Ambos coches retir\u00e1ronse no Gran Premio do Canad\u00e1 e Nelson Piquet Jr., retirouse de seis das nove primeiras carreiras, non puido anotar ata o Gran Premio de Francia.\nO Gran Premio de Alema\u00f1a anunciou un cambio na fortuna do equipo. Piquet Jr. beneficiouse do despregue do coche de seguridade para asegurar o primeiro podio do ano de Renault co segundo posto. Os dous pilotos anotaron no Gran Premio de Hungr\u00eda a\u00ednda que non o lograron en Valencia, d\u00faas semanas m\u00e1is tarde. Dous cuartos postos para Alonso en B\u00e9lxica e Italia foron o preludio do Gran Premio de Singapur, no que Alonso beneficiouse do accidente do seu compa\u00f1eiro de equipo (m\u00e1is tarde revelou que fora un erro deliberado para axudar ao espa\u00f1ol. V\u00e9xase: Controversia sobre o accidente de Renault) para lograr a s\u00faa primeira vitoria da tempada, e de Renault por primeira vez desde o Gran Premio do Xap\u00f3n de 2006. Esta vitoria converteu a Alonso e Renault nos primeiros ga\u00f1adores dunha carreira de F\u00f3rmula Un celebrada con luz artificial. Renault subli\u00f1ou o seu regreso \u00e1 parte dianteira no posterior Gran Premio do Xap\u00f3n, no que Alonso mant\u00edvose afastado do erro de Lewis Hamilton na primeira curva para lograr unha nova vitoria. Piquet Jr. terminou cuarto na s\u00faa mellor actuaci\u00f3n no equipo da tempada. Un cuarto posto en China foi seguido por segundo posto de Alonso na \u00faltima carreira da tempada o Gran Premio do Brasil.\nTempada 2009.\nRenault comezou a tempada con grandes esperanzas de loitar polos dous t\u00edtulos mundiais. A\u00ednda que Alonso logrou catro finais nos puntos nas seis primeiras carreiras, pronto quedou claro que esta meta non era realista. A mediados da tempada parec\u00eda coma se Renault av\u00e1nzase, con Alonso marcando a volta r\u00e1pida en Alema\u00f1a e logrando a pole position en Hungr\u00eda, a\u00ednda que cunha pequena carga de combustible. Con todo, Alonso viuse obrigado a retirarse antes de tempo en Hungr\u00eda debido a un fallo da bomba de combustible, logo de entrar a boxes en tres rodas debido a perda dunha roda dianteira que desprendeuse porque quedou mal montada na s\u00faa primeira parada en boxes. En B\u00e9lxica Alonso de novo que parec\u00eda lograr un podio para o equipo, pero tivo que retirarse con outro problema cunha das s\u00faas rodas que resultou danada como consecuencia dun choque na primeira volta con Adrian Sutil. Piquet desenvolveuse mal na primeira metade da tempada e foi substitu\u00eddo por Romain Grosjean para o \u00faltimo terzo da tempada. Nin Piquet nin Grosjean lograron sumar un punto. Un podio en Singapur foi un pequeno consolo no que fora unha tempada frustrante e controvertida para o equipo.\nRenault fora suspendido por unha carreira (Gran Premio de Europa de 2009) debido ao incidente no que Fernando Alonso perdera a roda instalada incorrectamente no Gran Premio de Hungr\u00eda de 2009, con todo, isto foi revogado en apelaci\u00f3n trala decisi\u00f3n da FIA o 17 de agosto de 2009.\nO 4 de agosto, comunicouse a Nelson Piquet Jr. que non \u00eda continuar pilotando para eles o resto da tempada. \"recib\u00edn a notificaci\u00f3n de Renault da s\u00faa intenci\u00f3n de que deixase de conducir para eles na tempada de F1 actual\", lese nun comunicado no sitio web de Piquet. Piquet describira a tempada de F\u00f3rmula Un como \"o peor per\u00edodo da mi\u00f1a carreira\" e criticara ao xefe do equipo Flavio Briatore. Foi substitu\u00eddo polo piloto de probas Romain Grosjean a partir do Gran Premio de Europa.\nLogo do seu primeiro podio do ano en Singapur, Fernando Alonso confirmou que se ir\u00eda de Renault, firmara con Ferrari a partir de ata . Alonso afirmou que po\u00f1er\u00eda fin \u00e1 s\u00faa carreira no xigante italiano, polo que era pouco probable que volvera ao equipo franc\u00e9s. Alonso foi substitu\u00eddo polo piloto polaco Robert Kubica.\nacusaci\u00f3ns de ama\u00f1o de carreiras\nDurante a tempada de 2009, as acci\u00f3ns de Renault F1 durante a tempada de 2008 examin\u00e1ronse polo presunto ama\u00f1o da carreira. A cuesti\u00f3n que rodeou o accidente de Nelson Piquet Jr. durante o Gran Premio de Singapur de 2008, e que o seu compa\u00f1eiro de equipo en Renault Fernando Alonso logrou ga\u00f1ar. Nese momento, Piquet Jr. describira o incidente como un simple erro. Logo de que Piquet Jr. abandonou o equipo Renault en agosto de 2009, xurdiron acusaci\u00f3ns de que este accidente fora deliberado, para dar unha vantaxe a Alonso. Tras unha investigaci\u00f3n da F\u00e9d\u00e9ration Internationale de l'Automobile (FIA) Piquet Jr. declarou que fora consultado polo director do equipo Renault Flavio Briatore e o enxe\u00f1eiro Pat Symonds para po\u00f1er en escena o accidente, o 4 de setembro de 2009 Renault foi acusado de conspiraci\u00f3n e de ama\u00f1o da carreira, e deb\u00e9ron facer fronte ao Consello Mundial de Automobilismo da FIA en Par\u00eds o 21 de setembro de 2009. Inicialmente, Renault e Briatore afirmaron que tomar\u00edan medidas legais contra Piquet Jr. por facer falsas acusaci\u00f3ns, con todo, antes da reuni\u00f3n do 21 de setembro, Renault anunciou que non refutar\u00eda os cargos, e que Briatore e Symonds deixaran o equipo. Na reuni\u00f3n, o Consello expulsou a Renault da F\u00f3rmula Un, pero suspendeu esta sanci\u00f3n por dous anos, o que significaba que Renault ser\u00eda expulsado da F\u00f3rmula Un se ocorr\u00eda un incidente similar antes do final da tempada . A FIA afirmou que Renault probablemente ser\u00eda expulsado da F\u00f3rmula Un se non tomase unha acci\u00f3n r\u00e1pida na expulsi\u00f3n de Briatore e Symonds. Na mesma sesi\u00f3n, Briatore foi expulsado das carreiras da FIA de por vida, mentres que Symonds foi sancionado cunha prohibici\u00f3n de cinco anos. As prohibici\u00f3ns de Briatore e Symonds foron anuladas posteriormente por un tribunal franc\u00e9s en 2010. A FIA, Briatore e Symonds chegaron a un acordo que permitiu a Briatore e Symonds volver \u00e1 FIA en 2011 e \u00e1 F\u00f3rmula Un en 2013.\nTempada 2010.\nEn 2010, Renault vendeu a s\u00faa participaci\u00f3n maioritaria no equipo a Genii Capital, unha empresa de investimentos con sede en Luxemburgo Con todo Renault a\u00ednda conservaba unha participaci\u00f3n do 25% no equipo e continuou como fornecedor de motores. Red Bull Racing confirmou que utilizarian os motores Renault para . Robert Kubica asinou como substituto de Alonso o 7 de outubro de 2009, pero tralo acordo accionarial, Kubica e o seu representante Daniel Morelli pediron aclaraci\u00f3ns sobre a estrutura de xesti\u00f3n antes de comprometerse co equipo. Con todo, no novo ano, deuse a aclaraci\u00f3n e Kubica estaba listo para comprometerse co equipo. O 31 de xaneiro, Vitaly Petrov asinou para ser compa\u00f1eiro de equipo de Kubica, convert\u00e9ndose no primeiro piloto ruso na F\u00f3rmula Un.\nO 5 de xaneiro, Eric Boullier foi anunciado como o novo director do equipo Renault, en substituci\u00f3n de Bob Bell. Que volver\u00eda ao seu antigo papel como director t\u00e9cnico \nNa primeira rolda en Bahrein, Petrov retirouse coa suspensi\u00f3n rota na volta 14, e Kubica terminou no und\u00e9cimo lugar.\nKubica conseguiu o seu primeiro podio co equipo, cun segundo posto en Australia. Petrov retirouse da carreira, logo de trompear no circu\u00edto.\nKubica terminou as seguintes 3 carreiras nos puntos, un cuarto lugar en Malaisia, un 5\u00ba lugar en Xangai, e o 8\u00ba lugar en Barcelona. Petrov anotou pola s\u00faa banda os seus primeiros puntos na F\u00f3rmula 1 na China co seu 7\u00ba lugar, poder\u00eda ser m\u00e1is, pero fixo un trompo cando \u00eda cuarto, con todo, a\u00ednda se recuperou para puntuar.\nLogo de establecer tempos r\u00e1pidos o xoves e o tempo m\u00e1is r\u00e1pido na sesi\u00f3n de adestramentos do s\u00e1bado, seguido polo 2\u00ba lugar na clasificaci\u00f3n, Kubica terminou en 3\u00ba lugar en M\u00f3naco, a s\u00f3 1,6 segundos do vencedor. Petrov retirouse nas \u00faltimas voltas da carreira, pero a\u00ednda as\u00ed clasificouse 13\u00ba.\nVitaly Petrov cualificou e correu por detr\u00e1s de Robert Kubica en case todas as carreiras. Con todo, Petrov atopou unha forma considerable no Gran Premio de Hungr\u00eda de 2010 cando cualificou mellor que Kubica por primeira vez e terminou a carreira en quinto lugar. Con todo, en B\u00e9lxica, Petrov cometeu un erro que terminou cun accidente na primeira sesi\u00f3n de cualificaci\u00f3n cando subiu polos bordos na curva Liege, alegou que estaba probando para ver como eran en mollada e se eran utilizables na s\u00faa volta r\u00e1pida. O seu fracaso para establecer un tempo colocouno 24\u00ba na grella, a\u00ednda que unha penalizaci\u00f3n por cambiar a caixa de cambios no Sauber de Pedro de la Rosa ascendeuno ao 23\u00ba. Con todo, terminou noveno, o que permitiulle acabar nos puntos en tres carreiras consecutivas. En Singapur, Petrov \u00eda s\u00e9timo antes de ser botado f\u00f3ra por Nico H\u00fclkenberg, mentres que Kubica viuse obrigado a realizar unha parada non programada ao final da carreira cunha picada nunha roda, antes de pasar a recuperar case todos os lugares que perdera.\nOs rumores apuntaban ao Campi\u00f3n do Mundo de Kimi R\u00e4ikk\u00f6nen para substitu\u00edr a Petrov en , pero o finland\u00e9s rexeitou iradamente os rumores de que se unir\u00eda ao equipo, e indicaba que estaba molesto porque cr\u00eda que Renault estaba usando o seu nome polo seu propio beneficio e que estas acci\u00f3ns significaban que non competir\u00eda para eles.\nLotus Renault GP (2011).\nTempada 2011.\nO 5 de novembro de 2010, Autosport informou que Renault estaba a piques de reducir a s\u00faa participaci\u00f3n no ano e conv\u00e9rterse soamente nun provedor de motores, co equipo cerrando unha alianza con Lotus Cars para comprar a s\u00faa participaci\u00f3n do 25% no equipo. O acordo conclu\u00edu a principios de decembro de 2010, o equipo pasou a chamarse Lotus Renault GP para 2011, en virtude dun acordo de patrocinio asinado con Lotus Cars ata 2017. Renault continuou apoiando ao equipo fornecendo motores e a s\u00faa experiencia. O nome do chasis Renault continuou utilizandose, coa imaxe de marca Renault no novo esquema de cores negro e o ouro que se utilizou por \u00faltima cando Renault e Lotus un\u00edronse na d\u00e9cada de 1980.\nDurante 2011, o equipo competiu contra outro equipo que estaba usando o nome de Lotus. O equipo, que competiu na tempada 2010 como Lotus Racing (utilizando unha licenza do Grupo Lotus que m\u00e1is tarde foi recindida polo Grupo Lotus) rebautizandose a se mesmo como \"Team Lotus\" para a tempada 2011 logo da compra dos dereitos de propiedade do nome hist\u00f3rico.\nEn xaneiro de 2011, o director do equipo \u00c9ric Boullier anunciou que o equipo correr\u00eda baixo unha licenza brit\u00e1nica en , logo de correr como franceses desde que Renault se fixo cargo en 2002. Isto deixou o deporte sen ning\u00fan equipo baixo licenza francesa por primeira vez desde a tempada de F\u00f3rmula Un. O Grupo Lotus a\u00ednda non adquirira unha participaci\u00f3n no equipo, pero tivo a opci\u00f3n de facelo a finais de . Xunto coa presentaci\u00f3n do seu novo coche, Lotus Renault GP anunciou que contrataran a Jean Alesi como embaixador do equipo e piloto de probas para o proxecto T125.\nO 6 de febreiro de 2011, Robert Kubica resultou gravemente ferido nun accidente durante un rally en Italia. Non estaba claro se \u00eda ser capaz de volver a tempo \u00e1 F\u00f3rmula Un na tempada de 2011. O 16 de febreiro, anunciouse que Nick Heidfeld asinara como substituto de Kubica, mentres que Kubica segu\u00eda contratado polo equipo para o ano 2011.\nO equipo comezou a tempada con forza no Gran Premio de Australia de 2011. Con Petrov logrando o seu primeiro podio na F\u00f3rmula Un, terminando terceiro, Heidfeld terminou duod\u00e9cimo cun coche danado. Heidfeld terminou terceiro na seguinte carreira en Malaisia, mentres que Petrov retirouse a \u00faltima hora, pasou por unha fochanca que lanzou o seu coche polo aire e rompeu a columna de direcci\u00f3n do veh\u00edculo no aterraxe. O equipo tivo unha fin de semana m\u00e1is dif\u00edcil na China, Petrov terminou noveno sa\u00edndo d\u00e9cimo logo dun problema mec\u00e1nico na cualificaci\u00f3n, Heidfeld terminou duod\u00e9cimo. Heidfeld e Petrov terminaron s\u00e9timo e oitavo en Turqu\u00eda, o rendemento de principio de tempada do equipo comezou a desvanecerse. Heidfeld terminou noveno en Espa\u00f1a logo de perderse a cualificaci\u00f3n debido a un incendio na pr\u00e1ctica, mentres que Petrov terminou xusto f\u00f3ra dos puntos no und\u00e9cimo lugar. Heidfeld anotou m\u00e1is puntos en M\u00f3naco co oitavo lugar, mentres que Petrov retirouse logo de quedar atrapado nun accidente con outros coches. Petrov terminou quinto no chuvoso Gran Premio do Canad\u00e1 de 2011, Heidfeld retirouse logo de danar o aler\u00f3n dianteiro do seu coche nunha colisi\u00f3n con Kamui Kobayashi. O equipo sufriu un dif\u00edcil fin de semana en Valencia, Heidfeld anotou un s\u00f3 punto no d\u00e9cimo lugar e Petrov terminou 15\u00ba.\nNovas restricci\u00f3ns sobre o uso dos difusores soprados introduc\u00edronse para o Gran Premio do Reino Unido de 2011, e o equipo viuse gravemente afectado logo de dese\u00f1ar o seu coche en base ao sistema. Heidfeld logrou o 8\u00ba lugar na carreira, e Petrov o 12\u00ba. Heidfeld foi substitu\u00eddo por Bruno Senna para o Gran Premio de B\u00e9lxica de 2011 en agosto. \nO 29 de novembro de 2011, o equipo confirmou que contrataran con \u00e9xito Kimi R\u00e4ikk\u00f6nen como piloto oficial para . O 9 de decembro de 2011, o equipo tam\u00e9n confirmou que Romain Grosjean unir\u00edase a R\u00e4ikk\u00f6nen en 2012. Durante a tempada 2012, o equipo ser\u00eda co\u00f1ecido como o Lotus F1 team.\nRenault Sport Formula 1 Team (2016-2020).\nTempada 2016.\nO 28 de setembro o ano 2015 Renault Sport F1 anunciou que fora asinada unha carta de intenci\u00f3ns entre o Grupo Renault e Gravity Motorsports que \u00e9 propiedade de Genii Capital e nas seguintes semanas ser\u00eda discutida unha transacci\u00f3n de adquisici\u00f3n para que Lotus F1 team (que foi propiedade de Renault ata 2010) na teempada o equipo competira como Renault Sport F\u00f3rmula 1 team. Especulouse que o veterano piloto de F1 Alain Prost, que pilotou para Renault entre e , poder\u00eda ter un papel maior no equipo.\nO 3 de decembro do ano 2015 Renault anunciou que adquirira o equipo Lotus F1 e preparabase para a tempada de F\u00f3rmula Un presentando m\u00e1is informaci\u00f3n a principios de 2016.\nO 3 de febreiro de 2016, Renault deu a co\u00f1ecer a librea de probas para o seu coche de 2016, o Renault RS16, e confirmou a Kevin Magnussen e Jolyon Palmer como os seus dous pilotos oficiais, e ao campi\u00f3n da GP3 de 2015 Esteban Ocon como o seu piloto de reserva, Carmen Jord\u00e1 como o seu piloto de desenvolvemento, e a varios pilotos, inclu\u00edndo o campi\u00f3n en 2015 da F\u00f3rmula Renault 3,5 Oliver Rowland, Jack Aitken, Louis Deletraz e Kevin Jorg como parte da s\u00faa academia de pilotos. Ademais, Bob Bell (antes de Mercedes, Marussia e a encarnaci\u00f3n previa de Renault) foi confirmado como director t\u00e9cnico do equipo e Fr\u00e9d\u00e9ric Vasseur (de ART Grand Prix) como o novo director de carreiras. Renault Sport F1 asociouse principalmente coa Alianza Renault-Nissan. Con todo, tam\u00e9n ten outros patrocinios con socios inclu\u00edndo Bell &amp; Ross, Devialet, EMC, Genii Capital, Infiniti, Total, CD-adapco, Microsoft e Jack &amp; Jones.\nO equipo finalizou a tempada no noveno lugar con 8 puntos.\ntempada 2017.\nO 11 de xaneiro de 2017, Fr\u00e9d\u00e9ric Vasseur abandonou o equipo tras desacordos co persoal do equipo, polo tanto o equipo estivo xestionado polo presidente J\u00e9r\u00f4me Stoll e o director xeral Cyril Abiteboul. \nO 14 de outubro de 2016, anunciouse que Nico H\u00fclkenberg se unir\u00eda ao equipo para a tempada . Kevin Magnussen abandonou o equipo para unirse a Haas, con Jolyon Palmer permanecendo no equipo por segunda tempada, pero foi substitu\u00eddo por Carlos Sainz a partir do Gran Premio dos Estados Unidos de 2017 en diante, despois de lograr un s\u00f3 punto. Sainz tivo un bo debut no Gran Premio dos Estados Unidos, acabando s\u00e9timo e superando ao seu compa\u00f1eiro de equipo que se retirou da carreira. O equipo rematou a tempada no sexto lugar con 57 puntos.\ntempada 2018.\nNico H\u00fclkenberg seguiu pilotando para Renault en 2018 xa que asinou un acordo plurianual o ano anterior. Despois de unirse ao equipo a mediados de tempada en 2017, Carlos Sainz seguiu pilotando para eles en 2018. Finalizaron 4\u00ba no campionato con 122 puntos.\ntempada 2019.\nO 3 de agosto de 2018, anunciouse que o piloto de Red Bull Racing Daniel Ricciardo unir\u00edase ao equipo nun contrato de dous anos para pilotar xunto co seu compa\u00f1eiro H\u00fclkenberg. \nAtormentado por problemas de fiabilidade ao comezo da tempada e por un desempe\u00f1o aerodin\u00e1mico deficiente, o equipo quedou quinto no Campionato de Construtores, sen conseguir escapar do medio da clasificaci\u00f3n. Tam\u00e9n foi de destacar o Gran Premio do Xap\u00f3n de 2019, do que o equipo foi descualificado como resultado do seu sistema autom\u00e1tico de cambio de equilibrio de freos, que se considerou ilegal.\nAo final da tempada, o equipo anunciou cambios no departamento aerodin\u00e1mico do seu equipo como resultado dos fracasos do R.S.19. O director t\u00e9cnico do chasis, Nick Chester, deixou o equipo, co antigo enxe\u00f1eiro de chasis de Ferrari e McLaren Pat Fry e antigo enxe\u00f1eiro de aerodin\u00e1mica de Williams e Ferrari Dirk de Beer un\u00edndose ao equipo.\nTempada 2020.\nO expiloto de Force India e piloto de reserva de Mercedes Esteban Ocon uniuse a Renault para a tempada 2020, por un contrato de varios anos, en substituci\u00f3n de Nico H\u00fclkenberg. En B\u00e9lxica, Renault terminou 4\u00ba e 5\u00ba, anotando 23 puntos nunha soa carreira, a s\u00faa m\u00e1xima puntuaci\u00f3n en calquera carreira como construtor e a s\u00faa primeira volta r\u00e1pida nunha d\u00e9cada. No Gran Premio de Eifel de 2020 no circu\u00edto de N\u00fcrburgring, Ricciardo logrou o terceiro posto, o primeiro podio do equipo desde o Gran Premio de Malaisia de 2011. Ricciardo tam\u00e9n logrou o terceiro posto no Gran Premio da Emilia Roma\u00f1a. Ocon tam\u00e9n logrou o segundo posto no Gran Premio de Sakhir, o seu primeiro podio e terceiro de Renaul na tempada.\nRenault cambiara o seu nome a Alpine para a tempada 2021.\nFornecedor de motores.\nPrimeira era do turbo (d\u00e9cada 1980).\nRenault comezou a fabricaci\u00f3n de motores na f\u00e1brica de Viry-Ch\u00e2tillon en 1976, logo de pechar o antigo departamento de competici\u00f3n de Alpine, que desarrollouse en conxunto co equipo de F\u00f3rmula Un baixo a divisi\u00f3n Renault Sport. Fabricouse o primeiro motor turbo visto na categor\u00eda, o Renault Gordini-EF1 1,5 litros V6, nun momento en que os motores de aspiraci\u00f3n natural de 3 litros eran predominantes. Inicialmente s\u00f3 forneceron motores ao equipo oficial, Renault comezou un programa para clientes en 1983 cando se converteu en fornecedor de motores do Team Lotus. Mecachrome, unha empresa de enxe\u00f1er\u00eda de precisi\u00f3n, preparaba os motores para os equipos clientes.\nA\u00ednda que nun principio non era competitivo, coa contrataci\u00f3n do dese\u00f1ador G\u00e9rard Ducarouge a marca ga\u00f1ou competitividade cara \u00e1 parte posterior da tempada de 1983 en 1984, con Nigel Mansell e Elio de Angelis anotando podios regulares. Ese ano, Renault tam\u00e9n comezou a fornecer motores ao equipo Ligier, que anotou tres puntos en 1984, unha mellora con respecto a non clasificar no campionato de 1983. En 1985 Ayrton Senna uniuse a Team Lotus combinando talento e velocidade, e a pesar dun consumo ineficiente do Lotus 97T lograon oito poles e tres vitorias (d\u00faas de Senna, unha de De Angelis), pero a falta de fiabilidade imped\u00edu o intento de loitar polo t\u00edtulo. O equipo Tyrrell comezou a usar o motor Renault a partir do s\u00e9timo Gran Premio do ano, mentres que Ligier ga\u00f1ou tres podios no Ligier JS25. En 1986, o arist\u00f3crata Johnny Dumfries, foi elixido para ser o novo compa\u00f1eiro de Senna en Lotus logo de que Senna vetara a elecci\u00f3n orixinal de Derek Warwick. M\u00e1is poles e d\u00faas vitorias para o brasileiro seguiron co Lotus 98T, pero o coche segu\u00eda con problemas similares aos do seu predecesor, problemas de fiabilidade e consumo de combustible. Isto imped\u00edu que Lotus sostivera o reto a longo da tempada cos equipos principais McLaren e Williams.\nLogo da tempada 1985, o equipo oficial de Renault abandonou a participaci\u00f3n na F\u00f3rmula Un, pero continuou como fornecedor de motores para Ligier, Tyrrell e Lotus. 1986 viu a presentaci\u00f3n do motor EF15B, que inclu\u00eda unha serie de innovaci\u00f3ns, como o aceso est\u00e1tico e retorno da v\u00e1lvula pneum\u00e1tica. Renault Sport det\u00edvo o programa de motores ao final do ano, logo de anotar 19 poles e 5 vitorias en grandes premios cos equipos dos clientes.\nMotores de aspiraci\u00f3n natural (1990 e 2000).\nRenault retornou como fornecedor de motores de F\u00f3rmula Un en 1989 coa prohibici\u00f3n dos motores turboalimentados, en asociaci\u00f3n co equipo Williams. A f\u00e1brica de Viry produciu o primeiro motor de 3.5 motor V10, o RS1, mentres que outros fabricantes de motores fornec\u00edan, motores V8 ( Ford, Judd e Yamaha), V10 ( Honda), ou V12 (Ferrari e Lamborghini). A combinaci\u00f3n de Williams-Renault anotou a s\u00faa primeira vitoria en mollado no Gran Premio do Canad\u00e1 de 1989, con Thierry Boutsen, e terminou a s\u00faa tempada inicial tam\u00e9n con Boutsen ga\u00f1ando o moi chuvioso Gran Premio de Australia de 1989. Williams ti\u00f1a signos prometedores para os 2 anos seguintes e en , coa axuda da suspensi\u00f3n activa, o Williams-Renault foi o coche ga\u00f1ador do Campionato Mundial, ga\u00f1ando m\u00e1is da metade das carreiras durante a tempada, o seu piloto Nigel Mansell ga\u00f1ou o t\u00edtulo de pilotos. O ex cliente equipo Ligier tam\u00e9n renovou o uso dos motores Renault en 1992. O campionato foi ga\u00f1ado nuevamente por Williams en , usando a tecnolox\u00eda avanzada do coche Williams FW15C, o equipo desenvolvera a tecnolox\u00eda, tal como freos antibloqueo, control de tracci\u00f3n e direcci\u00f3n asistida, xunto co uso do motor RS5 cun redese\u00f1o da admisi\u00f3n e a combusti\u00f3n. Alain Prost ga\u00f1ou o campionato de pilotos logo de ga\u00f1ar 7 das 16 roldas, e o seu compa\u00f1eiro de equipo Damon Hill ga\u00f1ou outros tres grandes premios. A tempada viu morrer ao piloto de Williams Ayrton Senna no Gran Premio de San Marino de 1994, que deixou ao seu inexperto compa\u00f1eiro de equipo Damon Hill como l\u00edder do equipo. Hill estaba a 37 puntos do l\u00edder do campionato Michael Schumacher no Gran Premio de Francia, pero logrou pechar a brecha ata 1 punto antes da \u00faltima carreira en Adelaide. Os dous pilotos colisionaron en medio da pol\u00e9mica e retir\u00e1ronse da carreira, polo que Schumacher logrou o campionato de pilotos mentres que Williams retivo o campionato de construtores.\nEn 1995 as regulaci\u00f3ns dos motores reduciron a tres litros o m\u00e1ximo desprazamento do motor, Renault adaptou o RS7, era m\u00e1is lixeiro e acloparon por primeira vez un acelerador fly-by-wire. Benetton adquiriu os motores Renault de Ligier para e o seu piloto, Michael Schumacher, logrou defender con \u00e9xito o t\u00edtulo de pilotos con 33 puntos sobre o seu rival m\u00e1is pr\u00f3ximo, Damon Hill. Benetton ga\u00f1ou o t\u00edtulo de construtores por 29 puntos, ga\u00f1ando 11 carreiras durante a tempada. Williams ga\u00f1ou as seguintes d\u00faas tempadas, tanto o campionato de pilotos como o campionato de Construtores con Damon Hill ga\u00f1ou o t\u00edtulo en e con Jacques Villeneuve en . Schumacher e outros membros do persoal de Benetton ficharon por Ferrari en 1996, e o equipo terminou na terceira posici\u00f3n en ambos anos.\nRenault abandonou de novo a F1 a finais de 1997 e as evoluci\u00f3ns do seu \u00faltimo motor, o RS9, a\u00ednda se utilizaron por moitos equipos durante as seguintes tempadas. Renault continuou traballando con Mecachrome, que pagou polo desenvolvemento dos motores, e forneceu a Williams baixo o nome Mechachrome. Benetton continuou utilizando os motores coa marca Playlife ata o ano 2000, a\u00ednda que s\u00f3 conseguido varios podios durante esta vez. A empresa de Flavio Briatore Supertec distribu\u00edu os motores desde 1999, Williams e BAR us\u00e1ronos baixo o nome Supertec ese ano, e os coches Arrows us\u00e1ronos no ano 2000. Os motores non tiveron \u00e9xito baixo o control de Supertec, e os equipos cambiaron a outro fornecedor logo dunha tempada.\nLogo da compra do equipo Benetton por Renault, non proporcionaron motores aos clientes ata o , cando asinaron un acordo con Red Bull Racing o 15 de setembro de 2006. Red Bull foi un equipo da metade da t\u00e1boa durante os primeiros dous anos da asociaci\u00f3n, antes de que un cambio na normativa para a tempada de F\u00f3rmula Un que permitiu a Red Bull lograr a s\u00faa primeira vitoria no Gran Premio da China de 2009. Os pilotos Sebastian Vettel e Mark Webber lograron outras cinco vitorias para permitir que o equipo en terminar segundo no Campionato de Construtores. En 2010, Vettel e Red Bull ga\u00f1aron os dous campionatos, polo que foi o noveno t\u00edtulo para un motor Renault, e o primeiro para o RS27.\nEra moderna e volta dos turbos (d\u00e9cada de 2010).\nA finais de 2010, cando Renault vendeu a s\u00faa participaci\u00f3n restante no equipo de F\u00f3rmula Un con sede en Enstone, creou unha compa\u00f1\u00eda subsidiaria en base a f\u00e1brica de motores en Viry-Ch\u00e2tillon co\u00f1ecida como Renault Sport F1. Renault Sport F1 continuou fornecendo motores ao seu ex equipo e a Red Bull, e ampliaron os seus clientes a Lotus Racing ao final de 2010. Red Bull volveu ga\u00f1ar os dous t\u00edtulos en , o Red Bull RB7 foi inalcanzable polos seus opo\u00f1entes, logrou 18 poles ao longo da tempada. Vettel mantivo o liderado do campionato desde a primeira carreira en Australia, e terminou en primeira ou segunda posici\u00f3n en cada Gran Premio ata a s\u00faa carreira de casa en Alema\u00f1a, onde terminou en cuarto lugar. Logo continuou a s\u00faa carreira de podios, coa excepci\u00f3n dunha retirada, ata o final da tempada, mentres que Webber terminaba por detr\u00e1s ag\u00e1s nas d\u00faas \u00faltimas carreiras. En 2012, o equipo Red Bull e Sebastian Vettel foron capaces de lograr dous campionatos por terceira vez, malia que o RB8 non gozar do dominio da tempada anterior e sufriu alg\u00fans problemas de fiabilidade relacionados co alternador do RS27. Ese ano, Williams regresou \u00e1 s\u00faa asociaci\u00f3n con Renault, firmando un acordo para recibir os motores RS27 ata o final de . Red Bull volveu a un ritmo dominante na tempada de 2013 e tanto o equipo como Sebastian Vettel conseguiu o seu cuarto t\u00edtulo consecutivo no Gran Premio da India de 2013.\nRenault desenvolveu un novo motor 1,6 litros V6 turboalimentado, o Renault Energy F1-2014, en li\u00f1a coas novas regulaci\u00f3ns para o 2014. O 21 de xu\u00f1o de 2013, Renault deu a co\u00f1ecer o seu novo motor no Par\u00eds Air Show. Foi nomeado Energy F1 logo do motores de estrada de Renault. Red Bull e Caterham (anteriormente Lotus Racing / Team Lotus) ti\u00f1a ofertas para utilizar motores Renault ata o ano 2016. No Gran Premio de M\u00f3naco de 2013, a Scuderia Toro Rosso anunciou un contrato con Renault para o per\u00edodo 2014-2016.\nDurante o inicio de 2014 nas probas en Xerez os novos motores Renault mostraron problemas tanto nos sistemas de recuperaci\u00f3n de enerx\u00eda como no turbo. Introduc\u00edronse correcci\u00f3ns parciais nas \u00faltimas probas de pretempada en Bahrain, especialmente as actualizaci\u00f3ns de software. Na primeira parte da tempada , o Energy F1-2014 foi obxecto de diversas cr\u00edticas pola s\u00faa escasa fiabilidade e falta de velocidade punta, inclu\u00edndo a do xefe de Red Bull Christian Horner, que describe o comportamento de \"inaceptable\" logo do fracaso do equipo na carreira en casa en Austria. Renault presentou compo\u00f1entes revisados e m\u00e1is actualizaci\u00f3ns de software que trataron de reducir a brecha cos seus rivais.\nEn 2015, Red Bull terminado unilateralmente o seu contrato para o con Renault, basandose na falta de cumprimento do Renault Enegy F1-2015 en comparaci\u00f3n cos seus rivais. Con todo, m\u00e1is tarde renegociouse o seu acordo, os plans de Red Bull de conseguir unha unidade de enerx\u00eda m\u00e1is competitiva fracasaron. En 2016, as unidades de potencia Renault usadas por Red Bull levaran o distintivo TAG Heuer Logo de rescisi\u00f3n do contrato de fornecemento con Renault do motor de 2.016 coa Scuderia Toro Rosso, e o equipo regresou ao seu antigo fornecedor Ferrari.\nResultados do motor de F\u00f3rmula Un cos clientes.\nNegra indican acordos de motor actuais.\nMonoprazas.\nA seguinte galer\u00eda mostra os diferentes modelos que usou Renault na F\u00f3rmula 1."}
{"id": "333367", "revid": "92340", "url": "https://gl.wikipedia.org/wiki?curid=333367", "title": "Vicente V\u00e1zquez Gonz\u00e1lez", "text": "Vicente V\u00e1zquez Gonz\u00e1lez, nado en Baiona e finado en Gondomar o 26 de abril de 1971, foi un industrial e pol\u00edtico galego.\nTraxectoria.\nAdicou a maior parte da s\u00faa vida \u00e1s s\u00faas empresas, entre as que destacaron unha ferreter\u00eda en Baiona e un bar, as\u00ed como a f\u00e1brica de gasosas \"Cruz Verde\" en Gondomar. Alcalde accidental na ausencia do por aquel ent\u00f3n alcalde Jos\u00e9 Rodr\u00edguez de Vicente, na ditadura de Primo de Rivera, dende outubro de 1929 ata a formaci\u00f3n dunha nova corporaci\u00f3n en febreiro de 1930, sendo substitu\u00eddo por Juli\u00e1n Revollar. Foi alcalde de Baiona durante a Segunda Rep\u00fablica e despois de Gondomar no franquismo (1947-1949). Foi condecorado coa Gran Cruz da Orde de Cisneros.\nVida persoal.\nCasou con Isabel Rodr\u00edguez Ante."}
{"id": "333368", "revid": "56817", "url": "https://gl.wikipedia.org/wiki?curid=333368", "title": "La Mui\u00f1eira", "text": "La Mui\u00f1eira foi un semanario editado na Coru\u00f1a en 1875.\nHistoria e caracter\u00edsticas.\nPeri\u00f3dico semanal que apareceu en novembro de 1875. Estaba dirixido por Jos\u00e9 M. Astray."}
{"id": "333373", "revid": "98629", "url": "https://gl.wikipedia.org/wiki?curid=333373", "title": "Esqu\u00edo vermello", "text": "O esqu\u00edo vermello (\"Sciurus vulgaris\") \u00e9 unha especie de mam\u00edfero da orde dos roedores, suborde dos esciuromorfos, familia dos esci\u00faridos, subfamilia dos esciurinos e tribo dos Sciurini, pertencente ao x\u00e9nero \"Sciurus\". \n\u00c9 un roedor fundalmente herb\u00edvoro que vive nas \u00e1rbores, sendo moi com\u00fan en toda Eurasia.\nEn Portugal, o esqu\u00edo vermello desapareceu no s\u00e9culo XVI, pero na d\u00e9cada de 1990 poboaci\u00f3ns vindas de Espa\u00f1a volveron colonizar o norte do pa\u00eds.\nNa Gran Breta\u00f1a en Irlanda e no norte de Italia o seu n\u00famero foi diminu\u00edndo nos \u00faltimos anos, en parte debido \u00e1 introduci\u00f3n do esqu\u00edo cincento americano (\"Sciurus carolinensis). \nPara a s\u00faa situaci\u00f3n en Galicia ver o apartado En Galicia, abaixo.\nTaxonom\u00eda.\nDescrici\u00f3n.\nA especie \"Sciurus vulgaris\" foi descrita en 1758 por Linneo na p\u00e1xina 63 do Volume 1\u00ba da d\u00e9cima edici\u00f3n da s\u00faa obra:\nSubespecies.\n[[Ficheiro:Red Squirrel on tree.jpg|miniatura|250px|Esqu\u00edo vermello en ver\u00e1n]]\n[[Ficheiro:Red Squirrel Urals.jpg|miniatura|250px|Nos Urais, con capa gris de inverno]]\n[[Ficheiro:Squirrel (17026400639).jpg|miniatura|250px|As partes inferiores son xeralmente de cor branca]]\n[[Ficheiro:Die vergleichende Osteologie (1821) Sciurus vulgaris.jpg|miniatura|250px|Esqueleto dun esqu\u00edo vermello]] \nAo longo do tempo describ\u00edronse m\u00e1is de 40 subespecies do esqu\u00edo vermello, pero o statu taxon\u00f3mico dalgunhas destas era incerta. Un estudo publicado en 1971 reco\u00f1ece 16 subespecies, e serviu de base para traballos taxon\u00f3micos posteriores. A\u00ednda que a validez dalgunhas subespecies est\u00e1 etiquetada con incerteza debido \u00e1 gran variaci\u00f3n dos esqu\u00edos vermellos, mesmo dentro da mesma rexi\u00f3n, outras son relativamente distintas e, unha destas, \"S. v. meridionalis\", do sur de Italia, foi elevada \u00e1 categor\u00eda de [[especie]] en 2017, como \"[[Sciurus meridionalis]]\", o esqu\u00edo negro de Calabria.\nNa acutalidade (2021) reco\u00f1\u00e9cense 23 subespecies de esqu\u00edo vermello. \nEstudos [[xen\u00e9tica|xen\u00e9ticos]] indican que outra, \"S. v. hoffmanni\" de [[serra Espu\u00f1a]], no sueste de [[Espa\u00f1a]] ([[Rexi\u00f3n de Murcia]]) (inclu\u00eddo, como se pode ver abaixo, en \"S. v. alpinus\"), merece un reco\u00f1ecemento como especie distinta, \nAs 23 subespecies reco\u00f1ecidas hoxe son as seguintes:\nCaracter\u00edsticas.\n[[Ficheiro:Sciurus vulgaris 02 MWNH 579.jpg|miniatura|250px|Cranio dun esqu\u00edo vermello]]\n[[Ficheiro:Sciurus vulgaris.001 - A Pobra do Carami\u00f1al.jpg|miniatura|250px|Esqu\u00edo na [[Pobra do Carami\u00f1al]]]]\n[[Ficheiro:Squirrel posing.jpg|miniatura|250px|Esqu\u00edo vermello aliment\u00e1ndose]]\n[[Ficheiro:Sciurus vulgaris (Madrid, Spain) 06.jpg|miniatura|250px|Esqu\u00edo no [[Parque del Buen Retiro]] de [[Madrid]]]]\n[[Ficheiro:Eichh\u00f6rnchen auf Schnee.jpg|miniatura|250px|Esqu\u00edo vermello en inverno, na neve]]\nO [[corpo]] de \"Sciurus vulgaris\", \u00e9 flex\u00edbel, e est\u00e1 provisto dunha longa e peluda [[cola (zoolox\u00eda)|cola]]; a [[cabeza]] \u00e9 ancha e arredondada, con [[ollo]]s grandes e [[foci\u00f1o]] chato con numerosas [[vibrisas]]; as [[orella]]s presentan, nas puntas e no inverno, uns penachos de longos pelos. As [[extremidades]] son curtas; nas [[pata]]s anteriores ten catro [[dedo]]s, moi longos, mentres que as posteriores son [[Pentadactilia|pentad\u00e1ctilas]], a\u00ednda que os polgares son reducidos. \u00c9 un animal [[plant\u00edgrado]]. A [[columna vertebral]] \u00e9 moi flexibel, para facilitar os movemntos \u00e1xiles e r\u00e1pidos. O [[cranio]], co aspecto tipico dos roedores, amosa un perfil dorsal moi curvado; as [[ap\u00f3fise]]s postorbitarias est\u00e1n ben difrerenciadas. A f\u00f3rmula dental \u00e9 1.0.2.3/1.0.1.3. Presenta molares tuberculados.\nMide entre os 20 e os 25 cm, sen contar a cola, que mide entre 15 e 20 cm. A s\u00faa masa corporal oscila entre os 230 e os 280 g. \nA [[pelaxe]] \u00e9, na maior\u00eda dos casos, de cor avermellada. Non presenta [[dimorfismo sexual]].\nA longa cola axuda ao esqu\u00edo a equilibrarse e dirixirse cando salta de \u00e1rbore en \u00e1rbore e corre polas ramas; ademais, serve de abrigo, podendo manter ao animal quente durante o sono. \nO esqu\u00edo vermello, como a maior\u00eda dos esqu\u00edos, ten unhas [[garra]]s curvas e afiadas para axudarlle a subir e descender dos troncos das \u00e1rbores, p\u00f3las finas e mesmo paredes das casas. As s\u00faas fortes patas traseiras perm\u00edtenlle saltar ocos entre as \u00e1rbores. O esqu\u00edo vermello tam\u00e9n pode nadar.\nO [[pelaxe]] do esqu\u00edo vermello var\u00eda de cor coa \u00e9poca do ano e o lugar. Hai varios modelos de cor da pelaxe que van da negra \u00e1 vermella. En Europa e Asia coexisten diferentes cores de pelaxe dentro das poboaci\u00f3ns, ao igual que a cor do cabelo nalgunhas poboaci\u00f3ns humanas. A parte inferior do esqu\u00edo \u00e9 sempre de cor branca crema. Muda a s\u00faa pelaxe d\u00faas veces ao ano, cambiando dunha pelaxe de ver\u00e1n m\u00e1is fina, a unha abrigada de inverno, m\u00e1is grosa e escura, coas orellas notabelmente m\u00e1is grandes (unha caracter\u00edstica distintiva destacada desta especie). Unha cor xeral de pelaxe m\u00e1is clara e vermella, xunto cos penachos das orellas (en adultos) e un tama\u00f1o m\u00e1is pequeno, distinguen ao esqu\u00edo vermello euroasi\u00e1tico da especie americana \"[[Sciurus carolinensis]]\" (esqu\u00edo gris).\nDistribuci\u00f3n.\nOs esqu\u00edos vermellos ocupan bosques boreais de [[con\u00edferas]] no norte de Europa e [[Siberia]], preferindo o pi\u00f1eiro silvestre (\"[[Pinus sylvestris]]\"), o abeto do norte, ou vermello (\"[[Picea abies]]\") e o pi\u00f1eiro siberiano (\"[[Pinus sibirica]]\"). No oeste e o sur de Europa at\u00f3panse en bosques [[caducifolio]]s, onde a mestura de especies arb\u00f3reas e arbustivas subministra unha mellor fonte de [[alimento]]s durante todo o ano. Nas [[illas Brit\u00e1nicas]] e en [[Italia]], os bosques catducifolios son agora menos adecuados para esta especie debido \u00e1 competencia na [[alimentaci\u00f3n]] da introducida \"[[Sciurus carolinensis|S. carolinensis]]\".\nDentro da [[pen\u00ednsula ib\u00e9rica]] est\u00e1 presente de maneira m\u00e1is ou menos uniforme, faltando s\u00f3 no cuadrante sueste. Ocupa de forma continua a zona norte peninsular, desde [[Catalu\u00f1a]] at\u00e9 [[Galicia]], e o [[sistema Ib\u00e9rico]] setentrional. Na metade sur est\u00e1 restrinxido aos sistemas monta\u00f1osos con abundantes pi\u00f1eirais, como o [[sistema Central]], a [[serran\u00eda de Cuenca]] e os [[sistemas B\u00e9ticos]].\nBiolox\u00eda.\nComportamento.\n\u00c9 habitante habitual dos bosques de con\u00edferas, a\u00ednda que tam\u00e9n est\u00e1 presente noutras formaci\u00f3ns arb\u00f3reas. Desenvole a s\u00faa actividade durante o d\u00eda buscando e consumindo [[froito]]s, [[semente]]s, [[casca (bot\u00e1nica)|cascas]], [[cogomelo]]s e incluso [[insectos]], [[ovo (biolox\u00eda)|ovos]] e polos de [[aves]], e mesmo [[prea]]s. A cantitade de alimento consumido oscila entre os 55 e os 80 g ao d\u00eda. \nCando abunda a comida, as \"sobras\" g\u00e1rdaas en escondedoiros, xa sexa enterr\u00e1ndoas ou dentro de fendas ou ocos de \u00e1rbores ou rochas, e as come cando o alimento escasea. A\u00ednda que o esqu\u00edo vermello recorda onde est\u00e1n os agochos da comida, a s\u00faa memoria espacial \u00e9 moito menos precisa e duradeira que a do esqu\u00edo gris e, polo tanto, a mi\u00fado ter\u00e1 que buscala cando a necesite, e moitas veces nunca volver\u00e1 a encontrala. (Esta \u00e9 unha das raz\u00f3ns da s\u00faa \"incompetencia alimentaria\" fronte \u00e1 [[especie invasora]]).\nEntre o 60 % e o 80 % do seu per\u00edodo activo ded\u00edcase a buscar os alimentos, e a comelos. O per\u00edodo activo do esqu\u00edo vermello \u00e9 pola ma\u00f1\u00e1 e ao ser\u00e1n e \u00e1 noite. Adita descansar on seu ni\u00f1o (constru\u00eddo con poli\u00f1as de \u00e1rbores e situado na parte alta da copa destes). Ao mediod\u00eda descansa, evitando a calor e a alta visibilidade das [[aves de rapina]], que son un perigo durante esas horas. Durante o inverno este descanso do mediod\u00eda adoita ser moito m\u00e1is breve, o mesmo ausente por completo, a\u00ednda que o clima severo pode facer que o animal permaneza no seu ni\u00f1o durante varios d\u00edas seguidos. Non son territoriais, e as \u00e1reas de alimentaci\u00f3n dos individuos poden superpo\u00f1erse considerabelmente.\nNon [[hibernaci\u00f3n|hiberna]], sen\u00f3n que se mant\u00e9n activo consumindo o que foi almacenando no chan e nos diferentes buratos de \u00e1rbores e rochas. Desenvolve a s\u00faa actividade nas \u00e1rboees, a\u00ednda que non dubida en baixar deles para recoller alimento no chan. Tam\u00e9n nada con soltura, sev\u00edndolle a cola como tem\u00f3n para cambiar a direcci\u00f3n do seu desprazamento. Ao ver a un inimigo, bate a cola e produce ru\u00eddos estrepitosos para que o resto dos seus familiares o saiban.\nReproduci\u00f3n e mortandade.\nO per\u00edodo reprodutivo sucede a fins do inverno e en ver\u00e1n. Unha femia ten d\u00faas camadas por ano, usualmente con tres ou catro cr\u00edas, excepcionalmente seis. A [[xestaci\u00f3n]] dura entre trinta e oito e trinta e nove d\u00edas. As cr\u00edas nacen desvalidas, cegas, xordas, pesando de 10 a 15 g; seu corpo c\u00fabrese de pelo aos 21 d\u00edas, os ollos a as orellas abren despois de tres ou catro semanas, desenvolven a dentci\u00f3n aos 42 d\u00edas, comenzan a comer s\u00f3lido aos 40 d\u00edas a a desteta prod\u00facese entre as oito e as dez semanas.\nOs machos detectan \u00e1s femias en [[estro]] polo seu olor e, a\u00ednda que non hai [[cortexo sexual]] e m\u00faltiples machos van cara a unha soa femia f\u00e9rtil, finalmente o macho dominante, usualmente o m\u00e1is grande do grupo, [[apareamento|apar\u00e9ase]] con ela. Machos e femias apar\u00e9anse m\u00faltiplas veces con moits compa\u00f1eiros. A femia debe acadar unha m\u00ednima masa corporal antes de entrar en estro, e as femiaa m\u00e1is pesadas xeran m\u00e1is cr\u00edas. Se o alimento escasea, a pre\u00f1ez pode perderse. Tipicamente, unha femia produce a s\u00faa primeira camada ao segundo ano de vida.\nA [[esperanza de vida]] \u00e9, por termo medio, de tres anos, a\u00ednda que pode chegar a entre sete e dez en catividade. A supervivencia est\u00e1 fortemente vinculada \u00e1 dispo\u00f1ibilidade de sementes en outono-inverno. Entre o 75 % e o 85 % dos xuven\u00eds morre durante o seu primeiro inverno, e a mortalidade \u00e9 aproximadamente do 50 % para os invernos subseguintes.\nAmeazas.\nEn Gran Breta\u00f1a e Italia a s\u00faa poboaci\u00f3n foi superada pola competencia do esqu\u00edo gris introducido \"[[Sciurus carolinensis]]\". Agora que o esqu\u00edo gris se estableceu no continente, cabe esperar que finalmente se estenda por gran parte da [[\u00e1rea de distribuci\u00f3n]] do esqu\u00edo vermello. Os esqu\u00edos grises non s\u00f3 compiten cos vermellos m\u00e1is pequenos, sen\u00f3n que tam\u00e9n son portadores do \"[[Prarapoxvirus]]\", [[virus]] moi [[pat\u00f3xeno]] para os esqu\u00edos vermellos. Os esqu\u00edos grises poden levar o virus sen verse afectados, e estudos do 2006 no [[Reino Unido]] demostraron que o 61 % dos esqu\u00edos grises aparentemente sans estiveron expostos ao virus e poden ser portadores del. Cando o virus est\u00e1 presente, o esqu\u00edo gris pode substitu\u00edr ao esqu\u00edo vermello 20 veces m\u00e1is r\u00e1pido que a taxa de substituci\u00f3n normal. Este virus a\u00ednda non se rexistrou en Italia.\nNo [[Xap\u00f3n]] esta especie v\u00e9ndese con frecuencia como [[animal de compa\u00f1\u00eda]], xa que foi importada do continente, polo que o risco de propagaci\u00f3n desta especie polo Xap\u00f3n \u00e9 alto, polo que xera moita preocupaci\u00f3n polo seu impacto no \"[[Sciurus lis]]\" nativo.\nEn [[Mongolia]] a caza insost\u00edbel da especie para a comercializaci\u00f3n das s\u00faas peles \u00e9 unha ameaza. Os rexistros dos niveis de caza entre 1942 e 1960 est\u00e1n dispo\u00f1ibles en Stubbe (1965), a\u00ednda que os niveis de caza actuais non son co\u00f1ecidos.\nEstado de conservaci\u00f3n.\nA [[Uni\u00f3n Internacional para a Conservaci\u00f3n da Natureza e dos Recursos Naturais]] (UICN) cualifica o status desta especie como \"LC\" (pouco preocupante) considerando que ten un tama\u00f1o de poboaci\u00f3n grande e unha \u00e1rea de distribuci\u00f3n ampla, e non se co\u00f1ecen amezas xeneralizadas na actualidade.\nEn Galicia.\nA subespecie que habita en [[Galicia]] \u00e9 \"Sciurus vugaris alpinus\" .\n[[Ficheiro:MattiParkkonen Orava.jpg|miniatura|250px|\"Sciurus vulgaris alpinus\" en pelaxe de inverno, a subespecie propia de Galicia]]\nEst\u00e1 presente nos [[bosque]]s de case toda a comunidade galega, especialmente en toda a [[provincia de Lugo]], en boa parte da de [[provincia da Coru\u00f1a|Coru\u00f1a]], e no norte das provincias de [[provincia de Ourense|Ourense]] e de [[provincia de Pontevedra|Pontevedra]], sendo com\u00fan nestas zonas. Nos \u00faltimos anos aumentou progresiva e vertixinosamente a s\u00faa distribuci\u00f3n, pasando a ser unha especie desco\u00f1ecida polos paisanos en moitas zonas galegas ([[L\u00f3pez Seoane]] consider\u00e1baa rara nos extensos bosques das provincias de Ourense e Pontevedra, a ser en 1989 amplamente co\u00f1ecida e vista en numerosas ocasi\u00f3ns. Incluso \u00e1s veces p\u00f3dese ver na [[carballeira de Santa Susana]] de [[Santiago de Compostela|Santiago]].\nEn efecto, hai m\u00e1is de 25 anos, a especie deb\u00eda ter unha distribuci\u00f3n moi limitada na [[serra dos Ancares]] e nos lindes con [[Asturias]], desde onde comezar\u00eda a s\u00faa expansi\u00f3n.\nIncluso Garz\u00f3n-Heidt \"et al\"., no ano 1971, consideraban a especie como [[extinta]] nos Ancares. E Bas \"et al\"., en 1978, dana como ausente na [[serra do Courel]]. Por\u00e9n, a existencia dos nomes de \"esquiu\", co que se co\u00f1ece \u00e1 especie na zona da [[A Fonsagrada|Fonsagrada]], e o de \"arda\", nas \u00e1reas de [[Palas de Rei]] e [[Monterroso]], como nomes patrimoiais galegos, aseguran a presenza da especie nestas zonas desde antigo. \nNomes populares galegos.\nSegundo o \"Atlas de vertebrados de Galicia\", ademais de esqu\u00edo, o nome m\u00e1is usado, tam\u00e9n se empregan esquiu, esquivo e arda. E, segundo o [[blog]] \"rios-galegos.com\", esqu\u00edo, esquiu, esquivo, esguiro, arda e ardela.\nNota: O nome aqu\u00ed empregado \u00e9 o que utilizan os [[naturalista]]s galegos, de xeito semellante a como se fai noutros idiomas, para ditinguirmos esta especie das moreas de \"esqu\u00edos\" (e non unicamente aos do x\u00e9nro \"[[Sciurus]]\", sen\u00f3n a moitos m\u00e1is).\nH\u00e1bitat e alimentaci\u00f3n.\nO esqu\u00edo vermello en Galicia ocupa sempre [[h\u00e1bitat]]s [[bosque|forestais]], fundamentalmente [[pi\u00f1eiro|pi\u00f1eirais]], pero tam\u00e9n se encontra tanto en [[bosque]]s [[caducifolio]]s como [[bosque|mixtos]], desde o [[nivel do mar]] at\u00e9 os 1 000 m de altitude na [[serra do Xistral]]. A s\u00faa [[dieta]] \u00e9 principalmente [[Vexetarianismo|vexetal]], a base de [[semente]]s de [[pi\u00f1eiro]]s de d\u00faas [[especies]] do [[genus|x\u00e9nero]] \"[[Pinus]]\", \"[[Pinus pinaster|P. pinaster]]\" e \"[[Pinus sylvestris|P. sylvestris]]\", [[Noz (froito da nogueira)|noces]], [[landra]]s, [[casta\u00f1a]]s, fabucos ([[froito]]s de [[faia]]s), [[cogomelo]]s, [[casca (bot\u00e1nica)|cascas]] de \u00e1rbores e [[xema (bot\u00e1nica)|gromos]], pero inclu\u00edndo tam\u00e9n achegas [[animal|animais]], como [[caracol|caracois]], [[insectos]], [[ovo (biolox\u00eda)|ovos]] e polos de [[aves]], e incluso [[prea]]s. \nReproduci\u00f3n.\nReprod\u00facese entre xaneiro e xullo; a [[xestaci\u00f3n]] dura de 36 a 42 d\u00edas, ao cabo dos cales as femias m\u00e1is vellas paren no seu ni\u00f1o de 3 a 5 cr\u00edas por camada, que poden ser estas unha ou d\u00faas por ano. A femias novas cr\u00edan unha soa vez ao ano, parindo s\u00f3 d\u00faas cr\u00edas. O ni\u00f1o, circular, duns 30 cm de di\u00e1metro, cotr\u00faeno con poli\u00f1as de \u00e1rbores e arbustos, herbas e mofos, e sit\u00faano na zona alta da copa das \u00e1rbores, achegado ao [[tronco (\u00e1rbore)|toro]]; usualmente contr\u00faeno en \"[[Pinus pinaster]]\" na Galicia media e sobre \"[[Pinus sylvestris|P. sylvestris]]\" na alta monta\u00f1a. \nLonxevidade.\nPoden acanzar unha [[lonxevidade]] duns 6 anos. \nInimigos.\nOs seus principais inimigos son as [[aves de rapina]]. O esqu\u00edo vermello debe constitu\u00edr unha boa fonte de mantenza para varios [[depredaci\u00f3n|predadores]], sobre todo para as [[rapaces di\u00farnas]], e tam\u00e9n para os [[mam\u00edferos]] [[carn\u00edvoros]] forestais.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Sciurus]]\n[[Categor\u00eda:Mam\u00edferos de Galicia]]\n[[Categor\u00eda:Mam\u00edferos de Europa]]\n[[Categor\u00eda:Mam\u00edferos de Asia]]\n[[Categor\u00eda:Taxons descritos por Linn\u00e9]]\n[[Categor\u00eda:Animais descritos en 1758]]"}
{"id": "333376", "revid": "1131", "url": "https://gl.wikipedia.org/wiki?curid=333376", "title": "Desfiladeiro dos Gaitanes", "text": "O desfiladeiro dos Gaitanes \u00e9 un can\u00f3n escavado polo r\u00edo Guadalhorce na provincia de M\u00e1laga, en Andaluc\u00eda, entre os termos municipais de Ardales, Antequera e \u00c1lora. Ten acceso desde o norte polos encoros do Guadalhorce, e desde o sur pola aldea de El Chorro. Nos tramos m\u00e1is angostos, tan s\u00f3 ten 10 metros de anchura e alcanza m\u00e1is de 400 metros de altura.\nHistoria.\nA construci\u00f3n dunha canle de auga desde os encoros do norte ata El Chorro, para aproveitar aqu\u00ed o desnivel nunha central hidroel\u00e9ctrica, levou aparellado un cami\u00f1o de mantemento da devandita canle, co\u00f1ecido como Caminito del Rey porque a obra foi inaugurada polo rei Afonso XIII o 21 de maio de 1921. Este cami\u00f1o de m\u00e1is de 3 quil\u00f3metros de lonxitude ten unha parte vertixinosa, de barras de aceiro e plataformas de formig\u00f3n cravadas na parede vertical e unha ponte sobre o mesmo desfiladeiro sobre a canle de auga. O cami\u00f1o rehabilitado abriuse ao p\u00fablico o 28 de marzo de 2015.\nAta a chegada do AVE, o desfiladeiro era o \u00fanico acceso ferroviario a M\u00e1laga capital desde o interior de Espa\u00f1a, cun largo t\u00fanel escavado na parede leste do desfiladeiro. Na actualidade existe outro t\u00fanel de 1 quil\u00f3metro, m\u00e1is ao leste, baixo a serra de Huma, para o acceso ferroviario do AVE.\nCine.\nA paraxe foi obxecto dalgunhas rodaxes cinematogr\u00e1ficas:"}
{"id": "333378", "revid": "12452", "url": "https://gl.wikipedia.org/wiki?curid=333378", "title": "Serra das Neves", "text": ""}
{"id": "333379", "revid": "98629", "url": "https://gl.wikipedia.org/wiki?curid=333379", "title": "Ardales", "text": "Ardales \u00e9 un concello espa\u00f1ol da provincia de M\u00e1laga, na comunidade aut\u00f3noma de Andaluc\u00eda. Est\u00e1 situado nos contrafortes setentrionais da serra das Neves na s\u00faa transici\u00f3n cara aos encoros do Guadalhorce e entre os concellos de \u00c1lora, Teba e Casarabonela.\nEn 2015 ti\u00f1a unha poboaci\u00f3n de 2.527 habitantes. At\u00f3pase a unha altitude de 445 metros sobre o nivel do mar e a 52\u00a0km da capital provincial, M\u00e1laga.\nEntre os seus lugares de interese cabe destacar o Castelo da Pe\u00f1a, do s\u00e9culo IX, o poboado rupestre de Bobastro, os encoros do Guadalhorce, o Caminito del Rey e a cova prehist\u00f3rica Do\u00f1a Trinidad."}
{"id": "333380", "revid": "10599", "url": "https://gl.wikipedia.org/wiki?curid=333380", "title": "Guadalhorce", "text": ""}
{"id": "333381", "revid": "1131", "url": "https://gl.wikipedia.org/wiki?curid=333381", "title": "\u00c1lora", "text": "\u00c1lora \u00e9 un concello espa\u00f1ol da provincia de M\u00e1laga, na comunidade aut\u00f3noma de Andaluc\u00eda. Est\u00e1 situado no centro da provincia, na comarca do Valle del Guadalhorce.\nEn 2015 ti\u00f1a unha poboaci\u00f3n de 13.003 habitantes. At\u00f3pase a unha altitude de 222 metros sobre o nivel do mar entre tres grandes outeiros xunto ao r\u00edo Guadalhorce.\nEntre os seus lugares de interese cabe destacar o Desfiladeiro dos Gaitanes co seu Caminito del Rey e o castelo de \u00c1lora."}
{"id": "333383", "revid": "89787", "url": "https://gl.wikipedia.org/wiki?curid=333383", "title": "Caminito del Rey", "text": "O Caminito del Rey \u00e9 un paso constru\u00eddo nas paredes do desfiladeiro dos Gaitanes, xunto \u00e1 aldea de El Chorro, o cal serve de l\u00edmite entre os termos municipais de Ardales, \u00c1lora e Antequera, na provincia de M\u00e1laga.\nTr\u00e1tase dunha pasarela peonil de m\u00e1is de 3 quil\u00f3metros, encostada \u00e1 roca no interior dun can\u00f3n, con tramos dunha anchura de apenas 1 metro, colgando ata 100 metros de altura sobre o r\u00edo Guadalhorce, nunhas paredes case verticais. O paso do tempo produciu unha gran deterioraci\u00f3n, case todo o percorrido estaba sen varanda e hab\u00eda segmentos derrubados, quedando s\u00f3 a viga de soporte. En 2014 inici\u00e1ronse obras para lograr a s\u00faa rehabilitaci\u00f3n, constru\u00edndose unha nova pasarela con paneis de madeira ao longo do seu percorrido. Os traballos finalizaron no primeiro trimestre de 2015 e a s\u00faa apertura efectuouse en marzo dese ano. P\u00f3dense realizar excursi\u00f3ns previa reserva.\nO cami\u00f1o constru\u00eduse entre 1901 e 1905 para facilitar o paso dos operarios de mantemento, transporte de materiais e vixilancia dos saltos do Gaitanejo e El Chorro, pertencentes \u00e1 Sociedade Hidroel\u00e9ctrica de El Chorro. En 1921 o rei Afonso XIII foi \u00e1 inauguraci\u00f3n da presa do Conde do Guadalhorce cruzando para iso o cami\u00f1o previamente constru\u00eddo, ou polo menos visitouno. A partir deste momento empez\u00f3uselle a chamar \"Caminito del Rey\". Varios accidentes mortais levaron \u00e1 Xunta de Andaluc\u00eda a pechar o cami\u00f1o en 2001. Mant\u00edvose pechado ao p\u00fablico ata 2015."}
{"id": "333385", "revid": "25871", "url": "https://gl.wikipedia.org/wiki?curid=333385", "title": "Gianni Infantino", "text": "Gianni Infantino, nado en Brig-Glis o 23 de marzo de 1970, \u00e9 un avogado su\u00edzo de ascendencia italiana vinculado administrativamente ao mundo do f\u00fatbol.\nTraxectoria.\nEntre 2009 e 2016 foi o secretario xeral da UEFA.\nO 26 de outubro de 2015, recibiu o apoio do Comit\u00e9 executivo da UEFA \u00e1 s\u00faa candidatura \u00e1 Presidencia da FIFA no Congreso extraordinario da FIFA, celebrado en febreiro de 2016. As\u00ed, o 26 de febreiro de 2016 converteuse, por votaci\u00f3n (cun 55 % dos sufraxios), en presidente da FIFA; o seu rival foi salm\u00e1n Al-Khalifa."}
{"id": "333386", "revid": "22570", "url": "https://gl.wikipedia.org/wiki?curid=333386", "title": "El Chorro", "text": "El Chorro \u00e9 unha aldea pertencente ao municipio de \u00c1lora situada \u00e1 beira dun encoro sobre o r\u00edo Guadalhorce, preto de Ardales, na provincia de M\u00e1laga. En 2012 ti\u00f1a unha poboaci\u00f3n de 245 habitantes.\n\u00c9 un dos principais centros de escalada sobre roca de Europa debido a estar situado xunto ao Desfiladeiro dos Gaitanes. Ao f\u00edo deste desfiladeiro at\u00f3pase o Caminito del Rey, co\u00f1ecido polo seu perigo e reaberto ao p\u00fablico en marzo de 2015. Hai unha estaci\u00f3n de tren na aldea que conecta con M\u00e1laga e Sevilla."}
{"id": "333389", "revid": "25871", "url": "https://gl.wikipedia.org/wiki?curid=333389", "title": "Juan Carlos Taibo", "text": "Juan Carlos Taibo L\u00f3pez, nado na Coru\u00f1a o 8 de xaneiro de 1975, \u00e9 un xogador galego de f\u00fatbol sete. Conta cunha\u00a0incapacidade: ten e \u00e9 un xogador de tipo C8. Xogou no equipo espa\u00f1ol de f\u00fatbol sete nos Xogos Paral\u00edmpicos de Ver\u00e1n de 1996, celebrados en Atlanta, Estados Unidos. O seu equipo acabou terceiro despois de que xogar contra os Estados Unidos e ga\u00f1ar 2-1."}
{"id": "333391", "revid": "6939", "url": "https://gl.wikipedia.org/wiki?curid=333391", "title": "Trofeo Conde de Fenosa", "text": ""}
{"id": "333392", "revid": "23204", "url": "https://gl.wikipedia.org/wiki?curid=333392", "title": "Sant Pol de Mar", "text": "Sant Pol de Mar \u00e9 un concello espa\u00f1ol da costa do Maresme, na provincia de Barcelona, Catalu\u00f1a. Limita con Calella ao norte, Sant Cebri\u00e0 de Vallalta ao oeste, Canet de Mar ao sur e co mar Mediterr\u00e1neo ao leste.\nA s\u00faa orixe e a do seu nome est\u00e1 no mosteiro de Sant Pau, constru\u00eddo no s\u00e9culo X."}
{"id": "333393", "revid": "85894", "url": "https://gl.wikipedia.org/wiki?curid=333393", "title": "Sant Iscle de Vallalta", "text": "Sant Iscle de Vallalta \u00e9 un concello espa\u00f1ol da provincia de Barcelona, en Catalu\u00f1a, pertencente \u00e1 comarca do Maresme.\nXeograf\u00efa.\nLimita ao norte con Sant Celoni, ao noroeste con Vallgorguina, ao oeste con Arenys de Munt, ao suroeste con Arenys de Mar, ao sur con Canet de Mar e ao leste con Sant Cebri\u00e0 de Vallalta. Unha parte do concello forma parte do Parque Natural do Montnegre e o Corredor."}
{"id": "333394", "revid": "47401", "url": "https://gl.wikipedia.org/wiki?curid=333394", "title": "Antonio de Mesa", "text": "Antonio de Mesa y \u00c1lvarez, nado en Madrid o 30 de outubro de 1862 e finado na mesma cidade en 1939, foi un arquitecto espa\u00f1ol.\nTraxectoria.\nEra fillo do enxe\u00f1eiro dos ferrocarr\u00eds do Noroeste Pedro Antonio de Mesa Arroquia e de Amelia \u00c1lvarez Ruiz.\nEstudou na Escola Superior de Arquitectura entre 1880 e 1887. En 1888 presentou un primeiro proxecto de fin de carreira que foi rexeitado, mais o ano seguinte conseguiu o t\u00edtulo con \u201cProyecto de Bolsa\u201d.\nFoi arquitecto municipal da Coru\u00f1a e arquitecto de Facenda e membro da Academia Provincial de Belas Artes da Coru\u00f1a. En 1923 volveu a Madrid.\nObra.\nA s\u00faa obra m\u00f3vese entre o eclecticismo e o modernismo. Durante a s\u00faa estad\u00eda na Coru\u00f1a realizou o novo edificio da Terraza, a escalinata do Obelisco dos Cant\u00f3ns e a reforma da f\u00e1brica de tabacos (1910).\nFoi o autor tam\u00e9n do lavadoiro p\u00fablico do Parrote (1895-1896), xa desaparecido, e colaborou co enxe\u00f1eiro Diego Fern\u00e1ndez Herce nas obras da d\u00e1rsena e o varadoiro do Parrote. O seu proxecto para o mercado de Santo Agosti\u00f1o (1910-1911) non foi constru\u00eddo.\nTam\u00e9n asinou os proxectos para o edificio de vivendas modernistas situado na Avda. de Oza n\u00ba. 130 e para a casa modernista lindeira situada no n\u00ba. 152."}
{"id": "333395", "revid": "54336", "url": "https://gl.wikipedia.org/wiki?curid=333395", "title": "A Terraza (A Coru\u00f1a)", "text": "A Terraza \u00e9 un edificio situado nos Xard\u00edns de M\u00e9ndez N\u00fa\u00f1ez da Coru\u00f1a.\nHistoria.\nEn 1919 decidiuse ampliar o quiosco de madeira situado no lugar da Terraza. Con este motivo, Manuel Fern\u00e1ndez Cando adquiriu a concesi\u00f3n. O proxecto inicial foi de Antonio de Mesa, modificado polo director de obras, Pedro Mari\u00f1o.\nO 21 de xaneiro de 1920 o concello devolveu os planos tras decidir que era preferible a construci\u00f3n dun edificio novo en lugar de reformar o xa existente, que foi trasladado a Sada o ano seguinte. O novo proxecto de Antonio de Mesa foi aprobado finalmente e a obra realizouse entre 1921 e 1922. A inauguraci\u00f3n tivo lugar o 30 de xu\u00f1o de 1922, cun concerto dun sexteto dirixido polo violinista Corvino.\nDescrici\u00f3n.\nO edificio \u00e9 de estilo ecl\u00e9ctico, realizado en cemento armado. Consta dun cadrado central con d\u00faas \u00e1s. A ornamentaci\u00f3n \u00e9 abundante e o edificio est\u00e1 coroado con torres.\nUso.\nDurante o Franquismo o edificio foi sede dos estudios de Radio Nacional (ata 1943) e sede da delegaci\u00f3n sindical de FET-JONS.\nDende 1985 no edificio est\u00e1 a delegaci\u00f3n de RTVE. En 2022 foi escollida como sede da Axencia Espa\u00f1ola de Supervisi\u00f3n da Intelixencia Artificial "}
{"id": "333396", "revid": "23204", "url": "https://gl.wikipedia.org/wiki?curid=333396", "title": "Sant Vicen\u00e7 de Montalt", "text": "Sant Vicen\u00e7 de Montalt (ata 1935 \"Sant Vicen\u00e7 de Llavaneres\") \u00e9 un concello espa\u00f1ol da provincia de Barcelona, en Catalu\u00f1a, pertencente \u00e1 comarca do Maresme. At\u00f3pase na costa, 41\u00a0km ao nord\u00e9s da cidade de Barcelona.\nXeograf\u00eda.\nLimita ao norte con Dosrius, Arenys de Munt e Arenys de Mar, ao oeste con Sant Andreu de Llavaneres, ao leste con Caldes d'Estrac e ao sur co mar Mediterr\u00e1neo."}
{"id": "333397", "revid": "89787", "url": "https://gl.wikipedia.org/wiki?curid=333397", "title": "\u00c9rica Esmor\u00eds", "text": "\u00c9rica Esmor\u00eds, nada na Coru\u00f1a en xullo de 1977, \u00e9 unha escritora galega.\nTraxectoria.\nEstudou na Universidade de Santiago, campus de Lugo, exerceu como veterinaria durante un tempo e traballou nos departamentos de gui\u00f3n e direcci\u00f3n en varias produtoras audiovisuais galegas."}
{"id": "333398", "revid": "89787", "url": "https://gl.wikipedia.org/wiki?curid=333398", "title": "Diola", "text": "diola \u00e9 unha banda de rock galega procedente de Pontevedra e formada no ano 2015. O grupo est\u00e1 composto por tres dos exmembros de Unicornibot (Alex Gayoso, To\u00f1o Magari\u00f1os e Gon Goitia), que presentaron o seu novo proxecto pouco despois da s\u00faa disoluci\u00f3n en decembro de 2014. No mes de setembro de 2015 publicaron o seu EP de estrea, \"eh!\", formado por catro temas. En febreiro de 2017 a banda fichou polo selo independente catal\u00e1n BCore Disc, que publicou o seu \u00e1lbum de estrea, titulado \"diola\", o 19 de maio."}
{"id": "333400", "revid": "5863", "url": "https://gl.wikipedia.org/wiki?curid=333400", "title": "Hora de ver\u00e1n", "text": ""}
{"id": "333402", "revid": "89787", "url": "https://gl.wikipedia.org/wiki?curid=333402", "title": "Eledone", "text": "Eledone \u00e9 un x\u00e9nero de moluscos cefal\u00f3podos da familia dos octop\u00f3didos.\nAs s\u00faas especies distrib\u00faense principalmente polo oc\u00e9ano Atl\u00e1ntico (norte e sur), ag\u00e1s unha delas, \"E. palari\", que se rexistrou desde o suroeste do oc\u00e9ano Pac\u00edfico e o \u00cdndico oriental, at\u00e9 augas ao redor de Indonesia e Australia, e outra, \"E. microsicya\", no oc\u00e9ano \u00cdndico occidental.\nTaxonom\u00eda.\nDescrici\u00f3n.\nO x\u00e9nero \"Eledone\" foi descrito en 1817 polo zo\u00f3logo e bi\u00f3logo mari\u00f1o ingl\u00e9s William Elford Leach.\nEtimolox\u00eda.\nLeach tirou o nome cient\u00edfico latino \"Eledone\" do grego antigo \u1f10\u03bb\u03b5\u03b4\u03ce\u03bd\u03b7 \"eled\u00f3n\u0113\", nome dunha certa especie de polbo.\nEspecies.\nSegundo o World Register of Marine Species (WoRMS), reco\u00f1\u00e9cense na actualidade as seguientes especies: \nPor\u00e9n, o Sistema Integrado de Informaci\u00f3n Taxon\u00f3mica (SIIT, ou ITIS, en ingl\u00e9s) considera como v\u00e1lidas as especies:\nAntigamente consider\u00e1base tam\u00e9n como membros deste x\u00e9nero as especies \"Eledone aldrovandi\" , hoxe identificada con \"Eledone cirrhosa\" . e \"Eledone thysanophora\" , aceptada hoxe como \"Eledone schultzei\" . \nPolo que respecta a \"Eledone nigra\", tr\u00e1tase dunha especie case desco\u00f1ecida, descrita polo zo\u00f3logo brit\u00e1nico William Evans Hoyle en 1910, da que se examinaron un macho e seis femias, exemplares que foron capturados na ba\u00eda de Luderitz, Namibia, e que s\u00f3 se registrou posteriormente, en 1938, 1941 e 1991, sempre na citada ba\u00eda.\nEn Galicia.\nEn augas galegas, de todas as especies citadas m\u00e1is arriba s\u00f3 se rexistrou \"Eledone cirrhosa\" (Lamarck, 1798), citada como \"Eledone aldrovandii\" (Raf.) por R\u00edos Panisse, e como \"Eledone cirrosa\" (Lamarck, 1798) e \"Eledone aldrovandii\" (Lamarck) por R. Ramonell. que vive en areais na zona da plataforma continental, onde \u00e9 moi abundante e obxecto de pesca."}
{"id": "333404", "revid": "22795", "url": "https://gl.wikipedia.org/wiki?curid=333404", "title": "Eledoninae", "text": ""}
{"id": "333408", "revid": "89787", "url": "https://gl.wikipedia.org/wiki?curid=333408", "title": "Eledoninos", "text": "A dos eledoninos (\"Eledoninae\") \u00e9 unha subfamilia de moluscos cefal\u00f3podos da familia dos octop\u00f3didos.\nClasificaci\u00f3n.\nA subfamilia foi descrita en 1921 por G. Grimpe, G., en \"Teuthologische Mitteilungen VII. Systematische ubersicht der Nordsee-Cephalopoden\". \"Zoologischer Anzeiger\" 52 (12/13): 297-305.\nNa actualidade, reco\u00f1\u00e9cense na subfamilia os x\u00e9neros seguintes:\nSubfamilia \"Eledoninae\" "}
{"id": "333413", "revid": "22795", "url": "https://gl.wikipedia.org/wiki?curid=333413", "title": "Alcide Charles Victor Marie Dessalines d'Orbigny", "text": ""}
{"id": "333426", "revid": "91406", "url": "https://gl.wikipedia.org/wiki?curid=333426", "title": "Octop\u00f3didos", "text": "A dos octop\u00f3didos (\"Octopodidae\") \u00e9 unha familia de moluscos da superfamilia dos octopodoideos, da orde dos cefal\u00f3podos.\nEsta familia agrupa \u00e1 maior parte das especies co\u00f1ecidas de polbos.\nClasificaci\u00f3n.\nA familia foi descita en 1840 polo naturalista, zo\u00f3logo, malac\u00f3logo, xe\u00f3logo, paleont\u00f3logo, arque\u00f3logo, antrop\u00f3logo e explorador franc\u00e9s Alcide Charles Victor Marie Dessalines d'Orbigny. (V\u00e9xase \"Ligaz\u00f3n externa\").\nNa actuaalidade adm\u00edtese que comprende \u00e1s cinco subfamilias seguintes:\nFamilia \"Octopodidae\" \nGaler\u00eda.\nDiversas especies de octop\u00f3didos"}
{"id": "333427", "revid": "22795", "url": "https://gl.wikipedia.org/wiki?curid=333427", "title": "Octopodidae", "text": ""}
{"id": "333428", "revid": "23204", "url": "https://gl.wikipedia.org/wiki?curid=333428", "title": "Federico De Roberto", "text": "Federico De Roberto, nado en N\u00e1poles o 16 de xaneiro de 1861 e finado en Catania o 26 de xullo de 1927, foi un escritor italiano, reco\u00f1ecido como un dos m\u00e1is sobranceiros representantes do Verismo. Tivo unha influencia notables na obra de autores como Leonardo Sciascia ou Tomasi di Lampedusa. A s\u00faa meirande obra \u00e9 posiblemente a novela \"I vicer\u00e9\" (1894)."}
{"id": "333430", "revid": "56817", "url": "https://gl.wikipedia.org/wiki?curid=333430", "title": "Octopodoideos", "text": "A dos octopodoideos (\"Octopodoidea\") \u00e9 unha superfamilia de moluscos da orde dos cefal\u00f3podos. que comprende a todos oct\u00f3podos ag\u00e1s os argonautas (\u00e9 dicir, as familias dos \"Alloposidae\", \"Argonautidae\", \"Ocythoidae\" e \"Tremoctopodidae\") e a especie \"Vampyroteuthis infernalis\", a chamada lura do inferno.\nGaler\u00eda.\nDiversas especies de octopodoideos:"}
{"id": "333431", "revid": "22795", "url": "https://gl.wikipedia.org/wiki?curid=333431", "title": "Incirrina", "text": ""}
{"id": "333434", "revid": "25871", "url": "https://gl.wikipedia.org/wiki?curid=333434", "title": "Angustus Labyrinthus", "text": "Angustus labyrinthus \u00e9 unha complexa intersecci\u00f3n de vales e sucos preto do polo sur marciano (no cuadr\u00e1ngulo Mare Australe), situado en 81,72\u00b0 S e 63,39\u00b0 O. Foi alcumada coma \"Cidade Inca\" polos cient\u00edficos da NASA, debido \u00e1 s\u00faa semellanza superficial cunha cidade en ru\u00ednas. Como outras formaci\u00f3ns da \u00e1rea, deriva do nome 'Angustus', nome outorgado por Eugene Antoniadi en 1930 a un antigo accidente xeol\u00f3xico de albedo, que corresponde coa zona. O nome foi aprobado en 2006.\nAngustus Labyrinthus foi descuberta pola sonda \"Mariner 9\", que fotografou unha pequena \u00e1rea que semella as ru\u00ednas dunha cidade antiga. Parec\u00eda que as dunas de area foran formadas por ventos que sopraban en d\u00faas direcci\u00f3ns diferentes, pero o caso era que as dunas eran moi grandes. No 2002, a c\u00e1mara da Mars Global Surveyor revelou que a \"Cidade Inca\" formaba parte dunha grande estrutura circular maior, que ter\u00eda uns 86\u00a0km de di\u00e1metro. Esa forma significaba que probablemente a estrutura maior fora causada por un impacto dun asteroide que rachou a cortiza. M\u00e1is tarde, o magma flu\u00edu \u00f3 longo das fendas e cando o magma se arrefriou, form\u00e1ronse paredes (diques) duras e resistentes a erosi\u00f3n. O cr\u00e1ter acabou recuberto, para posteriormente ser parcialmente desenterrado. As paredes duras de rocha permaneceron ergueitas cos seus arredores cheos de material suave procedente da erosi\u00f3n."}
{"id": "333441", "revid": "22570", "url": "https://gl.wikipedia.org/wiki?curid=333441", "title": "Valle del Guadalhorce", "text": "O Valle del Guadalhorce, tam\u00e9n chamado Algarb\u00eda, \u00e9 unha comarca espa\u00f1ola situada na provincia de M\u00e1laga, en Andaluc\u00eda.\nComprende os municipios de Alhaur\u00edn de la Torre, Alhaur\u00edn el Grande, Almog\u00eda, \u00c1lora, C\u00e1rtama, Co\u00edn, Pizarra e Valle de Abdalaj\u00eds.\nSit\u00faase nunha rexi\u00f3n natural formada polo r\u00edo Guadalhorce. O val caracter\u00edzase pola s\u00faa fertilidade e o cultivo de hortalizas, froitas e c\u00edtricos, sendo tam\u00e9n co\u00f1ecido como a horta de M\u00e1laga. Actualmente a expansi\u00f3n urban\u00edstica da \u00e1rea metropolitana de M\u00e1laga c\u00e9ntrase nesta zona, debido \u00e1 s\u00faa proximidade e \u00e1s boas comunicaci\u00f3ns coa capital provincial."}
{"id": "333442", "revid": "10599", "url": "https://gl.wikipedia.org/wiki?curid=333442", "title": "Val do Guadalhorce", "text": ""}
{"id": "333449", "revid": "98629", "url": "https://gl.wikipedia.org/wiki?curid=333449", "title": "Incirrinos", "text": "A dos incirrinos (\"Incirrina\"), tam\u00e9n co\u00f1ecidos como incirrados (\"Incirrata\"), \u00e9 unha suborde de moluscos, unha das d\u00faas en que se divide a orde dos cefal\u00f3podos.\nClasificaci\u00f3n.\nSegundo o World Register of Marine Species (WoRMS) a suborde subdiv\u00eddesde en d\u00faas superfamilias, coas familias seguines:\nSuborde \"Incirrina\" \nGaler\u00eda.\nDiversas especies de incirrinos:"}
{"id": "333460", "revid": "2270", "url": "https://gl.wikipedia.org/wiki?curid=333460", "title": "Cirrinos", "text": "A dos cirrinos (\"Cirrina\"), tam\u00e9n co\u00f1ecidos como cirrados (\"cirrata\"), \u00e9 unha suborde de moluscos, unha das d\u00faas en que se divide a orde Octopoda.\nTr\u00e1tase de oct\u00f3podos pel\u00e1xicos que viven en augas abismais, entre os 2\u00a0000 e os 4\u00a0000\u00a0m de profundidade, polo que te\u00f1en pouco en com\u00fan cos oct\u00f3podos bent\u00f3nicos, os verdadeiros polbos.\nCaracter\u00edzanse por teren d\u00faas aletas laterais, e un par de cilios en cada ventosa, dos que carecen os incirrinos ou incirrados (os polbos), ao que alude o seu nome.\nCaracter\u00edsticas.\nInicialmente ambos os grupos de oct\u00f3podos, cirrinos e incirrinos, foron creados por Grimpe tendo en conta os cirros dispostos ao lado das ventosas situadas debaixo dos brazos. O nome das subordes \u00e9 evidente, os cirrados te\u00f1en un par de pesta\u00f1as (\"cirri\", en lat\u00edn) aplicados a cada ventosa, mentres que os incirrinos non as te\u00f1en. A diferenza doutros oct\u00f3podos, os brazos dos cirrinos est\u00e1n limitados por unha unbela ou antuca e non te\u00f1en brazo copulador (hectoc\u00f3tilo). Diminu\u00edron a s\u00faa r\u00e1dula, a s\u00faa bolsa da tinta e as s\u00faas gl\u00e1ndulas salivareds posteriores. Estas especies tam\u00e9n te\u00f1en a particularidade de teren unha estrutura interna, un residuo da cuncha que presentan a maior\u00eda dos moluscos.\nNutrici\u00f3n.\nAlim\u00e9ntanse de pequenos crust\u00e1ceos planct\u00f3nicos e doutros anim\u00e1lculos, o que explica a perda da r\u00e1dula e o desenvolvemento dunha umbrela e de cirros para capturaren as s\u00faas min\u00fasculas presas.\nClasificaci\u00f3n.\nEsta suborde comprende as seguintes tres familias:\nSegundo o ITIS:\nSuborde \"Cirrina\" \nSegundo o WoRMS:\nSuborde \"Cirrata\"\nPara o WoRMS, a familia dos \"Stauroteuthidae\" identif\u00edcase coa dos \"Cirroteuthidae\" ."}
{"id": "333461", "revid": "22795", "url": "https://gl.wikipedia.org/wiki?curid=333461", "title": "Cirrina", "text": ""}
{"id": "333462", "revid": "22795", "url": "https://gl.wikipedia.org/wiki?curid=333462", "title": "Cirrados", "text": ""}
{"id": "333463", "revid": "22795", "url": "https://gl.wikipedia.org/wiki?curid=333463", "title": "Cirrata", "text": ""}
{"id": "333466", "revid": "22795", "url": "https://gl.wikipedia.org/wiki?curid=333466", "title": "Incirrata", "text": ""}
{"id": "333468", "revid": "1888", "url": "https://gl.wikipedia.org/wiki?curid=333468", "title": "Ram\u00f3n Fari\u00f1a Cobi\u00e1n", "text": "Ram\u00f3n Fari\u00f1a Cobi\u00e1n, finado en Gondomar o 25 de agosto de 1989, foi un m\u00e9dico e pol\u00edtico galego.\nTraxectoria.\nFillo de Jos\u00e9 Fari\u00f1a Gonz\u00e1lez, militar, e Regina Cobi\u00e1n Tejo, e irm\u00e1n de Herminia Fari\u00f1a Cobi\u00e1n. Licenciado en Medicina pola Universidade de Santiago de Compostela (1941). Foi m\u00e9dico de Gondomar e Xu\u00edz de paz. Foi alcalde de Gondomar dende xullo de 1959. Finou en Gondomar aos 77 anos.\nReco\u00f1ecementos.\nFoi condecorado coa Cruz de Cabaleiro de Cisneros e foi nomeado fillo adoptivo de Gondomar.\nVida persoal.\nCasou con Carmen Cas\u00e1s Moreira en 1948."}
{"id": "333471", "revid": "134799", "url": "https://gl.wikipedia.org/wiki?curid=333471", "title": "Esqu\u00edo cinsento", "text": "O esqu\u00edo cinsento (\"Sciurus carolinensis\") \u00e9 un esqu\u00edo nativo de Am\u00e9rica, sendo orixinario do leste dos Estados Unidos e do sueste do Canad\u00e1. O nome carolinensis v\u00e9n do nome dos estados de Carolina do Sur e do Norte, onde foi primeiramente descrito e onde hoxe a\u00ednda \u00e9 com\u00fan.\nFoi introducido noutras partes do mundo (M\u00e9xico, Europa e Sur\u00e1frica), onde se comporta como unha especie invasora."}
{"id": "333473", "revid": "23204", "url": "https://gl.wikipedia.org/wiki?curid=333473", "title": "Sciurus carolinensis", "text": ""}
{"id": "333474", "revid": "1131", "url": "https://gl.wikipedia.org/wiki?curid=333474", "title": "CosmoCaixa Barcelona", "text": "CosmoCaixa Barcelona \u00e9 un museo de ciencias pertencente \u00e1 Obra Social de \"la Caixa\" que se atopa en Barcelona. Foi inaugurado no ano 2004 trala expansi\u00f3n do seu predecesor, o Museo de Ciencias de Barcelona, inaugurado en 1981. \nLa Caixa era propietaria doutro museo hom\u00f3logo en Alcobendas (Madrid), chamado CosmoCaixa Madrid. Este museo pechou as s\u00faas portas o 31 de decembro de 2013.\nEn 2006, o Foro Europeo de Museos outorgoulle o Premio do museo europeo do ano, galard\u00f3n que reco\u00f1ece cada ano \u00f3s novos museos que realizaron achegas e innovaci\u00f3ns no eido muse\u00edstico. O museo galardoado \u00e9 sede durante un ano da estatua de Henry Moore \"The Egg\", que simboliza o premio. Xunto co Museo Guggenheim de Bilbao (2000), o Museo Arqueol\u00f3xico Provincial de Alacant (2004) e o Museo de Medina Azahara (2012), son os catro \u00fanicos museos de Espa\u00f1a que recibiron o premio."}
{"id": "333475", "revid": "23204", "url": "https://gl.wikipedia.org/wiki?curid=333475", "title": "Dona i ocell", "text": ""}
{"id": "333476", "revid": "23204", "url": "https://gl.wikipedia.org/wiki?curid=333476", "title": "Escultura Dona i ocell", "text": ""}
{"id": "333477", "revid": "23204", "url": "https://gl.wikipedia.org/wiki?curid=333477", "title": "Dona i Ocell", "text": ""}
{"id": "333479", "revid": "1093", "url": "https://gl.wikipedia.org/wiki?curid=333479", "title": "David Mackenzie (galicianista)", "text": ""}
{"id": "333487", "revid": "22795", "url": "https://gl.wikipedia.org/wiki?curid=333487", "title": "Argonautoidea", "text": ""}
{"id": "333488", "revid": "1131", "url": "https://gl.wikipedia.org/wiki?curid=333488", "title": "Tr\u00edmetro", "text": "Un tr\u00edmetro \u00e9 un tipo de verso da m\u00e9trica grecolatina que consta de tres metros, frecuentemente utilizado en obras car\u00e1cter c\u00f3mico e sat\u00edrico.\nA s\u00faa variante m\u00e1is co\u00f1ecida \u00e9 o tr\u00edmetro i\u00e1mbico, formado por tres metros i\u00e1mbicos. Outra modalidade \u00e9 o tr\u00edmetro i\u00e1mbico coliambo, ou 'coxo', que se diferencia do anterior en que a pen\u00faltima s\u00edlaba sempre \u00e9 longa e o anceps anterior \u00e9 a mi\u00fado tam\u00e9n longa."}
{"id": "333490", "revid": "22570", "url": "https://gl.wikipedia.org/wiki?curid=333490", "title": "Saturnio", "text": "O verso saturnio \u00e9 a forma m\u00e1is antiga da m\u00e9trica latina. Os poetas posteriores denomin\u00e1rono as\u00ed en alusi\u00f3n \u00e1s s\u00faas remotas orixes (a Idade de Ouro, cando Saturno era rei dos deuses).\nHistoria.\nFoi o metro que empregaron Livio Andr\u00f3nico para a s\u00faa traduci\u00f3n ou adaptaci\u00f3n da Odisea ao lat\u00edn e Nevio no seu orixinal poema \u00e9pico sobre a Primeira Guerra P\u00fanica, e \u00e9 o que tam\u00e9n aparece na l\u00edrica relixiosa tradicional (o himno dos sacerdotes arvais).\nOs poetas posteriores sentiron certa reluctancia por el. Non existe acordo en canto ao seu esquema m\u00e9trico, nin sequera en se \u00e9 de fundamento cuantitativo ou acentual; s\u00f3 existe acordo en que cada verso se divide en d\u00faas partes, i\u00e1mbica e trocaica en termos xerais. O exemplo m\u00e1is usualmente citado de saturnio perfecto \u00e9 un verso que se sup\u00f3n que utilizou un membro da familia dos Metelos, en resposta aos ataques de que era obxecto por parte de Nevio: \"dabunt mallum Metelli/ Naevio poetae\" (\"os Metelos castigar\u00e1n a Nevio o poeta\"). Tam\u00e9n a aliteraci\u00f3n parece xogar un papel importante no verso saturnio.\nEstrutura.\nA maior\u00eda dos versos saturnios, pero non todos, seguen este esquema:\nExemplos.\nO epitafio do mesmo Nevio est\u00e1 tam\u00e9n en saturnios:\nOs poucos versos saturnios que quedan da traduci\u00f3n latina da \"Odisea\" por Livio Andr\u00f3nico (-260 - -207) son estes (a cesura m\u00e1rcase cunha barra vertical):"}
{"id": "333519", "revid": "10599", "url": "https://gl.wikipedia.org/wiki?curid=333519", "title": "Sariego", "text": ""}
{"id": "333522", "revid": "10599", "url": "https://gl.wikipedia.org/wiki?curid=333522", "title": "Caso, Asturias", "text": ""}
{"id": "333523", "revid": "10599", "url": "https://gl.wikipedia.org/wiki?curid=333523", "title": "Laviana", "text": ""}
{"id": "333524", "revid": "5863", "url": "https://gl.wikipedia.org/wiki?curid=333524", "title": "Renacentismo", "text": ""}
{"id": "333537", "revid": "75439", "url": "https://gl.wikipedia.org/wiki?curid=333537", "title": "NEWDOS/80", "text": "NEWDOS/80 \u00e9 un sistema operativo que foi desenvolvido pola compa\u00f1\u00eda Apparat, despois de xa lanzado un sistema de nome NEWDOS, pero o novo pos\u00fae o c\u00f3digo fonte novo por completo e non mant\u00e9n compatibilidade directa co sistema orixinal, TRSDOS, producido pola compa\u00f1\u00eda Tandy Corporation, malia que \u00e9 posible certo intercambio de datos entre eles."}
{"id": "333540", "revid": "98629", "url": "https://gl.wikipedia.org/wiki?curid=333540", "title": "Fran\u00e7ois Joseph Cantraine", "text": "Fran\u00e7ois Joseph Cantraine, nado o 1 de decembro de 1801 en Ellezelles, provincia de Hainaut, e finado o 22 de decembro de 1868 en Gante, foi un zo\u00f3logo belga especializado no estudo da biolox\u00eda mari\u00f1a.\nTraxectoria.\nPrimeiros anos.\nNado o 1 de decembro de 1801 en Ellezelles, Hainaut (daquela no departamento de Jemmapes, da Rep\u00fablica francesa, e desde 1815 no Reino Unido dos Pa\u00edses Baixos), no seo dunha familia de agricultores. Comezou a s\u00faa instruci\u00f3n cun mestre privado na cidade de Ath (Hainaut), e continuou os seus estudos en Saint-Sauveur. En 1816 pasou ao Colexio comunal de Ath. A\u00ednda que o seu pai pensaba que se destinara \u00e1 carreira eclesi\u00e1stica, estudou s\u00f3 uns anos no seminario de Tournai. Recibiu unha bosa de estudos do goberno dos Pa\u00edses Baixos para entrar na Universidade de Lovaina onde estudou matem\u00e1ticas, sen o apoio financeiro da s\u00faa familia.\nEn Lovaina e Leiden.\nEn 1823 Anton-Reinhard Falck suxiriulle que se postulara para unha praza de preparador de Historia natural na Universidade. Foi a Leiden para co\u00f1ecer as s\u00faas novas funci\u00f3ns e apasi\u00f3nase pola zoolox\u00eda. O 17 de xaneiro de 1827 participou nunha gran viaxe de observaci\u00f3ns e informaci\u00f3ns sobre as aves para o goberno. Durante 6 anos percorrer\u00eda Italia, Dalmacia e as illas circundantes, reunindo gran n\u00famero de exemplares que entregou ao Museo de Historia Natural de Leiden.\nEn Italia.\nEn 1827, como quedou dito, viaxou a Italia, para recolectar material zool\u00f3xico para Temminck e o Museo de Historia Natural de Leiden. Permaneceu en Sicilia entre 1832 e 1833, ano en que deixou Italia levando extensas colecci\u00f3ns de crust\u00e1ceos e moluscos, pero tam\u00e9n de aves e outros vertebrados.\nDurante a s\u00faa estancia en Italia (1827-1833) recolectou importante material carcinol\u00f3xico, especialmente do mar Adri\u00e1tico.\nDe volta a B\u00e9lxica.\nEn 1833 acadou o grao de doutor en Ciencias en Lovaina e, en 1835 foi nomeado polo goberno belga para ocupar a c\u00e1tedra de Zoolox\u00eda e Anatom\u00eda comparada na Universidade de Gante. Pierre-Joseph van Beneden, que ocupara o posto previamente foi nomeado para a Universidade de Lovaina. En 1848 foi sucedido na c\u00e1tedra de Anatom\u00eda comparada por Charles Poelman, dedic\u00e1ndose ent\u00f3n \u00e1 cadeira de Xeolox\u00eda, aumentando as colecci\u00f3ns da Universidade.\nO 15 de decembro de 1835 foi nomeado membro correspondente da Real Academia das Ciencias e as Belas Letras de Bruxelas, sendo nomeado numerario da douta instituci\u00f3n o 15 de decembro de 1836. En 1843 presentouse en Ath como candidato \u00e1 c\u00e1mara de representantes.&lt;regf name=DK/&gt; A finais de 1845, o rei dos Pa\u00edses Baixos galardoono coa \"Grand-Croix de l'Ordre Grand-Ducal de la Couronne de Ch\u00eane\" para recompensar os seus antigos e leais servizos. En 1852, o rei Leopoldo II nomeono cabaleiro de dita orde.\nEn 1859 converteuse en profesor em\u00e9rito. Foi membro de varias sociedades cient\u00edficas e, entre outros cargos, foi o sucesor de F. P. Cassel (1784\u20131821) no Museo de Zoolox\u00eda da Universidade de Gante. O profesor Cantraine comprou parte da famosa colecci\u00f3n de peixes de Risso en 1844. Lamentabelmente esta colecci\u00f3n, as\u00ed como outros exemplares, desapareceron durante a ocupaci\u00f3n alem\u00e1 na segunda guerra mundial.\nFaleceu en Gante o 22 de decembro de 1863.\nPublicaci\u00f3ns.\nPublicou os seus traballos nos bolet\u00edns da \"Acad\u00e9mie royale des Sciences et Belles-Lettres de Bruxelles\", entre eles varias memorias sobre os moluscos viventes e f\u00f3siles e os peixes, entre os que cabe destacar:\nTaxons descritos.\nCantraine foi o descritor de diversos taxa, entre eles:\nAbreviatura.\nA abreviatura Cantraine empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "333547", "revid": "85894", "url": "https://gl.wikipedia.org/wiki?curid=333547", "title": "Jos\u00e9 Fari\u00f1a Gonz\u00e1lez", "text": "Jos\u00e9 Fari\u00f1a Gonz\u00e1lez, nado en Pontevedra e finado en Valencia en 1937, foi un militar galego.\nTraxectoria.\nTip\u00f3grafo nos talleres de \"La Correspondencia Gallega\". Como soldado participou na campa\u00f1a de Filipinas e ascendeu a tenente. Ao rematar a guerra volveu a Pontevedra. Foi director da Escola Militar Patria que funcionou en Pontevedra e xefe dos exploradores de Pontevedra. Despois foi xefe dos Centros de Movilizaci\u00f3n de Calatayud e Valladolid. En 1935 foi nomeado xeneral de Brigada e conced\u00e9ronlle a Gran Cruz da Orde do M\u00e9rito Militar con distintivo branco. Morreu en Valencia de morte natural en 1937, pero a propaganda franquista afirmaba que fora asasinado polo goberno republicano.\nVida persoal.\nCasou con Regina Cobi\u00e1n Tejo en 1899 e foi pai de Herminia Fari\u00f1a, Josefina Fari\u00f1a Cobi\u00e1n e Ram\u00f3n Fari\u00f1a Cobi\u00e1n."}
{"id": "333559", "revid": "98629", "url": "https://gl.wikipedia.org/wiki?curid=333559", "title": "Argonautoideos", "text": "A dos argonautoideos (\"Argonautoidea\") \u00e9 unha superfamilia de moluscos cefal\u00f3podos da suborde dos incirrinos, unha das d\u00faas en que se divide a orde dos oct\u00f3podos.\nCaracter\u00edsticas.\nAs catro familias dos \"Argonautoidea\" son pel\u00e1xicas, a\u00ednda que unha, a dos \"Alloposidae\" est\u00e1 \"asociada\" co fondo do oc\u00e9ano (bent\u00f3nica).\nEste grupo incl\u00fae especies xelatinosas, pero tam\u00e9n outras moi musculosas.\nOs membros das distintas familias dist\u00ednguense sobre todo por unha forma pouco usual da c\u00f3pula, que consiste que os machos separan un hectoc\u00f3tilo que transfiren \u00e1 femia.\nAs ventosas disp\u00f3\u00f1ense en d\u00faas series en cada brazo, ag\u00e1s na especie \"Haliphron atlanticus\", da familia dos \"Alloposidae\", que s\u00f3 ten unha fileira; esta especie denom\u00ednase \u00e1s veces \"polbo de sete tent\u00e1culos\" porque nos machos, o hectoc\u00f3tilo est\u00e1 enrolado nunha bolsa debaixo do ollo dereito.\nDebido ao tecido xelatinoso desta especie, este brazo pasa facilmente despercibido dando a aparencia de que ten sete brazos; por\u00e9n, como todos os outros polbos, en realidade ten oito.\nO aparato de fixaci\u00f3n do embude est\u00e1 ben desenvolvido, pero a s\u00faa estrutura difire entre as familias.\nPresentan un acusado dimorfismo sexual, sendo os machos moito m\u00e1is pequenos que as femias.\nA cuncha interna s\u00f3 est\u00e1 presente nas especies da familia dos \"Alloposidae\", e desapareceu nas outras familias.\nA r\u00e1dula \u00e9 heteroglosa.\nClasificaci\u00f3n.\nA superfamilia foi descrita en 1841 polo zo\u00f3logo belga especializado no estudo da biolox\u00eda mari\u00f1a Fran\u00e7ois Joseph Cantraine, no seu traballo \"Malacologie m\u00e9diterran\u00e9enne et littorale, ou description des mollusques qui vivent dans la M\u00e9diterran\u00e9e ou sur le continent de l'Italie, ainsi que des coquilles qui se trouvent dans les terrains tertiaires italiens; avec des observations sur leur anatomie, leurs moeurs, leur analogie et leur gisement\", en \"Nouveaux m\u00e9moires de l\u2019Acad\u00e9mie Royale des Sciences et Belles-Lettres de Bruxelles\", t. 13, Bruxelles: M. Hayez, 1841, p.\u00a01-176..\nSegundo o World Register of Marine Species a superfamilia conta coas seguintes catro familias:\nSuperfamilia \"Argonautoidea\" "}
{"id": "333568", "revid": "22795", "url": "https://gl.wikipedia.org/wiki?curid=333568", "title": "Argonautidae", "text": ""}
{"id": "333570", "revid": "4817", "url": "https://gl.wikipedia.org/wiki?curid=333570", "title": "802.3", "text": ""}
{"id": "333584", "revid": "89787", "url": "https://gl.wikipedia.org/wiki?curid=333584", "title": "Argon\u00e1utidos", "text": "A dos argon\u00e1utidos (\"Argonautidae\") \u00e9 unha familia de moluscos cefal\u00f3podos pel\u00e1xicos da suborde dos incirrinos, unha das d\u00faas en que se divide a orde dos oct\u00f3podos, que comprende un \u00fanico x\u00e9nero vivente, \"Argonauta\" e varios extintos co\u00f1ecidos vulgramente como argonautas e, \u00e1s veces, como n\u00e1utilos de papel, debido \u00e1s c\u00e1psulas, finas como o papel, que segregan as femias para transportaren os ovos; por\u00e9n, esta estrutura carece das c\u00e1maras cheas de aire presentes na cunchas dos n\u00e1utilos, e non \u00e9 unha verdadeira cuncha de cefal\u00f3podo, sen\u00f3n m\u00e1is ben unha innovaci\u00f3n evolutiva \u00fanica no x\u00e9nero \"Argonauta\". \nTaxonom\u00eda.\nDescrici\u00f3n.\nA familia foi descrita en 1841 polo zo\u00f3logo belga, especializado no estudo da biolox\u00eda mari\u00f1a, Fran\u00e7ois Joseph Cantraine, no seu traballo m\u00e1is famoso, \"Malacologie m\u00e9diterran\u00e9enne et littorale, ou description des mollusques qui vivent dans la M\u00e9diterran\u00e9e ou sur le continent de l'Italie, ainsi que des coquilles qui se trouvent dans les terrains tertiaires italiens; avec des observations sur leur anatomie, leurs moeurs, leur analogie et leur gisement\", en \"Nouveaux m\u00e9moires de l\u2019Acad\u00e9mie Royale des Sciences et Belles-Lettres de Bruxelles\", t. 13, Bruxelles: M. Hayez, 1841, p.\u00a01-176.\nEtimolox\u00eda.\nO termo \"Argonauta\" deriva do nome dos argonautas, (en grego antigo \u1f08\u03c1\u03b3\u03bf\u03bd\u03b1\u03cd\u03c4\u03b1\u03b9 \"Argona\u00fdtai\"), un grupo de heroes da mitolox\u00eda grega que, en anos anteriores \u00e1 guerra de Troia, acompa\u00f1aran a Xas\u00f3n \u00e1 C\u00f3lquida, na busca do v\u00e9laro de ouro. Este nome procede, \u00e1 s\u00faa vez, do nome da s\u00faa nave, a Argo (en grego antigo \u1f08\u03c1\u03b3\u03ce \"Arg\u00f3\"), que fora designada as\u00ed en honra do seu construtor; de xeito que, literalmente, argonautas significa \"mari\u00f1eiros do Argo\".\nEspecies actuais.\nNa acualidade reco\u00f1\u00e9cense as especies seguintes:\nX\u00e9nero \"Argonauta\" "}
{"id": "333591", "revid": "56817", "url": "https://gl.wikipedia.org/wiki?curid=333591", "title": "Argonauta argo", "text": "Argonauta argo, co\u00f1ecida vulgarmente como argonauta, \u00e9 unha especie de molusco cefal\u00f3podo pel\u00e1xico da suborde dos incirrinos, unha das d\u00faas en que se divide a orde dos oct\u00f3podos, e familia dos argon\u00e1utidos, do seu \u00fanico x\u00e9nero vivente, \"Argonauta\" "}
{"id": "333595", "revid": "1131", "url": "https://gl.wikipedia.org/wiki?curid=333595", "title": "Campoo de Yuso", "text": "Campoo de Yuso \u00e9 un concello de Cantabria, en Espa\u00f1a, pertencente \u00e1 comarca de Campoo-Los Valles. Ti\u00f1a en 2015 unha poboaci\u00f3n de 685 habitantes.\nLimita ao norte con Santiurde de Reinosa, San Miguel de Aguayo e Luena, ao oeste con Campoo de Enmedio, ao sur con Las Rozas de Valdearroyo e o encoro do Ebro, e ao leste coa provincia de Burgos (Castela e Le\u00f3n).\nEst\u00e1 formado polas localidades de Bustamante, Corconte, La Costana, Lanchares, Monegro, Orzales, La Poblaci\u00f3n, Quintana, Quintanamanil, La Riva, Servillas, Servillejas, Villapaderne e Villasuso. A capital \u00e9 La Costana."}
{"id": "333597", "revid": "6939", "url": "https://gl.wikipedia.org/wiki?curid=333597", "title": "Pan centeo", "text": ""}
{"id": "333598", "revid": "1131", "url": "https://gl.wikipedia.org/wiki?curid=333598", "title": "Cillorigo de Li\u00e9bana", "text": "Cillorigo de Li\u00e9bana \u00e9 un concello de Cantabria, en Espa\u00f1a, pertencente \u00e1 comarca de Li\u00e9bana. Ti\u00f1a en 2015 unha poboaci\u00f3n de 1.318 habitantes.\nLimita ao norte con Tresviso e Pe\u00f1arrubia, ao oeste con Camale\u00f1o e o concello asturiano de Cabrales, ao sur con Potes e Cabez\u00f3n de Li\u00e9bana e ao leste con Lamas\u00f3n.\nEst\u00e1 formado polos concejos de Bedoya e San Sebasti\u00e1n e as localidades de Arma\u00f1o, Bejes, Caba\u00f1es, Castro-Cillorigo, Colio, Lebe\u00f1a, Pendes e Vi\u00f1\u00f3n. A capital \u00e9 Tama, no concejo de San Sebasti\u00e1n."}
{"id": "333600", "revid": "1131", "url": "https://gl.wikipedia.org/wiki?curid=333600", "title": "Pe\u00f1arrubia", "text": "Pe\u00f1arrubia \u00e9 un concello de Cantabria, en Espa\u00f1a, pertencente \u00e1 comarca de Saja-Nansa. Ti\u00f1a en 2015 unha poboaci\u00f3n de 351 habitantes.\nLimita ao norte con Pe\u00f1amellera Baja (Asturias), ao oeste con Tresviso, ao sur con Cillorigo de Li\u00e9bana e ao leste con Lamas\u00f3n. Neste concello at\u00f3pase o desfiladeiro da Hermida, porta de entrada ao val de Li\u00e9bana. Ademais podemos atopar o balneario da Hermida, alimentado polas augas do r\u00edo Deva.\nEst\u00e1 formado polas localidades de Caldas, Cicera, La Hermida, Linares, Navedo, Pi\u00f1eres, Roza e Urd\u00f3n. A capital municipal \u00e9 Linares."}
{"id": "333606", "revid": "98629", "url": "https://gl.wikipedia.org/wiki?curid=333606", "title": "Enzo Jannacci", "text": "Enzo Jannacci, nado en Mil\u00e1n o 3 de xu\u00f1o de 1935 e finado en Mil\u00e1n o 29 de marzo de 2013, foi un cantante e compositor italiano. Tam\u00e9n era un actor e escritor, artista de cabaret, pianista de jazz, e un dos pioneiros do rock and roll italiano.\nTraxectoria.\nGravou o primeiro de 45 en 1959, como parte do d\u00fao \"I Due Corsari\", xunto co cantante e compositor Giorgio Gaber. Fixo o seu debut no teatro en 1962, a Mil\u00e1n, co concerto \"Milanin Milanon\". En 1964, lanzou o seu primeiro \u00e1lbum, que ser\u00e1 seguido m\u00e1is de trinta; o mesmo ano, fixo o seu debut no cine con \"La vita agra\". Morreu en Mil\u00e1n aos 77 anos de idade, de cancro para os \u00f3sos."}
{"id": "333632", "revid": "895", "url": "https://gl.wikipedia.org/wiki?curid=333632", "title": "Lucas P\u00e9rez Mart\u00ednez", "text": ""}
{"id": "333634", "revid": "839", "url": "https://gl.wikipedia.org/wiki?curid=333634", "title": "Paolo Bizzeti", "text": "Paolo Bizzeti, nado en Florencia (Italia) o 22 de setembro de 1947, \u00e9 un bispo cat\u00f3lico italiano e relixioso xesu\u00edta.\nTraxectoria.\nO 22 de novembro de 1966 profesou como membro da Compa\u00f1\u00eda de Xes\u00fas, e foi ordenado sacerdote desta orde o 21 de xu\u00f1o de 1975.\nO 14 de agosto de 2015 foi nomeado vigairo apost\u00f3lico de Anatolia e bispo titular de \"Tabae\". Recibiu a consagraci\u00f3n espiscopal o 1 de novembro de 2015, de mans do arcebispo grecocat\u00f3lico eslovaco Cyril Vasi\u013e, secretario da Congregaci\u00f3n para as Igrexas Orientais."}
{"id": "333636", "revid": "89787", "url": "https://gl.wikipedia.org/wiki?curid=333636", "title": "Livio Andr\u00f3nico", "text": "Livio Andr\u00f3nico (en lat\u00edn \"Lucius Livius Andronicus\"), nado o -284 e finado o -204, foi un escritor \u00e9pico romano de orixe grega, nado probabelmente na colonia grega de Tarento. Foi escravo dunha familia nobre da \"gens Livia\". Daquela liberto, adoptou o nome do seu antigo patr\u00f3n. Chegou a ser o primeiro mestre grego de Roma. \u00c9 considerado o primeiro autor romano e o fundador da poes\u00eda \u00e9pica romana. A s\u00faa primeira obra formal produciuna en -240, unha traduci\u00f3n ao lat\u00edn dun drama grego. A s\u00faa contribuci\u00f3n fundamental \u00e1 \u00e9pica grecolatina \u00e9 a traduci\u00f3n da \"Odisea\" de Homero ao verso latino t\u00edpico, o saturnio. Tr\u00e1tase da primeira obra \u00e9pica en lat\u00edn, precursora da obra de Nevio. Tam\u00e9n compuxo traxedias a partir de modelos gregos.\nTraxectoria.\nDa vida deste home \u2014primeiro nome propio na historia da literatura romana\u2014 apenas temos datos seguros. Tr\u00e1tase probabelmente dun grego, nado sobre o -284 en Tarento e levado como prisioneiro de guerra, novo a\u00ednda -272, a Roma, logo da ca\u00edda da s\u00faa cidade natal. En Roma foi mestre dos fillos do seu se\u00f1or, oficio que lle valeu a liberdade e a adopci\u00f3n do nome do seu patr\u00f3n e protector, Lucio Livio, quizais o pai de Marco Livio Salinator, vencedor de Asdr\u00fabal Barca na Batalla do Metauro no -207 Para celebrar esa vitoria, encarg\u00f3uselle a composici\u00f3n dun himno en honra de Xuno, para o que Livio usou a forma do partenio (do grego \"p\u00e1rthenoi\"). En raz\u00f3n das datas de tales eventos, d\u00e1tase xeralmente a s\u00faa morte uns anos despois, ca. o -204.\nObra.\nA pesar de que toda a s\u00faa obra est\u00e1 practicamente perdida - s\u00f3 se conserva ao redor dun centenar de versos dispersos -, Andr\u00f3nico \u00e9 citado polos autores latinos posteriores como o introductor en Roma de x\u00e9neros literarios gregos tan diversos como a poes\u00eda \u00e9pica, a traxedia, a comedia e mesmo a poes\u00eda l\u00edrica .\nDe acordo coa pasaxe citada de Cicer\u00f3n, a actividade literaria de Livio Andr\u00f3nico debeu de comezar no -240. Nesa data recibe o encargo de escribir polo menos unha comedia e unha traxedia que el mesmo se encarga de representar como actor con ocasi\u00f3n dos \"ludi romani\" celebrados tras a vitoria romana na Primeira Guerra P\u00fanica. Este ensaio, que moi verosimilmente consistir\u00eda nunha traduci\u00f3n non exenta de orixinalidade de obras gregas, tivo \u00e9xito porque a partir desa data suc\u00e9dense as adaptaci\u00f3ns de temas e metros gregos \u00e1 lingua do Lacio. Con esta t\u00e9cnica, cuxa dependencia dos modelos gregos \u00e9 impos\u00edbel precisar, foron xurdindo obras das que apenas co\u00f1ecemos algo m\u00e1is que o t\u00edtulo. As traxedias \"Achilles\", \"Aegisthus\", \"Aiax\", \"Andromeda\", \"Danae\", \"Equos Troianus\", \"Hermiona\", \"Tereus\" e quizais \"Ino\". Ed\u00edtanse como seus os fragmentos das comedias \"Gladiolus\", \"Ludius\", \"Virgo\".\nPosibelmente anterior a esta actividade foi a s\u00faa versi\u00f3n da Odisea hom\u00e9rica, texto sobre o que debeu xirar a s\u00faa actividade docente na escola. Dos apenas 50 versos que nos chegaron desta obra \u00e9 pos\u00edbel conclu\u00edr que:\nA s\u00faa obra est\u00e1 na base de toda a \u00e9pica romana e foi estudada na escola de xeraci\u00f3n en xeraci\u00f3n polo menos at\u00e9 finais do s\u00e9culo -I. Da s\u00faa vixencia dannos fe homes desta \u00e9poca como Cicer\u00f3n, na pasaxe citada do \"Brutus\", e Horacio. Livio Andronico ten un importante lugar na historia literaria de Roma como introductor da cultura grega e creador dunha instituci\u00f3n, \"a escola.\" Ga\u00f1ou as\u00ed unha decisiva influencia na vida e costumes culturais da cidade."}
{"id": "333638", "revid": "624", "url": "https://gl.wikipedia.org/wiki?curid=333638", "title": "Hex\u00e1metros dact\u00edlicos", "text": ""}
{"id": "333641", "revid": "624", "url": "https://gl.wikipedia.org/wiki?curid=333641", "title": "Nevio", "text": "Gneo Nevio, nado o -261 e finado o -201, foi un escritor romano.\nTraxectoria.\nCompuxo traxedias, comedias e un poema \u00e9pico en saturnios: a \"Guerra P\u00fanica\" (Poenicum Bellum). Consid\u00e9raselle o creador da \u00e9pica nacional romana, s\u00f3 precedido pola traduci\u00f3n da \"Odisea\" de Homero que realizou Livio Andr\u00f3nico.\nSobre a s\u00faa orixe, especulouse que poder\u00eda nacer nunha das comunidades latinas da Campania, pero como se sabe que hab\u00eda unha gens plebea Nevia en Roma, o m\u00e1is prob\u00e1bel \u00e9 que nacese en Roma, como cidad\u00e1n romano. Serviu na Primeira Guerra P\u00fanica.\nA s\u00faa carreira como autor dram\u00e1tico comezou en -235, e continuou durante 30 anos. Cara ao seu final, incorreu na hostilidade de parte da nobreza, en especial dos Metelos, polos ataques que lles dirixiu desde a escena, polo que foi encarcerado. En prisi\u00f3n escribiu d\u00faas obras, nas que pediu perd\u00f3n pola s\u00faa anterior groser\u00eda, e foi liberado por intervenci\u00f3n dos tribunos da plebe, retir\u00e1ndose a continuaci\u00f3n a \u00datica. Durante este exilio, debe ser cando escribiu o seu poema sobre a guerra p\u00fanica, xa retirado da actividade dram\u00e1tica.\nA diferenza de Livio Andr\u00f3nico, era romano e non grego; era un escritor orixinal, e non un mero tradutor e adaptador de obras gregas. A\u00ednda que tam\u00e9n adaptou traxedias e comedias gregas, desviouse do modelo orixinal, creando a \"fabula praetexta\", ou drama nacional."}
{"id": "333643", "revid": "624", "url": "https://gl.wikipedia.org/wiki?curid=333643", "title": "Fabula praetexta", "text": ""}
{"id": "333644", "revid": "5863", "url": "https://gl.wikipedia.org/wiki?curid=333644", "title": "Rainbow Arts", "text": "Rainbow Arts era unha empresa alem\u00e1 desenvolvedora de videoxogos, fundada en 1984 en G\u00fctersloh por Marc Ulrich. Posteriormente foi comprada por Funsoft e despois absorbida por THQ en 1999. A primeiros da d\u00e9cada dos 90, a meirande parte dos desenvolvedores e creativos da compa\u00f1\u00eda deix\u00e1rona para montar os seus propios estudios, como Thomas Hertzler, agora director executivo de Blue-Byte, ou Armin Gessert, que fundou Spellbound Entertainment.\nXogos.\nA continuaci\u00f3n det\u00e1llase unha lista de xogos publicados por Rainbow Arts nos anos 1980 e 1990."}
{"id": "333645", "revid": "197", "url": "https://gl.wikipedia.org/wiki?curid=333645", "title": "Troqueo", "text": "O troqueo ou coreo \u00e9 un p\u00e9 constitu\u00eddo por unha s\u00edlaba longa e outra breve, habitualmente representadas as\u00ed: \u00af \u02d8 (\u0101\u0103).\nOrixinariamente, o troqueo era un dos p\u00e9s da m\u00e9trica grecolatina."}
{"id": "333647", "revid": "624", "url": "https://gl.wikipedia.org/wiki?curid=333647", "title": "Coreo", "text": ""}
{"id": "333651", "revid": "839", "url": "https://gl.wikipedia.org/wiki?curid=333651", "title": "Catalunya S\u00ed que es Pot", "text": "Catalunya S\u00ed que es Pot (CSQP, en galego: \"Catalu\u00f1a S\u00ed que se Pode\") foi unha coalici\u00f3n de esquerdas integrada por Iniciativa per Catalunya Verds, Esquerra Unida i Alternativa, Podem e Equo. Formouse en xullo de 2015 a imaxe da f\u00f3rmula de Barcelona en Com\u00fa para a cidade de Barcelona, co obxectivo de presentarse \u00e1s elecci\u00f3ns ao Parlamento de Catalu\u00f1a 2015.\nA coalici\u00f3n conseguiu 11 deputados no Parlamento de Catalu\u00f1a, dos que 4 son militantes de Iniciativa, 4 de Podem, 1 d'Esquerra Unida e 2 independentes.\nO seu cabeza de lista por Barcelona foi Llu\u00eds Rabell, presidente d_ Federaci\u00f3n de Asociaci\u00f3ns de Veci\u00f1os de Barcelona, e a escritora Gemma Lienas como n\u00famero dous. Os seguintes postos foron ocupados por Joan Coscubiela (ICV), \u00c0ngels Mart\u00ednez Castells (Podem) e Albano Dante Fachin (Podem). Nas outras provincias, Girona foi encabezada por Marc Vidal (ICV), Lleida por Sara Vil\u00e0 (ICV) e Tarragona por Gerard Bargall\u00f3 (Podem)."}
{"id": "333652", "revid": "55612", "url": "https://gl.wikipedia.org/wiki?curid=333652", "title": "En Com\u00fa Podem", "text": "En Com\u00fa Podem-Guanyem el Canvi (as s\u00faas siglas son ECP) (en galego, En Com\u00fan Podemos-Ganemos o Cambio) \u00e9 unha coalici\u00f3n electoral de esquerdas formada pola secci\u00f3n de Podemos en Catalu\u00f1a, Iniciativa per Catalunya Verds, Esquerra Unida i Alternativa, Equo e Barcelona en Com\u00fa xurdida en outubro de 2015 co obxectivo de presentarse \u00e1s elecci\u00f3ns xerais dese ano nas catro circunscrici\u00f3ns electorais de Catalu\u00f1a. O cabeza de lista por Barcelona foi o historiador Xavier Dom\u00e8nech.\nEn Com\u00fa Podem expuxo establecer unha relaci\u00f3n de igual a igual con Podemos polo que tivo como obxectivo ter grupo parlamentario propio e apostar por articular conxuntamente coa formaci\u00f3n de Pablo Iglesias os \u00abpuntos en com\u00fan\u00bb. A formaci\u00f3n non descarta entenderse con sectores de ERC, PSC e busca a forma de achegarse \u00e1 CUP.\nNas elecci\u00f3ns xerais de 2015 presentouse como En Com\u00fa Podem e nas elecci\u00f3ns xerais de 2016 presentouse baixo o nome En Com\u00fa Podem-Guanyem el Canvi.\nResultados electorais.\nNas elecci\u00f3ns xerais de Espa\u00f1a de 2015 colocouse como primeira forza en Catalu\u00f1a, con 12 escanos e 927.940 votos (24,74%), sacando case 10 puntos \u00e1 segunda forza. Por provincias ga\u00f1ou as elecci\u00f3ns en Barcelona (26,91%, nove escanos) e en Tarragona (20,65%, un escano), e foi terceira forza en Xirona (16,26%, un escano) e en Lleida (15,34%, un escano).\nDos 12 deputados obtidos pola coalici\u00f3n, tres corresponden a ICV, dous a Podemos, dous a EUiA, dous a Barcelona en Com\u00fa, dous a Proc\u00e9s Constituent, membros \u00e1 s\u00faa vez de Barcelona en Com\u00fa e un \u00e9 independente, sen adscrici\u00f3n m\u00e1is al\u00f3 de En Com\u00fa Podem. Igualmente, dos catro senadores electos, dous son membros de Podemos, un de ICV e un independente."}
{"id": "333654", "revid": "10599", "url": "https://gl.wikipedia.org/wiki?curid=333654", "title": "Podem", "text": ""}
{"id": "333655", "revid": "10599", "url": "https://gl.wikipedia.org/wiki?curid=333655", "title": "EUiA", "text": ""}
{"id": "333656", "revid": "23204", "url": "https://gl.wikipedia.org/wiki?curid=333656", "title": "Hectoc\u00f3tilo", "text": "O hectoc\u00f3tilo (en lat\u00edn cient\u00edfico: hectocotylus, plural hectocotyli) \u00e9 un dos brazos ou tent\u00e1culos da maior parte dos cefal\u00f3podos machos que frecuentemente est\u00e1 modificado para transportar os seus espermat\u00f3foros \u00e1 cavidade paleal da femia, para as\u00ed asegurar a fecundaci\u00f3n dos seus \u00f3vulos. Os machoss forman xeralmente un novo hectoc\u00f3tilo para cada nova sesi\u00f3n.\nO nome \"hectoc\u00f3tilo\" deriva do elemento do grego cient\u00edfico \u1f11\u03ba\u03c4\u03bf \"hecto-\", do grego antigo \u1f11\u03ba\u03c4\u03cc\u03c2 \"hect\u00f3s\", \"f\u00f3ra de\", e o termo do grego antigo \u03ba\u03bf\u03c4\u03cd\u03bb\u03b7 \"kot\u00fdl\u0113\", \"vaso\", \"cavidade onde se aloxa a cabeza dun \u00f3so longo\" (c\u00f3tilo).\nA forma acabada en punta do hectocotilo foi moi empregada para a sistem\u00e1tica dos polbos. En numerosas especies pode ser moi complexo. O chamado popularmente 'polbo de sete brazos' (\"Haliphron atlanticus\") recibe ese nome porque no macho desta especie o hectoc\u00f3tilo desenv\u00f3lvese nunha bolsa semioculta debaixo do ollo dereito, o que d\u00e1 a aparencia de non ter m\u00e1is que sete brazos.\nO termo tam\u00e9n \u00e9 empregado para refererirse especificamente \u00e1 importante modificaci\u00f3n do brazo dos argonautas e doutros x\u00e9neros veci\u00f1os. Os argonautas machos transfiren os espermat\u00f3foros metendo o seu hectoc\u00f3tilo na cavidade paleal da femia. \u00c9 o \u00fanico contacto entre macho e femia durante a c\u00f3pula. Nela, o hectoc\u00f3tilo sep\u00e1rase do macho e o embude da \nfemia manteno aloxado na s\u00faa cavidade paleal.\nO termo \"hectoc\u00f3tilo\" foi cu\u00f1ado por Georges Cuvier, que foi o primeiro cient\u00edfico moderno que o encontrou, no manto dun argonauta femia e, crendo que se trataba dun parasito, deulle o nome nome xen\u00e9rico de \"Hectocotylus\", denominaci\u00f3n que axi\u00f1a foi utilizada para designar ese brazo especial para a reproduci\u00f3n dos oct\u00f3podos. (Na ilustraci\u00f3n que se mostra \u00e1 dereita, vense os debuxos orixinais de Cuvier da suposta especie \"Hectocotyle octopodis\").\nO brazo hectoc\u00f3tilo fora xa descrito nas obras biol\u00f3xicas de Arist\u00f3teles, pero ningu\u00e9n cr\u00eda nel at\u00e9 o seu redescubrimento no s\u00e9culo XIX.\nArist\u00f3teles dixo:\nNota: o texto completo de Arist\u00f3teles p\u00f3dese ler en castel\u00e1n en: Arist\u00f3teles (1994): \"Reproducci\u00f3n de los animales\". Madrid: Editorial Gredos. Biblioteca Cl\u00e1sica Gredos. ISBN 978-84-249-1671-8."}
{"id": "333657", "revid": "22795", "url": "https://gl.wikipedia.org/wiki?curid=333657", "title": "Hectocotylus", "text": ""}
{"id": "333659", "revid": "98629", "url": "https://gl.wikipedia.org/wiki?curid=333659", "title": "Alfred Vogel", "text": "Alfred Vogel, nado en Basilea-Campo (Su\u00edza) o 26 de outubro de 1902, e finado en Feusisberg (Su\u00edza), o 1 de outubro de 1996, foi un fitoterapeuta, nutricionista, escritor e orador su\u00edzo.\nBiograf\u00eda.\nAlfred Vogel naceu en 1902 en Aesch, comuna su\u00edza do cant\u00f3n de Basilea-Campo. Era o m\u00e1is pequeno de catro irm\u00e1ns e seu pai e av\u00f3s f\u00f3rono iniciando desde p\u00edcaro nas plantas medicinais. Aos 21 anos, xa dirix\u00eda o seu propio establecemento de herborister\u00eda e de produtos diet\u00e9ticos en Basilea, onde comezou a aconsellar os seus clientes sobre a s\u00faa filosof\u00eda de vida sa e natural, e comezou tam\u00e9n a preparar e vender produtos. En 1927 casou con Sophie Sommer, con quen tivo d\u00faas fillas. En 1929 comeza a publicar unha revista mensual titulada \"Das Neue Leben\" (A nova vida), que a partir de 1941 se converteu en \"A.Vogel Gesundheits-Nachrichten\" (Noticias de Sa\u00fade).\nA partir de 1933 m\u00fadase coa s\u00faa familia ao cant\u00f3n de Appenzell Rodas Exteriores, en primeiro lugar a Speicher e Trogen, e posteriormente, a Teufen. Al\u00ed as leis eran liberais no referente \u00e1 pr\u00e1ctica da medicina naturista e ao car\u00f3n da s\u00faa consulta erixiu un sanatorio e un fogar infantil, as\u00ed como un edificio para a elaboraci\u00f3n dos seus produtos a base de plantas frescas, que cultivaba e recoll\u00eda, sen ning\u00fan tipo de pesticidas, funxicidas ou outros elementos considerados dani\u00f1os para o ecosistema e a sa\u00fade das persoas. A s\u00faa visi\u00f3n hol\u00edstica da sa\u00fade levouno a experimentar e perfeccionar a produci\u00f3n dos seus propios remedios naturais, conclu\u00edndo que a acci\u00f3n das plantas frescas \u00e9 superior \u00e1 das plantas secas.\nEn 1952 publicou o libro \"O Pequeno Doutor\", obra de referencia na medicina naturista, onde recompila os seus co\u00f1ecementos e que mereceu un amplo reco\u00f1ecemento. Nese mesmo ano recibiu o t\u00edtulo de Doutor Honoris Causa en bot\u00e1nica medicinal por parte da Universidade de California (Os \u00c1nxeles, USA). En 1963 fundou a empresa Bioforce AG en Roggwil (cant\u00f3n Thurgovia, Su\u00edza), considerada unha das m\u00e1is importantes, tanto en Su\u00edza como Europa e ultramar, na elaboraci\u00f3n de remedios naturais con control biol\u00f3xico. En reco\u00f1ecemento aos seus logros para a medicina natural, conced\u00e9uselle en 1982 a medalla Priessnitz dos Heilpraktikers alem\u00e1ns e en 1984 nome\u00e1rono membro honor\u00edfico do SAGEM (Sociedade Su\u00edza de Medicina Emp\u00edrica). En 1990, con 88 anos de idade, deixou a vida laboral para poder gozar tranquilamente da s\u00faa vellez e morreu en 1996, \u00e1 idade de 94 anos.\nViaxes.\nVogel era unha apaixonado das viaxes, fitoterapeuta e natur\u00f3pata cunha curiosidade sempre viva, interesouse por todas as plantas e herbas medicinais do planeta. Aproveitou cada ocasi\u00f3n para visitar pa\u00edses estranxeiros e outras culturas. E a principios dos anos 50, percorre numerosos pa\u00edses como Am\u00e9rica, \u00c1frica, Australia, Nova Zelandia e Tasmania.\nNunha das s\u00faas viaxes pasou un tempo en Am\u00e9rica do Norte cos indios s\u00edux. Al\u00ed f\u00edxose amigo do xefe Alce Negro (ou Black Elk), quen lle ensinou a medicina tradicional india. Ao final da s\u00faa estad\u00eda, como sinal de amizade, Alfred Vogel recibiu do xefe Alce Negro sementes de echinacea. Os s\u00edux co\u00f1ec\u00edan esta planta desde varias xeraci\u00f3ns e utiliz\u00e1bana como medicamento universal: como uso externo para tratar as roeduras de serpes, feridas, mazaduras, e como uso interno para reforzar as defensas end\u00f3xenas. Xa en Su\u00edza, Alfred Vogel empezou a cultivar e a investigar sobre esta planta, creando Echinaforce, que se converter\u00eda no produto m\u00e1is importante da empresa.\nLembrando aquela \u00e9poca, escrib\u00eda Alfred Vogel: \"a planta xa non me abandonar\u00eda o resto da mi\u00f1a vida\". E engad\u00eda: \"realicei innumerables experiencias en min mesmo e a\u00ednda hoxe quedo asombrado do seu poder amplo e intenso\".\nTras esta viaxe memorable e outras etapas, Alfred Vogel instalouse na localidade californiana de Pomona. Por\u00e9n, desestimou o plan de fundar unha empresa nos Estado Unidos e, por consello da s\u00faa muller, rexeitou a invitaci\u00f3n de dar clases no Instituto de Osteopat\u00eda, Quiropr\u00e1ctica e M\u00e9todos Naturistas da Universidade dos \u00c1nxeles. Sophie Vogel co\u00f1ec\u00eda ben o seu marido e sab\u00eda que aquilo non era para el, pois a s\u00faa m\u00e1is prezada Universidade foi sempre a Natureza ao ar libre e as viaxes continuaron.\nDeste xeito, chegou a etapa dunha granxa no Per\u00fa: en 1958 comprou en Tarapoto (Per\u00fa) unha leira de 72 hect\u00e1reas de terreo co fin de cultivar nela plantas medicinais, especialmente \"Chanca pietra\", planta que xa co\u00f1ecera nunha viaxe anterior pola rexi\u00f3n do Amazonas. Coa axuda dos indios, constru\u00edu al\u00ed unha casa e disp\u00faxose a cultivar, ademais da \"Chanca pietra\", cana de azucre, caf\u00e9, pl\u00e1tanos, iuca, papaia e uvas. Para asombro dos indios, el mesmo traballaba a terra. Segundo as s\u00faas palabras, aquilo era un pequeno para\u00edso. Pero o goberno peruano promulgou unha nova disposici\u00f3n legal que consist\u00eda en que os estranxeiros non pod\u00edan dispor de m\u00e1is de 15 hect\u00e1reas, e Alfred Vogel cedeu toda a s\u00faa posesi\u00f3n e partiu de novo.\n\u00c1s \"aventuras\" dos Estados Unidos e o Per\u00fa seguiron outras moitas. Fose en Norteam\u00e9rica ou Suram\u00e9rica, \u00c1frica, Oriente Pr\u00f3ximo, Oriente Medio ou en Asia, Alfred Vogel ti\u00f1a sempre clara a s\u00faa meta. Al\u00e1 onde estivo sempre se mostrou aberto coa xente sinxela, fac\u00e9ndolles preguntas e mostr\u00e1ndose comunicativo. Visitou a maior\u00eda dos pobos e culturas, como a India, a China, Taiw\u00e1n, Corea, o Xap\u00f3n, Filipinas e Indonesia, permanecendo neles un tempo variable. Descubriu ent\u00f3n novas plantas medicinais que non co\u00f1ec\u00eda, como o prezado ginseng de Corea, o duri\u00e1n (froita) ou o harpagofito (Sur\u00e1frica), as\u00ed como novos m\u00e9todos terap\u00e9uticos, como por exemplo a acupuntura.\nA s\u00faa vida foi unha procura continua de como debe vivir o ser humano para non prexudicar o planeta nin as persoas. En 1963, Alfred Vogel fundou Bioforce AG en Roggwil, cant\u00f3n de Turgovia, Su\u00edza."}
{"id": "333661", "revid": "22795", "url": "https://gl.wikipedia.org/wiki?curid=333661", "title": "Nautiloidea", "text": ""}
{"id": "333662", "revid": "22795", "url": "https://gl.wikipedia.org/wiki?curid=333662", "title": "Nautilida", "text": ""}
{"id": "333664", "revid": "54334", "url": "https://gl.wikipedia.org/wiki?curid=333664", "title": "Masa visceral", "text": "Nos moluscos denom\u00ednase masa visceral ou saco visceral ao conxunto que agrupa a maior\u00eda das v\u00edsceras, \u00e9 dicir, os \u00f3rganos internos. A masa visceral est\u00e1 cuberta por unha delgada t\u00fanica chamada manto, que \u00e9 o encargado de segregar a cuncha da maior\u00eda dos moluscos, que pode ser externa ou interna, segundo os casos (ou mesmo estar ausente), e que serve de protecci\u00f3n e/ou esqueleto e/ou de reguladora da flotaci\u00f3n (como, por exemplo, nas sepias)."}
{"id": "333665", "revid": "1576", "url": "https://gl.wikipedia.org/wiki?curid=333665", "title": "Nautiloideos", "text": ""}
{"id": "333666", "revid": "67049", "url": "https://gl.wikipedia.org/wiki?curid=333666", "title": "Manto (moluscos)", "text": "O manto, tam\u00e9n denominado palio, \u00e9 unha das tres partes en que adoita dividirse a anatom\u00eda dos moluscos (as outras d\u00faas son a cabeza e o p\u00e9).\n\u00c9 a parte dorsal da parede do corpo que cobre a masa visceral.\n\u00c9 un \u00f3rgano de orixe ectod\u00e9rmica cuxas c\u00e9lulas epiteliais segregan carbonato c\u00e1lcico e conquiolina, que orixinan esp\u00edculas epid\u00e9rmicas, placas ou a cuncha.\nO manto es un \u00f3rgano musculoso e ten, con frecuencia, o aspecto dunha capa (de a\u00ed o seu nome) xa que, en moitos grupos de moluscos, est\u00e9ndese m\u00e1is al\u00e1 do corpo formando unha estrutura de dobre parede en forma de lapela que se adapta a usos moi diferentes como, por exemplo, a funci\u00f3n de sif\u00f3n. Nos cefal\u00f3podos a contracci\u00f3n do manto forza \u00e1 auga a sa\u00edr a trav\u00e9s do sif\u00f3n, o que impulsa ao animal, que se despraza as\u00ed con gran rapidez. Noutros moluscos \u00fasase para a locomoci\u00f3n, como unha especie de p\u00e9.\nA maior\u00eda dos moluscos pos\u00faen no manto unha cavidade, situada primariamente en posici\u00f3n posterior, chamada cavidade do manto ou, m\u00e1is frecuentemente, cavidade paleal, onde se aloxan as s\u00faas complexas branquias e os osfradios, e onde se abren o ano, os nefr\u00f3poros e os gon\u00f3poros.\nCaracter\u00edsticas.\nO manto est\u00e1 total ou parcialmente escondido no interior da cuncha; nas especies coa cuncha reducida, o manto \u00e9 m\u00e1is vis\u00edbel; nas limachas, que carecen de cuncha, o manto \u00e9 totalmente vis\u00edbel.\nNos gaster\u00f3podos, o manto e a masa visceral sofren unha torsi\u00f3n de 90 a 180\u00ba de modo que a cavidade paleal se sit\u00faa en posici\u00f3n lateral ou anterior.\nNos bivalvos, as c\u00e9lulas do manto almacenan glic\u00f3xeno, que serve como reserva de enerx\u00eda que se utiliza durante a marea baixa, cando se interrompe a subministraci\u00f3n de nutrientes.\nNos cefal\u00f3podos, o manto recobre o corpo enteiro e forma unha prega que limita a cavidade branquial (os nautiloideos son tetrabranquios e os coleoideos son dibranquios). Esta \"pel\" est\u00e1 enteiramente cuberta de \u00f3rganos coloreados, es cromat\u00f3foros, que, estimulados polo cerebro, permiten a estes animais cambiar mois rapidamente de cor. Debaixo das c\u00e9lulas pigmentadas existen c\u00e9lulas irisadas que reflicten a luz. A contracci\u00f3n brusca e simult\u00e1nea dos m\u00fasculos do manto permiten expulsar a auga da cavidade paleal e as\u00ed propulsan cara a atr\u00e1s ao (nataci\u00f3n por retropopulsi\u00f3n).\nNos aplac\u00f3foros, molusques de pequeno tama\u00f1o, vermiformes e desprovistos de cuncha, o manto segrega pequenas esp\u00edculas que poderian corresponder a un esbozo de cuncha.\nNos poliplac\u00f3foros, o \"casco\" dorsal est\u00e1 formado por oito placas calcarias articuladas rodeadas por un cinto igualmente segregado polo manto. Ao nivel do cinto, os tecidos paleais segregan tam\u00e9n esp\u00edculas calcarias, escamas calcarias ou serdas quitinosas (ou os tres tipos de estruturas).\nFormaci\u00f3n da cuncha.\nO manto forma a cuncha dos moluscos e fai que creza en tama\u00f1o e grosor durante o desenvolvemento do animal. O material para formar a cuncha (carbonato c\u00e1lcico e conquiolina) \u00e9 segregado polas c\u00e9lulas epiteliais do manto."}
{"id": "333670", "revid": "12452", "url": "https://gl.wikipedia.org/wiki?curid=333670", "title": "Aeroporto da Lavacolla", "text": ""}
{"id": "333676", "revid": "98629", "url": "https://gl.wikipedia.org/wiki?curid=333676", "title": "Coleoideos", "text": "A dos coleoideos (\"Coleoidea\") \u00e9 unha subclase de invertebrados prot\u00f3stomos bilaterais, mari\u00f1os, do filo dos moluscos e clase dos cefal\u00f3podos.\nCo\u00f1\u00e9cense desde o carbon\u00edfero, foron moi abundantes no mesozoico, sobre todo no cret\u00e1ceo, e hoxe en d\u00eda a subclase agrupa a todos os cefal\u00f3podos vivos a excepci\u00f3n dos nautiloideos. Incl\u00fae animais tan co\u00f1ecidos como as luras, as sepias e os polbos.\nCaracter\u00edsticas.\nA diferenza dos nautiloideos, que pos\u00faen unha cuncha externa, os coleoideos te\u00f1en como moito unha cuncha interna que act\u00faa como flotador e/ou soporte do corpo; algunhas especies carecen por completo de cuncha, e noutras est\u00e1 substitu\u00edda por unha estrutura cartilaxinosa.\nTaxonom\u00eda.\nDescrici\u00f3n.\nA subclase foi descrita en 1888 polo xe\u00f3logo, paleont\u00f3logo e malac\u00f3logo brit\u00e1nico Francis Arthur Bather.\nEtimolox\u00eda.\nO nome cient\u00edfico \"Coleoidea\" est\u00e1 formado pola forma do lat\u00edn cient\u00edfico \"cole-\", tirada da voz do grego antigo \u03ba\u03bf\u03bb\u03b5\u03cc\u03c2 \u200e\"kole\u00f3s\", 'estoxo', 'va\u00ed\u00f1a', co adici\u00f3n da desinencia \"-oidea\", derivada do grego \u03b5\u1f34\u03b4\u03bf\u03c2 \"e\u00eddos\", 'aparencia', 'aspecto'. Literalmente, 'os que te\u00f1en forma de estoxo'.\nClasificaci\u00f3n.\nSegundo o ITIS:\nSubclase \"Coleoidea\" Bather, 1888 \nPor\u00e9n, os taxa \"Decabrachia\" e \"Octobrachia\" non son considerados v\u00e1lidos polo World Register of Marine Species, que os substit\u00fae polos de \"Decapodiformes\" e \"Octopodiformes\".\nAs\u00ed, no WoRMS temos:\nOutros autores, que incl\u00faen tam\u00e9n as ordes extintas, fan esta outra clasificaci\u00f3n:\nSubclase Coleoidea\nEvoluci\u00f3n.\nOs primeiros rexistros f\u00f3siles dos coleoideos datan do do mississipiense (carbon\u00edfero), hai m\u00e1is de 330 mill\u00f3ns de anos. Describ\u00edronse alg\u00fans f\u00f3siles m\u00e1is antigos, do Devoniano, pero alg\u00fans deles son dubidosos, e os paleont\u00f3logos non est\u00e1n de acordo sobre se son coleoideos. Os grandes grupos de coleoideos bas\u00e9anse na estrutura e o n\u00famero de tent\u00e1culos. Os primitivos belemnoideos ti\u00f1an presumibelmente dez brazos iguais. As formas actuais modificaron ou perderon un par de tent\u00e1culos; as\u00ed, os decapodiformes pos\u00faen un par de brazos modificados en longos tent\u00e1culos que te\u00f1en ventosas s\u00f3 na s\u00faa extremidade; os octopodiformes reduciron ou perderon por completo un par de tent\u00e1culos."}
{"id": "333677", "revid": "22795", "url": "https://gl.wikipedia.org/wiki?curid=333677", "title": "Coleoidea", "text": ""}
