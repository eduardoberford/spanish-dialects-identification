{"id": "217731", "revid": "98629", "url": "https://gl.wikipedia.org/wiki?curid=217731", "title": "Remolacha", "text": "A remolacha ou beterraba (Beta vulgaris) \u00e9 unha planta da familia das quenopodi\u00e1ceas (Chenopodiacea), segundo a clasificaci\u00f3n cl\u00e1sica, ou das amarant\u00e1ceas (Amaranthaceae), segundo a clasificaci\u00f3n filoxen\u00e9tica, cuxas follas e ra\u00edces son comest\u00edbeis.\nExisten numerosas variedades da especie, das que algunhas se empregan para a alimentaci\u00f3n humana (ben a ra\u00edz, ben as follas, como na acelga (\"Beta vulgaris\" var. \"cicla\") ; outras como penso para o gando (remolacha forraxeira: \"Beta vulgaris\" var.\"alba\") , e outras para a produci\u00f3n de azucre (remolacha azucreira, \"Beta vulgaris subsp. vulgaris var. altissima\"). Tam\u00e9n existe a acelga mari\u00f1a (\"Beta vulgaris\" subsp \"maritima\" ou \"Beta maritima\").\nA variedade de mesa ten ra\u00edces grosas, vermellas e carnosas, que se consomen principalmente cocidas, en ensaladas; a cor d\u00e9bese a dous pigmentos, a betacianina e a betaxantina, que resultan indixer\u00edbeis, polo que tinxen o bolo alimentraio, os excrementos e a urina desa cor. Por\u00e9n, pola s\u00faa atoxicidade \u00fasase frecuentemente como colorante alimentario.\nComo subproduto da industria azucreira est\u00e1 a polpa de remolacha. Este residuo industrial util\u00edzase principalmente para a alimentaci\u00f3n do gando (para os ruminantes).\nAlg\u00fans doutros pos\u00edbeis usos, debido ao seu alto contido en pectinas, \u00e1 a s\u00faa utilizaci\u00f3n para a produci\u00f3n de biocombust\u00edbeis a trav\u00e9s dun tratamento encim\u00e1tico e a s\u00faa posterior fermentaci\u00f3n.\nMorfolox\u00eda.\nCaules de at\u00e9 1 ou 2 m de altura, nas plantas silvestres (nas variedades cultivadas \u00e9 moito m\u00e1is curto), con follas en acorazonadas de entre 5 e 20\u00a0cm de longo nas plantas silvestres; . As flores son de 3 a 5\u00a0mm de di\u00e1metro, con 5 p\u00e9talos, e est\u00e1n reunidas densas espigas. \u00c9 polinizada polo vento. O froito \u00e9 un acio.\nPropiedades.\nAs ra\u00edces de \"Beta vulgaris\" conte\u00f1en unha cantidade significativa de vitamina C, e as follas son unha fonte de vitamina A. Ambas as d\u00faas son igualmente fontes de fibra alimentaria, de \u00e1cido f\u00f3lico e de antioxidantes. As ra\u00edces tam\u00e9n son ricas en beta\u00edna (N,N,N-trimetilglicina).\nA remolacha \u00e9 rica en nitratos, que se transforman en nitritos grazas \u00e1s bacterias presentes na boca. Estes nitritos act\u00faan sobre a vasodilataci\u00f3n arterial e a fluidificaci\u00f3n do sangue, o que mellora o afluxo do sangue a certas zonas do cerebro. Unha dose coti\u00e1 de zume de remolacha pode, potencialmente, previr a demencia e a diminuci\u00f3n cognitiva mellorando o afluxo sangu\u00edneo cerebral.\nCultivo.\nA remolacha \u00e9 unha planta bienal, resistente, que pode ser cultivada comercialmente nunha gran variedade de climas temperados.\nDurante a s\u00faa primeira estaci\u00f3n de crecemento, produce unha gran ra\u00edz (de at\u00e9 1 ou 2\u00a0kg) de almacenamento, cuxa masa seca cont\u00e9n do 15 ao 20 % en peso de sacarosa.\nSe a planta non se colleita nese momento, a continuaci\u00f3n, durante a s\u00faa segunda estaci\u00f3n de crecemento, os nutrientes da ra\u00edz util\u00edzanse para producir flores e, consecuentemente, froitos e sementes, reduc\u00edndose a ra\u00edz de tama\u00f1o. Na produci\u00f3n de remolacha comercial, coll\u00e9itase despois da primeira estaci\u00f3n de crecemento.\nNa maior\u00eda dos pa\u00edses de climas temperados, as remolachas sem\u00e9ntanse na primavera, colleit\u00e1ndose en outono. En climas m\u00e1is c\u00e1lidos, como no Imperial Valley (California), a remolacha \u00e9 un cultivo de inverno, sement\u00e1ndose en outono e colleit\u00e1ndose na primavera.\nAt\u00e9 a segunda metade do s\u00e9culo XX, a produci\u00f3n de remolacha, especialmente a azucreira, era moi intensiva en traballo. O control de plantas ventureiras realiz\u00e1base mediante unha gran densidade de sementes nos cultivos, e despois o traballo ti\u00f1a que ser matador manualmente cun leg\u00f3n, d\u00faas ou incluso tres veces durante o per\u00edodo vexetativo. A recolecci\u00f3n tam\u00e9n requir\u00eda moitos traballadores.\nA\u00ednda que as ra\u00edces pod\u00edan arrincarse por un dispositivo formado por un arado movido por un grupo de bestas, o resto das tarefas de recolecci\u00f3n realiz\u00e1banse a man. O labrador tomaba a remolacha polas s\u00faas follas, sacud\u00eda a terra e cortaba as follas, despois cada parte \u00eda a unha fileira, as ra\u00edces a un lado, as follas verdes a outro. Un segundo traballador equipado cun coitelo de remolacha (unha ferramenta de mango curto parecida a un pequeno fouci\u00f1o), cortaba a coroa. As ra\u00edces de remolacha transport\u00e1banse despois en carros.\nHoxe en d\u00eda a sementeira \u00e9 mec\u00e1nica, e a aplicaci\u00f3n de herbicidas para o control de plantas ventureiras e a colleita mecanizada supuxo a non dependencia de numerosos traballadores. Unha rotobatidora utiliza unha serie de coitelas para cortar a folla e a coroa da ra\u00edz (que \u00e9 baixa en azucre). A cultivadora de remolacha levanta a ra\u00edz, eliminando o exceso de terra nunha soa pasada sobre o campo. Unha cultivadora moderna adoita cubrir seis regos ao mesmo tempo. As ra\u00edces b\u00f3tanse en cami\u00f3ns.\nSe a remolacha ten que deixarse almacenada para entregala ao cabo dalg\u00fan tempo, f\u00f3rmanse mont\u00f3ns que se cobren con palla para protexela da intemperie. Sempre que o mont\u00f3n estea ben constru\u00eddo e te\u00f1a unha correcta ventilaci\u00f3n, a remolacha non se deteriora de maneira significativa. As remolachas que, para conservarse, se conxelan e despois se desconxelan, producen hidratos de carbono complexos que causan graves problemas de produci\u00f3n na f\u00e1brica.\nUso alimenticio.\nO uso m\u00e1is com\u00fan deste vexetal \u00e9 como alimento directo, pero tam\u00e9n ten outras utilidades na alimentaci\u00f3n, tales como:\nSinonimia.\n\"Beta vulgaris\" recibiu ao longo da historia distintos nomes cient\u00edficos que se consideran sin\u00f3nimos:\nHistoria.\nA remolacha co\u00f1\u00e9cese como hortaliza desde a Antig\u00fcidade. As s\u00faas primeiras referencias escritas ve\u00f1en dos gregos, no s\u00e9culo V a.C., e as principais variedades cultivadas foron descritas na Idade Media, especialmente por Pierandrea Mattioli. A orixe da s\u00faa utilizaci\u00f3n alimentaria das ra\u00edces parece situarse na gran chaira europea que se estende desde Alema\u00f1a at\u00e9 Rusia.\nEn 1600, Olivier de Serres escribiu en \"Le th\u00e9\u00e2tre d'agriculture et mesnage des champs\":\nParece que foi o primeiro en extraer o azucre das remolachas, pero non tivo \u00e9xito porque non deu cun proceso rend\u00edbel.\nEn 1747, un alem\u00e1n, Andreas Sigismund Marggraf, tivo \u00e9xito na extracci\u00f3n de azucre da remolacha. Un alumno seu, o profesor Achard, puxo este descubrimento a disposici\u00f3n da Academia prusiana. Esta iniciativa cristalizou en marzo de 1802, coa entrada en servizo da primeira f\u00e1brica de azucre de remolacha no mundo, en K\u00fcrnen do Oder (Silesia). A s\u00faa produci\u00f3n era artesanal: 70\u00a0kg de remolacha daban sobre 2\u00a0kg de azucre ao d\u00eda.\nA data do 21 de novembro de 1806 constit\u00fae un fito chave para a econom\u00eda azucreira europea. Para responder ao bloqueo imposto polos ex\u00e9rcitos brit\u00e1nicos aos portos franceses, Napole\u00f3n instaurou o bloqueo continental: todas as mercador\u00edas brit\u00e1nicas foron daquela prohibidas en solo franc\u00e9s, o que inclu\u00eda o azucre de cana proveniente das Antillas. Para compensar a penuria de azucre de cana, o emperador decidiu apoiar activamente a produci\u00f3n de remolacha azucreira. En poucos anos cre\u00e1ronse numerosas f\u00e1bricas de transformaci\u00f3n.\nA primeira extracci\u00f3n industrial de azucre en Francia foi obra de Benjamin Delessert, en 1812.\nCando se levantou o bloqueo, o azucre de cana das colonias antillanas inundou de novo o mercado. Baixo o peso da competencia, a nacente industria acusou o golpe. Un gran n\u00famero de azucreiras pecharon as s\u00faas portas despois de sufrir importantes perdas. Pero a abolici\u00f3n da escravitude, en 1848, xerou unha forte suba do prezo do azucre de cana debido a unha diminuci\u00f3n da s\u00faa produci\u00f3n. Os remolacheiros aproveitaron e, ao tempo, as industrias azucreiras melloraron progresivamente os seus rendementos grazas \u00e1 construci\u00f3n de grandes unidades de produci\u00f3n.\nA remolacha forraxeira desenvolveuse fortemente en Europa a mediados do s\u00e9culo XX, chegando os seus cultivos en Francia a ocuparen preto dun mill\u00f3n de hect\u00e1reas pouco antes da segunda guerra mundial. Pero m\u00e1is tarde diminu\u00edu moito debido ao aumento do consumo de millo ensilado para a alimentaci\u00f3n invernal dos bovinos.\nPero recentemente o cultivo da remolacha volveuse a desenvolver para producir etanol, e est\u00e1 en curso o desenvolvemento do seu uso para a produci\u00f3n de biocombustibles como o biog\u00e1s.\nO Museo da Remolacha Azucreira.\nO \"Museo de la Remolacha Azucarera\" (MUREA), situado en Alfambra, a 26\u00a0km de Teruel (Espa\u00f1a), \u00e9 a \u00fanica instalaci\u00f3n museol\u00f3xica co\u00f1ecida no mundo sobre este produto. A s\u00faa instalaci\u00f3n realizouse nun antigo lavadoiro modernista, datado en 1926, e consta de tres secci\u00f3ns:\nO MUREA foi nomeado \"entidade colaboradora\" do programa Europeo \"Comenius\", na s\u00faa convocatoria de 2007, a trav\u00e9s da Axencia Nacional S\u00f3crates, da UE."}
{"id": "217732", "revid": "98629", "url": "https://gl.wikipedia.org/wiki?curid=217732", "title": "Anxiostatina", "text": "A anxiostatina \u00e9 unha prote\u00edna que se encontra nos humanos e outras especies. \u00c9 un inhibidor end\u00f3xeno da anxiox\u00e9nese (\u00e9 dicir, bloquea o crecemento de novos vasos sangu\u00edneos), e util\u00edzase actualmente en ensaios cl\u00ednicos en terapias contra o c\u00e1ncer, xa que os tumores necesitan a formaci\u00f3n de novos vasos sangu\u00edneos para crecer.\nEstrutura.\nA anxiostatina \u00e9 un fragmento de 38 kDa dunha prote\u00edna de maior tama\u00f1o, a plasmina (un fragmento de plasmin\u00f3xeno) que comprende os catro primeiros m\u00f3dulos con dominios \"kringle\" do plasmin\u00f3xeno. Cada m\u00f3dulo cont\u00e9n d\u00faas pequenas l\u00e1minas beta e tres enlaces disulfuro. A estrutura cristalogr\u00e1fica de raios X da anxiostatina xa foi determinada.\nS\u00edntese.\nA anxiostatina pode producirse por escisi\u00f3n autoproteol\u00edtica do plasmin\u00f3xeno, que implica a reduci\u00f3n de enlaces disulfuro extracelulares pola fosfoglicerato quinase. Ademais a anxiostatina pode ser escindida do plasmin\u00f3xeno por diferentes metaloproteinases (MMPs), tales como a elastase, ant\u00edxeno prost\u00e1tico espec\u00edfico (PSA), serina protease de 13 kD , endopeptidase de 24 kD.\nA anxiostatina pode producirse tam\u00e9n a partir da prote\u00f3lise da plasmina.\nActividade biol\u00f3xica.\nA anxiostatina \u00e9 co\u00f1ecida por unirse a moitas prote\u00ednas, especialmente a anxiomotina e ATP sintase da superficie de c\u00e9lulas endoteliais, tam\u00e9n a integrinas, anexina II, receptores C-met, proteoglicanos NG2, activador do plasmin\u00f3xeno tisular, condroit\u00edn sulfato de proteoglicanos, e o CD26.\nAdemais, os pequenos fragmentos de anxisotatina poden unirse a varias outras prote\u00ednas. A\u00ednda hai certa incerteza sobre o seu mecanismo de acci\u00f3n, mais parece implicar a inhibici\u00f3n da migraci\u00f3n de c\u00e9lulas endoteliais, a proliferaci\u00f3n e a induci\u00f3n da apoptose. Prop\u00faxose que a actividade da anxiostatina est\u00e1 relacionada, entre outras cousas, coa combinaci\u00f3n das s\u00faas propiedades mec\u00e1nicas e redox."}
{"id": "217734", "revid": "130289", "url": "https://gl.wikipedia.org/wiki?curid=217734", "title": "Plasmina", "text": "A plasmina \u00e9 un importante encima (EC 3.4.21.7) presente no sangue que degrada moitas prote\u00ednas do plasma sangu\u00edneo, principalmente a fibrina dos co\u00e1gulos sangu\u00edneos, polo que participa na fibrin\u00f3lise. A plasmina orix\u00ednase a partir do plasmin\u00f3xeno codificado polo xene \"PLG\" do cromosoma 6. A deficiencia en plasmina pode orixinar tromboses.\nFunci\u00f3n e activaci\u00f3n.\nA plasmina \u00e9 unha serina protease que act\u00faa disolvendo os co\u00e1guloos sangu\u00edneos de fibrina. Ademais da fibrin\u00f3lise, a plasmina proteoliza prote\u00ednas noutros varios sistemas: activa colaxenases, a alg\u00fans mediadores do sistema de complemento e debilita a parede do fol\u00edculo de Graaf (o que orixinar\u00e1 a ovulaci\u00f3n). Cliva a fibrina, fibronectina, trombospondina, laminina, e o factor de von Willebrand.\nA plasmina orix\u00ednase a partir dunha prote\u00edna precursora ou cim\u00f3xeno chamado plasmin\u00f3xeno, que se libera do f\u00edgado \u00e1 circulaci\u00f3n sist\u00e9mica. Na circulaci\u00f3n, o plasmin\u00f3xeno adopta unha conformaci\u00f3n pechada resistente \u00e1 activaci\u00f3n. Sobre os co\u00e1gulos ou sobre a superficie celular, o plasmin\u00f3xeno adopta unha forma aberta que pode ser convertida en plasmina activa por diversos encimas, como o activador do plasmin\u00f3xeno tisular (tPA), activador do plasmin\u00f3xeno uroquinase (uPA), calicre\u00edna, e o factor XII (factor de Hageman). A fibrina \u00e9 un cofactor da activaci\u00f3n do plasmin\u00f3xeno polo activador do plasmin\u00f3xeno tisular. O receptor do activador do plasmin\u00f3xeno uroquinase (uPAR) \u00e9 un cofactor para a activaci\u00f3n do plasmin\u00f3xeno polo activador do plasmin\u00f3xeno uroquinase. A conversi\u00f3n do plasmin\u00f3xeno en plasmina implica a clivaxe do enlace pept\u00eddico entre a Arg-561 e a Val-562.\nA clivaxe da plasmina, \u00e1 s\u00faa vez, produce anxiostatina.\nInteracci\u00f3ns.\nA plasmina interacciona coa trombospondina 1, a alfa 2-antiplasmina e a prote\u00edna de uni\u00f3n ao factor de crecemento similar \u00e1 insulina 3 (IGFBP3)."}
{"id": "217735", "revid": "32797", "url": "https://gl.wikipedia.org/wiki?curid=217735", "title": "Kosmos 394", "text": "Kosmos 394 (\u041a\u043e\u0441\u043c\u043e\u0441 394 en ruso), tam\u00e9n denominado DS-P1-M N\u00ba 2, foi un sat\u00e9lite artificial sovi\u00e9tico lanzado o 9 de febreiro de 1971 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 394 foi o segundo membro da serie de sat\u00e9lites DS-P1-M e o primeiro lanzado con \u00e9xito, adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217736", "revid": "1888", "url": "https://gl.wikipedia.org/wiki?curid=217736", "title": "Manuel Crestar", "text": "Manuel Crestar D\u00edaz, nado en Betanzos o 21 de decembro de 1900, foi un debuxante galego.\nTraxectoria.\nEstivo emigrado uns anos en Cuba. Pertenceu \u00e1 Irmandade da Fala de Betanzos. Realizou a s\u00faa primeira exposici\u00f3n na Coru\u00f1a en 1921. Durante a Segunda Rep\u00fablica simpatizou coas correntes progresistas da cultura e coas ideas libertarias; frecuentou na capital coru\u00f1esa o parladoiro de Lu\u00eds Huici, xunto con Lu\u00eds Seoane, Francisco Miguel, Xenaro Ruano, \u00c1lvaro Cebreiro e Jos\u00e9 Villaverde. Pasou a Guerra Civil en Madrid onde colaborou no peri\u00f3dico \"Galicia Libre\", voceiro da Agrupaci\u00f3n de Gallegos Libertarios. Trasladouse a Valencia en 1938, pertenceu \u00e1 directiva da Agrupaci\u00f3n de Gallegos Libertarios. Publicou os seus gravados e caricaturas en Galicia, \"Alfar\", \"El Pueblo Gallego\", \"Galicia Gr\u00e1fica\" e \"C\u00e9ltiga\". Pasou a Francia en 1939 e al\u00ed se perde a s\u00faa pista."}
{"id": "217737", "revid": "1888", "url": "https://gl.wikipedia.org/wiki?curid=217737", "title": "Manuel Crestar D\u00edaz", "text": ""}
{"id": "217738", "revid": "32797", "url": "https://gl.wikipedia.org/wiki?curid=217738", "title": "Kosmos 400", "text": "Kosmos 400 (\u041a\u043e\u0441\u043c\u043e\u0441 400 en ruso), tam\u00e9n denominado DS-P1-M N\u00ba 3, foi un sat\u00e9lite artificial sovi\u00e9tico lanzado o 18 de marzo de 1971 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 400 foi o terceiro membro da serie de sat\u00e9lites DS-P1-M (e o segundo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217739", "revid": "85894", "url": "https://gl.wikipedia.org/wiki?curid=217739", "title": "O Pedrouzo, Arca, O Pino", "text": "O Pedrouzo \u00e9 un lugar da parroquia de Arca no concello coru\u00f1\u00e9s do Pino, na comarca de Arz\u00faa. Segundo o IGE, en 2019 ti\u00f1a 898 habitantes (440 homes e 458 mulleres). Neste lugar est\u00e1 situada a capital municipal, ao ser trasladada a casa do concello desde Santa Irene no s\u00e9culo XX. \nXeograf\u00eda.\nO Pedrouzo est\u00e1 situada nunha encosta que vai desde A Igrexa (ou Santaia) cara \u00e1 Chousa do Pedrouzo, o punto m\u00e1is elevado das s\u00faas inmediaci\u00f3ns con 301 m de altitude. Toda esta \u00e1rea \u00e9 como un promontorio encaixado entre os vales do rego do Xeimar e do rego do Burgo, sobre o que se sit\u00faa como un balc\u00f3n natural. \u00c9 unha zona de prados abundantes, fontes e pozos, hoxe altamente urbanizada.\nA actual casa do concello at\u00f3pase ao car\u00f3n dos edificios m\u00e1is antigos, a farmacia de Pazos (no n\u00famero 6 da avenida de Lugo) e a casa da avenida de Santiago 33, a unha altitude de 287 m sobre o nivel do mar no Mediterr\u00e1neo, segunde describe a placa altim\u00e9trica colocada no exterior do edificio.\nO Pedrouzo est\u00e1 atravesado pola N-547, que fai aqu\u00ed as veces de grande eixo lonxitudinal, ao longo do cal se vai distribu\u00edndo o casar\u00edo, tanto ao norte como ao sur. Na parte norte do Pedrouzo est\u00e1 o antigo lugar de Reboredo, onde tense desenvolvido un feixe de infraestruturas locais, concretamente o centro de sa\u00fade, o Centro Sociocultural Lu\u00eds Seoane, o CPI Cami\u00f1o de Santiago, o Campo de f\u00fatbol de Reboredo e o Pavill\u00f3n municipal de Reboredo. Cara ao sur \u00e1brese o casar\u00edo da Igrexa, nunha leve pendente de baixada.\nEtimolox\u00eda e microtoponimia.\nO Pedrouzo \u00e9 un dos numerosos top\u00f3nimos (un estudo calcula que cerca de 48 % dos que existen en Galicia) que contan cun artigo que o antecede, e que a Comisi\u00f3n de Toponimia considera parte integrante do mesmo. A orixe etimol\u00f3xica do termo O Pedrouzo presenta varias formulaci\u00f3ns:\nA toponimia da contorna do Pedrouzo, e particularmente a microtoponimia, \u00e9 dicir, as denominaci\u00f3ns dos espazos que non son de habitaci\u00f3n, como por exemplo fontes, regos, labrad\u00edos, espazos arborados etc., son relevantes no tocante \u00e1 correcta interpretaci\u00f3n da s\u00faa etimolox\u00eda. Da an\u00e1lise conxunta de ferramentas como a Cartograf\u00eda Catastral de Espa\u00f1a, o Proxecto Toponimia de Galicia e dos mapas do Centro Nacional de Informaci\u00f3n Geogr\u00e1fica de Espa\u00f1a, vese, en primeiro lugar, que o top\u00f3nimo orixinal do Pedrouzo coincide aproximadamente coa situaci\u00f3n da actual casa do concello, comezando nese lugar unha pendente cara ao nord\u00e9s que recibe o nome do \"Monte de Arca\" e acada os 301 metros de altitude. Esta cima est\u00e1 rodeada por varios microtop\u00f3nimos que conte\u00f1en o termo \"chousa\", especialmente na cara norte, e un que coincide co termo \"O Calvario\", que probablemente fai referencia ao tramo de calzada en suba que vindo do Burgo vai cara a Reboredo subindo at\u00e9 o devandito O Monte de Arca. Por outra banda, desde O Pedrouzo baixa o terreo ao oeste cara ao val do rego do Burgo e ao sur cara \u00e1 Igrexa, cuxo top\u00f3nimo principal (Arca) pode significar \"lugar de uni\u00f3n ou que est\u00e1 xunto a outro\", \u00e9 dicir, A Igrexa ser\u00eda un espazo que unir\u00eda as costas que van cara ao Monte de Arca cos vales dos regos do Burgo e de Xeimar. Polo tanto, O Pedrouzo atopar\u00edase nun terreo de pendente (\"petar-\") que explicar\u00eda o top\u00f3nimo, tal como suxire Mateo Sanz.\nPatrimonio natural.\nA\u00ednda que no Pedrouzo existen pequenos espazos que albergan \u00e1rbores de certo porte e relevo, como os que se atopan no xard\u00edn privado do n\u00famero 6 da avenida de Santiago, os carballos da r\u00faa das Corticeiras ou as palmeiras e o topiario do n\u00famero 7 da r\u00faa de Forcarei, son as chamadas Corticeiras de Arca o elemento vexetal de maior importancia dentro deste n\u00facleo urbano.\nAs Corticeiras de Arca enc\u00f3ntranse no principio da avenida da Igrexa, facendo esquina coa r\u00faa das Corticeiras, \u00e1 que dan nome, nunha encosta que baixa cara o casar\u00edo da Igrexa e a une ao Pedrouzo. Son tres sobreiras duns dous metros e medio de di\u00e1metro cada unha, especie que nesta \u00e1rea se chama corticeira, posto que desta \u00e1rbore se extrae a cortiza, que tantos usos ten, como nas industrias de illantes t\u00e9rmicos e sonoros, a de fabricaci\u00f3n de colmeas, a do calzado e a de confecci\u00f3n de tap\u00f3ns para as botellas de vidro. Do seu nome cient\u00edfico, \"quercus suber\", ven a etimolox\u00eda do seu nome en galego: *SUBER + -ARIA. O termo \"suber\" en lat\u00edn significa, precisamente, cortiza. Con moita probabilidade as Corticeiras de Arca ten sido aproveitadas no pasado pola propia veci\u00f1anza do Pedrouzo, extraendo a cortiza.\nOutras \u00e1rbores que se poden atopar na contorna son cedros novos, pi\u00f1eiros e amieiros nas inmediaci\u00f3ns e beiras do rego do Burgo, ou plantaci\u00f3ns de eucaliptos, especialmente no norte da poboaci\u00f3n, en direcci\u00f3n a Pazos e O Lameiro.\nPatrimonio humano e obra civil.\nA Casa do Concello.\nTras estar establecida, primeiro, en San Vicenzo do Pino no s\u00e9culo XIX e, m\u00e1is tarde, ser trasladada a Santa Irene, nun edificio que hoxe \u00e9 o Albergue p\u00fablico, a Casa do Concello do Pino foi levada ao Pedrouzo. Ocupou primeiro un humilde edificio que pertenceu aos pais de Lu\u00eds Seoane, quen viviu nela. Hoxe en d\u00eda \u00e9 oficina de Correos e oficina de informaci\u00f3n tur\u00edstica no ver\u00e1n. \u00c9 a partir deste momento cando a localidade comezou a experimentar un crecemento paulatino.\nPosteriormente, en 1978, trasladouse a un novo edificio que se atopa no centro da vila, cuxo proceso de adxudicaci\u00f3n deu comezo a finais de 1976. Esta construci\u00f3n segue as li\u00f1as do chamado estilo internacional, moi de moda nos anos 70. Inaugurouse o 27 de xaneiro do devandito ano de 1978, segundo indica a placa que se encontra \u00e1 entrada.\nO edificio conta na s\u00faa fronte cun espazo axardinado. Neste xard\u00edn enc\u00f3ntrase un monumento en metal erixido en 2017 dedicado \u00e1 Festa do galo pi\u00f1eiro, que se celebra anualmente nesta poboaci\u00f3n. \u00c9 obra do escultor C\u00e1ndido Pazos. Ademais, neste mesmo espazo \u00e1lzase tam\u00e9n un cruceiro de feitura moderna, erixido no ano 2005. O fuste ten forma de pir\u00e1mide truncada e est\u00e1 coroada por unha cruz de Santiago, tendo esculpidas diferentes inscrici\u00f3ns en cada lado.\nCPI Cami\u00f1o de Santiago.\nO edificio comezou a constru\u00edrse en 1975 e foi inaugurado pouco tempo despois. En 1999 sufriu unha importante reforma e en 2020 cursaban estudos nel alumnos de educaci\u00f3n infantil, educaci\u00f3n primaria e educaci\u00f3n secundaria.\nCampo de F\u00fatbol de Reboredo.\nTam\u00e9n co\u00f1ecido como Campo de F\u00fatbol Municipal de Arca, \u00e9 un campo de c\u00e9spede artificial con chanzos cubertos que, debido ao seu mellor estado de conservaci\u00f3n en comparaci\u00f3n ao do Lameiro, adoita ser o empregado pola Sociedade Deportiva O Pino para disputar os seus partidos de f\u00fatbol, que en 2020 militaba no grupo 2\u00ba de Primeira Galicia. Enc\u00f3ntrase ao car\u00f3n do CPI Cami\u00f1o de Santiago e desde o 2010 conta con c\u00e9spede artificial. En 2020 foi aprobada unha partida pola Deputaci\u00f3n da Coru\u00f1a para reformar diversos aspectos do campo, como os vestiarios, que se atopaban en mal estado.\nNeste campo te\u00f1en adestrado secci\u00f3ns da Selecci\u00f3n Nacional Galega.\nSegundo un informe da Direcci\u00f3n Xeral de Patrimonio Cultural da Xunta de Galicia, o Cami\u00f1o de Santiago ao seu paso polo Pedrouzo mant\u00e9n vestixios hist\u00f3ricos neste campo de f\u00fatbol.\nPavill\u00f3n municipal de Reboredo.\nTam\u00e9n chamado Pavill\u00f3n municipal de O Pino, xa que ata o 2012 s\u00f3 exist\u00eda este, engad\u00edndoselle ent\u00f3n o de Lameiro. Estas instalaci\u00f3ns est\u00e1n preparadas para a pr\u00e1ctica de f\u00fatbol sala, ximnasia, voleibol, baloncesto e balonm\u00e1n. Ao seu car\u00f3n, o CPI Cami\u00f1o de Santiago disp\u00f3n dun pequeno pavill\u00f3n de deportes para o alumnado no que, do mesmo xeito, tam\u00e9n se practica o f\u00fatbol sala, baloncesto e balonm\u00e1n. O Cami\u00f1o franc\u00e9s a Santiago pasa mesmo ao lado das partes norte e leste deste edificio.\nAs condici\u00f3ns de conservaci\u00f3n deste polideportivo ten levantado en diversos momentos cr\u00edticas, polo que en 2017 se fixeron unhas obras de substituci\u00f3n das s\u00faas cubertas por un importe de m\u00e1is de 68 mil euros, de acordo a un convenio entre a Secretar\u00eda Xeral para o Deporte da Xunta de Galicia e o propio Concello asinado en xu\u00f1o deste ano. Por outra banda, nese mesmo ano, dot\u00f3uselle dun sistema de calefacci\u00f3n, despois das reclamaci\u00f3ns do CPI de contar cun ximnasio propio. Por\u00e9n, segue a ter unha peor fama que o centro deportivo de Lameiro, debido \u00e1 s\u00faa frialdade e ao anticuado de parte das instalaci\u00f3ns.\nNeste pavill\u00f3n ten adestrado algunhas das Selecci\u00f3ns Galegas de F\u00fatbol Sala, e as\u00ed mesmo xogan equipos de f\u00fatbol sala locais.\nEn diversas edici\u00f3ns da Carreira Pedestre Popular do Concello do Pino tense empregado estas instalaci\u00f3ns como punto de duchas para os participantes, como na X Carreira ou na XIV Carreira. Tam\u00e9n deuse o mesmo servizo no III Medio Marat\u00f3n O Gran Cami\u00f1o, celebrado o 6 de xullo de 2019.\nEste espazo adoit\u00e1base empregar como albergue para acoller en momentos de grande afluencia aos peregrinos do Cami\u00f1o de Santiago, como en xullo de 2010, podendo chegar a aloxar ata 300 persoas. Todo isto propiciou tanto a construci\u00f3n en 2010 do novo Pavill\u00f3n municipal de Lameiro como en 2012 do Albergue P\u00fablico de Arca.\nCSC Lu\u00eds Seoane.\nTam\u00e9n co\u00f1ecida como Casa de Cultura de Arca, este edificio comezou o seu dese\u00f1o en 1997 dentro do \"Plan 2000\", sendo financiado pola Deputaci\u00f3n da Coru\u00f1a. A obra foi rematada no 2007 despois dun longo proceso construtivo, sendo asumida a s\u00faa xerencia directamente polo Concello. At\u00f3pase entre o Pavill\u00f3n municipal de Reboredo e o Centro m\u00e9dico de Arca, que \u00e1 s\u00faa vez foi constru\u00eddo entre 2005 e 2007 cunha superficie de 1.200 m\u00b2.\nO 27 de marzo de 2008 o Concello do Pino por unanimidade decidiu nomear fillo predilecto a Lu\u00eds Seoane, atendendo ao feito de que boa parte da s\u00faa xuventude viviu no Pedrouzo e a que na s\u00faa obra escrita e gr\u00e1fica son recorrentes as referencias a esta terra, especialmente \u00e1 parroquia de Arca. Asemade, nun acto celebrado o 31 de maio do mesmo ano que contou coa presenza de V\u00edctor Freixanes, Isaac D\u00edaz Pardo e Xos\u00e9 Neira Vilas, rebautizouse a nova Casa de Cultura como \"Centro Sociocultural Lu\u00eds Seoane\".\nO centro acolle nas s\u00faas dependencias un espazo para exposici\u00f3ns temporais m\u00e1is desde 2017 unha permanente dedicada ao empresario e pol\u00edtico republicano Jes\u00fas Canabal. Ademais cont\u00e9n as oficinas de Cultura do Concello, unha oficina de informaci\u00f3n tur\u00edstica, dependencias auxiliares para clases e seminarios, un auditorio con capacidade para 240 espectadores sentados, unha cafeter\u00eda e, desde 2008, a Biblioteca municipal do Pino, que ata ese momento estaba nunhas dependencias da Casa do Concello.\nAlbergue P\u00fablico de Arca.\nAo comezo do Pedrouzo, seguindo o Cami\u00f1o de Santiago desde Arz\u00faa, ao car\u00f3n da N-547, at\u00f3pase o Albergue P\u00fablico de Arca ou Albergue do Peregrino, destinado ao aloxamento de peregrinos. Foi constru\u00eddo orixinalmente en 1993 cunha capacidade de 80 prazas e 5 cortes para cabalos. O incremento de usuarios da Ruta Xacobea e o conseguinte colapso dos albergues, fixeron necesario aumentar as dotaci\u00f3ns e capacidades de moitos deles. Antes do Xacobeo 2004 foi ampliado, contando desde ent\u00f3n de tres pisos e unha superficie de 966 m\u00b2, as\u00ed como 126 prazas, quedando as cortes para bestas inutilizadas. Tras outras pequenas reformas, foi reinaugurado en 2012.\nEscola municipal de m\u00fasica.\nUnha vella aspiraci\u00f3n da Banda de Arca era contar cun espazo propio moderno e axeitado onde poder ensaiar. En xaneiro de 2010 anunciouse a construci\u00f3n dun edificio que ser\u00eda destinado a ser a Escola municipal de m\u00fasica cun orzamento de case 114 mil euros, derrubando para iso o antigo centro de sa\u00fade, que fora trasladado anos atr\u00e1s a unhas novas dependencias no barrio de Reboredo. O centro foi inaugurado o 28 de marzo de 2011, situado \u00e1 entrada do Pedrouzo, na avenida de Lugo, a poucos metros da oficina de Correos e antiga Casa do Concello. Destaca polo seu dese\u00f1o contempor\u00e1neo e a cor negra das s\u00faas paredes exteriores. Est\u00e1 constru\u00eddo sobre unha superficie de 162,43 m\u00b2 e disp\u00f3n de cinco aulas de m\u00fasica, un sal\u00f3n polivalente e despachos administrativos nunha parte do edificio, mentres que outro cont\u00e9n salas de reuni\u00f3ns e despachos de usos m\u00faltiples.\nNo seu interior ocupan un espazo de oficinas o Grupo de Desenvolvemento Rural Ulla-Tambre-Mandeo, asociaci\u00f3n sen \u00e1nimo de lucro fundada no 2008, herdeira do Programa Leader Portodemouros, que \u00ab\"ten como obxectivo fundamental promover o desenvolvemento do territorio, actualmente formado polos concellos de Arz\u00faa, Boimorto, Melide, O Pino, Santiso, Sobrado, Touro, Toques e Vilasantar\"\u00bb.\nOutras construci\u00f3ns.\nDentro da arquitectura popular, p\u00f3dense encontrar ata catro h\u00f3rreos. Especialmente destacan un de madeira sobre cepas de canter\u00eda que sorprendentemente se asemella a un h\u00f3rreo de tipo mari\u00f1\u00e1n, outro mixto semellante aos de tipo Noia (\u00e1mbolos dous na avenida de Lugo) e un \u00faltimo de tipo Mah\u00eda (na r\u00faa das Corticeiras). Tam\u00e9n existen lavadoiros, como o que est\u00e1 na confluencia da r\u00faa do Pic\u00f3n co rego do Burgo.\nCultura.\nLu\u00eds Seoane.\nO escritor, xornalista e pintor galego Lu\u00eds Seoane, nado en Bos Aires o 1 de xu\u00f1o de 1910, era fillo de Luis Santiago Seoane Brocos, nado en O\u00edns, e Mar\u00eda L\u00f3pez Mosquera, que era de Arca.\nAo regresar o matrimonio da emigraci\u00f3n desde Arxentina en 1916, a nai recibiu en herdanza unha leira en Arca na que decidiron constru\u00edr unha casa que pasar\u00eda a ser a de residencia. Esta casa semella ser a mesma que d\u00e9cadas despois foi, brevemente, unha das casas consistoriais que ten existido no concello e que hoxe en d\u00eda \u00e9 a oficina de Correos. Lu\u00eds, pola s\u00faa banda, comezou a ir ao Instituto de Santiago, polo que s\u00f3 viv\u00eda na casa de s\u00e1bado a luns na ma\u00f1\u00e1 e nos meses de ver\u00e1n. Ademais, preto do cemiterio municipal, ao sur do lugar da Igrexa, estaba a chamada \"Casa de Brey\", que era onde viv\u00eda a s\u00faa avoa e o resto da famila materna, que visitaba a mi\u00fado.\nAo comezar os seus estudos universitarios, a familia mudouse a Santiago, deixando as\u00ed a casa de Arca. Por\u00e9n, Seoane mantivo sempre presente a terra pi\u00f1eira nos seus escritos, como cando di:\nTam\u00e9n O Pino foi descrito na s\u00faa obra gr\u00e1fica. En merecemento deste compromiso coa s\u00faa terra familiar, o Concello do Pino aprobou por unanimidade o 27 de marzo de 2008 nomear a Lu\u00eds Seoane fillo predilecto, procedendo ademais a rebautizar a nova Casa de Cultura como Centro Sociocultural Lu\u00eds Seoane."}
{"id": "217740", "revid": "4817", "url": "https://gl.wikipedia.org/wiki?curid=217740", "title": "Cosmos 394", "text": ""}
{"id": "217741", "revid": "4817", "url": "https://gl.wikipedia.org/wiki?curid=217741", "title": "Cosmos 400", "text": ""}
{"id": "217743", "revid": "32797", "url": "https://gl.wikipedia.org/wiki?curid=217743", "title": "Kosmos 459", "text": "Kosmos 459 (\u041a\u043e\u0441\u043c\u043e\u0441 459 en ruso), tam\u00e9n denominado DS-P1-M N\u00ba 4, foi un sat\u00e9lite artificial sovi\u00e9tico lanzado o 29 de novembro de 1971 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 459 foi o cuarto membro da serie de sat\u00e9lites DS-P1-M (e o terceiro lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217744", "revid": "4817", "url": "https://gl.wikipedia.org/wiki?curid=217744", "title": "Cosmos 459", "text": ""}
{"id": "217745", "revid": "32797", "url": "https://gl.wikipedia.org/wiki?curid=217745", "title": "Kosmos 521", "text": "Kosmos 521 (\u041a\u043e\u0441\u043c\u043e\u0441 521 en ruso), tam\u00e9n denominado DS-P1-M N\u00ba 5, foi un sat\u00e9lite artificial sovi\u00e9tico lanzado o 29 de setembro de 1972 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 521 foi o quinto membro da serie de sat\u00e9lites DS-P1-M (e o cuarto lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217746", "revid": "4817", "url": "https://gl.wikipedia.org/wiki?curid=217746", "title": "Cosmos 521", "text": ""}
{"id": "217747", "revid": "1131", "url": "https://gl.wikipedia.org/wiki?curid=217747", "title": "O Pedrouzo", "text": "O top\u00f3nimo galego Pedrouzo pode referirse a:"}
{"id": "217748", "revid": "32797", "url": "https://gl.wikipedia.org/wiki?curid=217748", "title": "Kosmos 803", "text": "Kosmos 803 (\u041a\u043e\u0441\u043c\u043e\u0441 803 en ruso), tam\u00e9n denominado DS-P1-M N\u00ba 7, foi un sat\u00e9lite artificial sovi\u00e9tico lanzado o 12 de febreiro de 1976 mediante un foguete Kosmos 3 desde o cosm\u00f3dromo de Plesetsk.\nCaracter\u00edsticas.\nKosmos 803 foi o s\u00e9timo membro da serie de sat\u00e9lites DS-P1-M (e o quinto lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217749", "revid": "4817", "url": "https://gl.wikipedia.org/wiki?curid=217749", "title": "Cosmos 803", "text": ""}
{"id": "217750", "revid": "98629", "url": "https://gl.wikipedia.org/wiki?curid=217750", "title": "Gran Premio de Italia de 1952", "text": "O Gran Premio de Italia de 1952 foi unha carreira de automobilismo de F\u00f3rmula D\u00faas, celebrada o 7 de setembro de 1952 no circu\u00edto de Monza. Foi a oitava carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nInforme.\nA carreira final do Campionato do Mundo non foi un grande enfrontamento, xa que a superioridade de Ferrari resolvera o campionato no Gran Premio de Alema\u00f1a en agosto. Os equipos italianos, con todo, fixeron un grande esforzo, e Ferrari correu con cinco coches de f\u00e1brica o do Campi\u00f3n do Mundo Alberto Ascari, Giuseppe Farina, Gigi Villoresi, Piero Taruffi e Andr\u00e9 Simon. Maserati correu con tres coches de f\u00e1brica, o de Felice Bonetto, Froil\u00e1n Gonz\u00e1lez e Franco Rol e hab\u00eda tres equipos de semi f\u00e1brica tam\u00e9n. Gordini ti\u00f1a tres coches o de Jean Behra, Maurice Trintignant e Robert Manzon, mentres que Connaught ti\u00f1a un equipo de tres coches con Stirling Moss, Dennis Poore e Kenneth McAlpine pilotando e HWM ti\u00f1a tres coches para Lance Macklin, Peter Collins e Mirada Tony. Os organizadores decidiron que s\u00f3 24 dos 35 equipos deb\u00edan ser autorizados a comezar, as v\u00edtimas m\u00e1is notables desta norma foron Hans Stuck pai nun Ferrari Ecurie Espadon, os tres HWM, os vellos Maserati de Enrico Plat\u00e9 e a maior\u00eda dos privados. Elie Bayol foi impresionantemente r\u00e1pido no \u00fanico Osca. Na cualificaci\u00f3n Ascari foi m\u00e1is r\u00e1pido que Villoresi e Farina que Trintignant o \u00fanico coche non Ferrari na primeira fila. Gonz\u00e1lez encabezou a fila d\u00faas, con Taruffi, Manzon e Simon, e na terceira fila xunto con Moss estaban Bayol, Behra e Mike Hawthorn no seu Cooper - Bristol. \nAo comezo Gonz\u00e1lez tomou a iniciativa no seu Maserati con Ascari e Villoresi perseguindoo. Detr\u00e1s deles estaba Bonetto, con todo un grupo de pilotos que intentaban pasar. \nA batalla na fronte decidiuse cando Gonz\u00e1lez fixo unha parada lenta, que permitiu a Ascari e Villoresi tomar a cabeza. O piloto arxentino logrou alcanzar e adiantar a Villoresi, pero Ascari sacou un minuto de vantaxe na meta. Farina terminou cuarto logo da retirada de Bonetto. Ferrari seguia sendo a forza dominante, pero Maserati era a estrela emerxente."}
{"id": "217751", "revid": "15490", "url": "https://gl.wikipedia.org/wiki?curid=217751", "title": "\u00d3blast de Arkhanguelsk", "text": "A \u00f3blast de Arkhanguelsk (en ruso: \u0410\u0440\u0445\u0430\u043d\u0433\u0435\u043b\u044c\u0441\u043a\u0430\u044f o\u0431\u043b\u0430\u0441\u0442\u044c) \u00e9 unha subdivisi\u00f3n rexional de Rusia a cal incl\u00fae dentro do seu territorio aos arquip\u00e9lagos Terra de Francisco Xos\u00e9 e Nova Zembla, ademais do distrito aut\u00f3nomo de Nenetsia.\nSe inclu\u00edmos Nenetsia, a \u00f3blast de Arkhanguelsk ten unha \u00e1rea total de 587.400\u00a0km\u00b2 e unha poboaci\u00f3n de 1,2 mill\u00f3ns de habitantes.\nO centro administrativo da rexi\u00f3n \u00e9 a cidade de Arkhanguelsk cunha poboaci\u00f3n aproximada de 350.000 habitantes.\nDivisi\u00f3ns administrativas.\nDistritos.\nOs distritos que compo\u00f1en Arkhanguelsk son (en ruso \"\u0440\u0430\u0439\u043e\u043d\u044b\"):"}
{"id": "217754", "revid": "23204", "url": "https://gl.wikipedia.org/wiki?curid=217754", "title": "Rexi\u00f3n de Dakar", "text": "Dakar \u00e9 unha das rexi\u00f3ns que dividen o Senegal.\nDepartamentos.\nA rexi\u00f3n de Dakar est\u00e1 dividida en catro departamentos:\nO 21 de febreiro de 2002, o departamento de Pikine foi desmembrado para crear o departamento de Gu\u00e9diawaye. "}
{"id": "217755", "revid": "23204", "url": "https://gl.wikipedia.org/wiki?curid=217755", "title": "Rexi\u00f3n de Diourbel", "text": "Diourbel \u00e9 unha das rexi\u00f3ns que dividen o Senegal.\nDepartamentos.\nA Rexi\u00f3n de Diourbel est\u00e1 dividida en tres departamentos:"}
{"id": "217756", "revid": "23204", "url": "https://gl.wikipedia.org/wiki?curid=217756", "title": "Rexi\u00f3n de Fatick", "text": "Fatick \u00e9 unha das rexi\u00f3ns que dividen o Senegal.\nDepartamentos.\nA Rexi\u00f3n de Fatick est\u00e1 dividida en tres departamentos:"}
{"id": "217757", "revid": "23204", "url": "https://gl.wikipedia.org/wiki?curid=217757", "title": "Rexi\u00f3n de Kaffrine", "text": "Kaffrine \u00e9 unha das rexi\u00f3ns que dividen o Senegal. Foi creada no 2008.\nDepartamentos.\nA Rexi\u00f3n de Kaffrine est\u00e1 dividida en catro departamentos:"}
{"id": "217758", "revid": "27249", "url": "https://gl.wikipedia.org/wiki?curid=217758", "title": "Sal\u00f3n do C\u00f3mic de Barcelona", "text": ""}
{"id": "217759", "revid": "7596", "url": "https://gl.wikipedia.org/wiki?curid=217759", "title": "Lu\u00eds Bouza Trillo", "text": "Lu\u00eds Bouza Trillo de Figueroa, nado en Vilagarc\u00eda de Arousa o 1 de agosto de 1869 e finado na s\u00faa vila natal o 29 de decembro de 1941, foi un xornalista e escritor galego.\nTraxectoria.\nEstudou no Seminario de Santiago de Compostela, pero abandonouno para dedicarse ao xornalismo. Foi redactor de \"El Fin del Siglo\", fundou e dirixiu a revista \"La Estrella Galaica\", onde publicou relatos e poes\u00edas en galego e en castel\u00e1n (\u00e1s veces cos pseud\u00f3nimos Magdalena de Monteblanco ou Gonzalo), e en Vilagarc\u00eda \"Cr\u00f3nica Carrile\u00f1a\" (1893). Marchou a Huelva como oficial primeiro de Obras P\u00fablicas en 1898. Regresou a Galicia e dirixiu en Vilagarc\u00eda \"El Faro de las R\u00edas\" (1909), \"La Opini\u00f3n\" (1912) e \"El Pueblo\" (1913) e colaborou noutros peri\u00f3dicos (\"La Integridad\", \"Gaceta de Galicia\", \"El Defensor de Granada\" e \"El Tea\"). O seu poema \u201cEsperanzas\u201d acadou o premio dos Xogos Florais lugueses (1900) e \u201cPlegaria\u201d foi premiado polo Ateneo de Sevilla (1908). Participou na celebraci\u00f3n do Centenario da Guerra da Independencia co poema \u201cAos h\u00e9roes da Arousa\u201d.\nDurante a Segunda Rep\u00fablica foi tenente de alcalde de Vilagarc\u00eda. Ao estalar o golpe de Estado do 18 de xullo de 1936 foi detido o 15 de novembro e multado.\nObras.\nDeixou varios libros in\u00e9ditos, entre eles un poemario galego-castel\u00e1n titulado \"Hojas Secas\" e \"Amor que mata\" (drama en castel\u00e1n). A s\u00faa novela curta \"La Torre de Miadelo\" empezou a publicarse na \"Cr\u00f3nica Carrile\u00f1a\" e os seus relatos \"Nubes de Oto\u00f1o\", noutros xornais. Publicou dous relatos en galego en \"La Estrella Galaica\": \"Xan Canitrote (conto popular)\" e \"O polis\u00f3n\".\nVida persoal.\nFillo de Manuel Bouza, de San Xurxo de Sacos, e mais de Narcisa Trillo, de Santiago de Compostela. Casado con Orencia Brey Lores, foi pai de Ferm\u00edn Bouza-Brey e Lu\u00eds Bouza-Brey Trillo."}
{"id": "217760", "revid": "43749", "url": "https://gl.wikipedia.org/wiki?curid=217760", "title": "Popolo della Libert\u00e0", "text": ""}
{"id": "217761", "revid": "1888", "url": "https://gl.wikipedia.org/wiki?curid=217761", "title": "Luis Bouza Trillo", "text": ""}
{"id": "217762", "revid": "32797", "url": "https://gl.wikipedia.org/wiki?curid=217762", "title": "Celestino S\u00e1nchez Rivera", "text": "Celestino S\u00e1nchez Rivera, nado en Santiago de Compostela o 13 de novembro de 1870 e finado na mesma cidade o 30 de febreiro de 1948, foi un xornalista e escritor galego.\nTraxectoria.\nFoi conservador do Hospital Real de Santiago de Compostela e cronista da cidade. Mercou e dirixiu \"El Eco de Santiago\", onde escribiu co pseud\u00f3nimo de Diego de Muros. Ingresou na Real Academia Galega o 27 de xullo de 1941. En 1944 foi nomeado cronista oficial de Compostela."}
{"id": "217763", "revid": "92340", "url": "https://gl.wikipedia.org/wiki?curid=217763", "title": "Madog ap Gwallter", "text": "Madog ap Gwallter (fl c. 1250) foi un poeta cortes\u00e1n gal\u00e9s da \u00e9poca medieval.\nTraxectoria.\nCrese que Madog foi un freire franciscano que viviu a mediados do s\u00e9culo XIII. \u00c9 famoso por ter composto o poema m\u00e1is antigo dos que chegaron ata n\u00f3s sobre a natividade de Xes\u00fas en gal\u00e9s: \"Geni Iesu\" ou \"Mab a'n rhodded\".\nS\u00f3 conservamos tres dos seus poemas. Os textos de dous deles at\u00f3panse no Llyfr Coch Hergest.\n\u00c9 pos\u00edbel que Madog sexa o autor dun longo poema latino que celebra as virtudes militares dos brit\u00f3ns Ou sexa os galeses) e as s\u00faas vitorias fronte os ingleses. Este poema nacionalista cons\u00e9rvase nun manuscrito (Caerdydd 2.611) que se data de finais do s\u00e9culo XIII ou principios do XIV. O autor deste poema aparece mencionado como \"Frater Walensis madocus edeirnianensis\" ('Irm\u00e1n gal\u00e9s Madog de Edeirnion')."}
{"id": "217764", "revid": "23204", "url": "https://gl.wikipedia.org/wiki?curid=217764", "title": "R\u00edo Biob\u00edo", "text": "O r\u00edo Biob\u00edo \u00e9 o segundo r\u00edo m\u00e1is longo de Chile. Atravesa a rexi\u00f3n de Biob\u00edo de leste a oeste.\nEtimolox\u00eda.\nO hidr\u00f3nimo Biob\u00edo prov\u00e9n da voz Biu-biu (en mapuche: \"vuu\" ou \"viu\", equivalente a 'dobre f\u00edo' ou 'cordello'), nome co cal era designado polos mapuches; tam\u00e9n acostumaban chamalo \"Butanleuvu\" ou 'r\u00edo Grande'. Asemade, foi chamado \"Ribimbi\" e \"Tuihuy\" polos ind\u00edxenas.\nDescrici\u00f3n.\nNace na lagoa Galletu\u00e9 e no lago Icalma, atopado no extremo nororiental da IX Rexi\u00f3n de Araucan\u00eda na cordilleira dos Andes, preto do l\u00edmite internacional coa Arxentina. Dende al\u00ed, percorre gran parte da zona sur do Val Central, cruzando as provincias do Biob\u00edo e de Concepci\u00f3n, na VIII Rexi\u00f3n de Biob\u00edo. Finalmente, desemboca na cidade de Concepci\u00f3n.\nO Biob\u00edo \u00e9 o segundo r\u00edo m\u00e1is longo de Chile, cunha lonxitude de 380 km, e \u00e9 o leito principal da terceira conca hidrogr\u00e1fica meirande do pa\u00eds (tralo Loa e o Baker). Diversos r\u00edos de salientables, como o r\u00edo de La Laja e o Malleco son afluentes do Biob\u00edo. \u00c9 o r\u00edo m\u00e1is ancho do pa\u00eds, cun quil\u00f3metro por termo medio, sendo atravesado na \u00e1rea metropolitana de Concepci\u00f3n por catro pontes: \"Ponte Ferroviaria Biob\u00edo\" (1889), \"Ponte Juan Pablo II\" (1973), \"Llacol\u00e9n\" (2000) e Ponte Chacabuco (2011). At\u00e9 o 2010, tam\u00e9n foi cruzado polo \"Puente Viejo\" (1942).\nHidrograf\u00eda.\nO r\u00edo Biob\u00edo nace na ribeira oeste da lagoa Galletu\u00e9 e do lago Icalma, na reserva nacional hom\u00f3nima. O r\u00edo avanza en direcci\u00f3n leste e, alg\u00fans quil\u00f3metros m\u00e1is adiante, o r\u00edo recibe as augas da achegada lagoa Icalma. Paseni\u00f1o, comeza a virar o seu curso cara \u00f3 noroeste percorrendo os vales de forma serpeante e recibindo os leitos dalg\u00fans r\u00edos menores, como o Lonquimay, Rahue e R\u00e1nquil. O \"Alto Biob\u00edo\" comeza a ficarse nas ladeiras anteriores \u00e1 cordilleira, aumentando a velocidade das s\u00faas augas.\n\u00d3 internarse na depresi\u00f3n intermedia, o r\u00edo bole entre ladeiras ch\u00e1s aumentando de entre 60 a 120 metros de ancho, reducindo a s\u00faa velocidade, o cal permite a navegaci\u00f3n nalgunhas zonas. Xa no seu treito medio, desemboca o r\u00edo Vergara preto de Negrete, drenando gran parte meridional da conca \u00f3 recibir augas de r\u00edos como o Malleco e o Renaico, que constit\u00faeen unha rede de drenaxe paralela \u00f3 Biob\u00edo en sentido noroeste da meirande parte da zona setentrional da Rexi\u00f3n de Araucan\u00eda.\n\u00d3 leste da cordilleira da Costa, preto das cidades de San Rosendo e La Laja, desemboca o R\u00edo de La Laja, o principal afluente do Biob\u00edo considerando o seu leito. O r\u00edo continua o seu curso aumentando o ancho considerablemente chegando \u00f3s dous quil\u00f3metros \u00f3 desembocar no oc\u00e9ano Pac\u00edfico, enSan Pedro de la Paz, Gran Concepci\u00f3n.\nO \"Alto Biob\u00edo\" ten un r\u00e9xime esencialmente nival polo que o seu leito medra no ver\u00e1n por mor do desxeo da cordilleira. Por\u00e9n, segundo que diversos leitos pluviais se unen \u00f3 r\u00edo principal, este cambia a caracter\u00edsticas de r\u00e9xime mixto. O leito do Biob\u00edo, medido na zona da desembocadura, acada as s\u00faas m\u00e1ximas cifras durante os meses de outubro e novembro, a\u00ednda que se mant\u00e9n alto entre maio e setembro, decaendo notablemente entre xaneiro e abril.\nCon 353\u00a0m\u00b3/s, o r\u00edo Biob\u00edo \u00e9 o segundo m\u00e1is caudaloso de Chile detr\u00e1s do r\u00edo Baker, con 875\u00a0m\u00b3/s."}
{"id": "217766", "revid": "85894", "url": "https://gl.wikipedia.org/wiki?curid=217766", "title": "Francisco Romero Blanco", "text": "Francisco Romero Blanco, nado en T\u00e1llara (Lousame) o 21 de outubro de 1838 e finado en Noia o 21 de novembro de 1918, foi un m\u00e9dico galego.\nTraxectoria.\nFoi catedr\u00e1tico de Anatom\u00eda Descritiva (1871) e reitor da Universidade de Santiago de Compostela en tres ocasi\u00f3ns, \u00e1 que representou como senador en 1896. Foi probablemente quen fixo a primeira exposici\u00f3n en Galicia das teor\u00edas de Darwin. Colaborou en \"El Eco de Santiago\", \"El Fin del Siglo\", \"El Zumbido\", \"El Alcance\", \"Gaceta de Galicia\", \"O Tio Marcos d'a Portela\" e \"O Novo Galiciano\". Empregou \u00e1s veces o pseud\u00f3nimo Franrobla. Acad\u00e9mico da Real Academia Nacional de Medicina, foi acad\u00e9mico fundador da Real Academia Galega.\nFoi pai do tam\u00e9n m\u00e9dico Francisco Romero Molez\u00fan."}
{"id": "217769", "revid": "98629", "url": "https://gl.wikipedia.org/wiki?curid=217769", "title": "Faiado", "text": "O faiado ou faio \u00e9 a parte m\u00e1is alta da casa, inmediatamente debaixo da cuberta, non sempre habit\u00e1bel, onde se adoitan amontoar mobles e trebellos vellos e en desuso a xeito de rocho. Por extensi\u00f3n tam\u00e9n \u00e1s veces \u00e9 denominado faiado un teito de t\u00e1boas.\nHoxe en d\u00eda adoitan rehabilitarse para empregalos coma estudios, salas ou pequenos cuartos.\nCuriosamente en portugu\u00e9s o faiado denom\u00ednase \"s\u00f3t\u00e3o\", polo que c\u00f3mpre non confundir co soto galego.\nCaracter\u00edsticas.\nA s\u00faa especial configuraci\u00f3n determina as peculiaridades e as s\u00faas posibilidades de uso. Os seus principais inconvenientes son a falla de espazo delimitado polo teito inclinado que forman as vertentes ou abas da cuberta, e a escaseza e m\u00e1 orientaci\u00f3n da luz situada en ocasi\u00f3ns a rente do chan.\nA casa tradicional galega non acostuma ter o faiado habit\u00e1bel, xa que a pequena pendente da cuberta non permite unha altura de abondo at\u00e9 a cumieira para acoller un cuarto; por\u00e9n si adoita separarse do sobrado ou primeiro andar cun forxado de trabes de madeira ou un teito de t\u00e1boas, xa que si pod\u00eda existir un zap\u00f3n para usalo como rocho ou incluso preservar parte da colleita. Estruturalmente o espazo cons\u00e9guese grazas a unhas estruturas en tesoira nas cubertas de catro augas ou unha estrutura sinxela de cangos dende a cumieira ao beirado en casas con tellados de d\u00faas augas e muros pi\u00f1\u00f3n (triangulares). \nOs muros poden contar con varios ocos ou vans para permitiren a ventilaci\u00f3n e o acceso \u00e1 luz, que poden ser fiestras, xanelas, bufardas ou lumieiras segundo te\u00f1amos en conta do maior a menor talle. Malia non ser moi com\u00fans en Galicia, nos faios habit\u00e1beis aparecen bufardas levant\u00e1ndose por riba do tellado ou lousado da casa; son moi com\u00fans nas Illas Brit\u00e1nicas por exemplo."}
{"id": "217770", "revid": "98629", "url": "https://gl.wikipedia.org/wiki?curid=217770", "title": "Enrique M\u00edguez G\u00f3mez", "text": "Enrique M\u00edguez G\u00f3mez, nado en Tui o 14 de marzo de 1966, \u00e9 un ex-pirag\u00fcista galego. Pos\u00fae vinte e dous t\u00edtulos nacionais e dez galegos.\nTraxectoria.\nParticipou en oito campionatos do mundo, tres olimp\u00edadas (Los \u00c1ngeles 1984, Se\u00fal 1988 e Barcelona 1992) e dous Xogos do Mediterr\u00e1neo.\nNos \u00c1nxeles, 1984, obtivo medalla de bronce en C2 500 m e foi sexto en 1.000 m. Nos Xogos do Mediterr\u00e1neo de Atenas (1991) conseguiu a medalla de prata en C2 500 m e nos Xogos do Mediterr\u00e1neo de Languedoc-Rosell\u00f3n (1993) obtivo a medalla de ouro en C1 1000 m e a de prata en C1 500 m."}
{"id": "217771", "revid": "89787", "url": "https://gl.wikipedia.org/wiki?curid=217771", "title": "Apusozoos", "text": "Os apusozoos (Apusozoa) son un filo que comprende varios x\u00e9neros de protozoos flaxelados, creado por Cavalier-Smith. Te\u00f1en un tama\u00f1o entre 5-20 \u03bcm, e aparecen en solos e h\u00e1bitats acu\u00e1ticos, onde se alimentan de bacterias. Agr\u00fapanse xuntos por teren unha cuncha ou teca org\u00e1nica por debaixo da superficie dorsal da c\u00e9lula.\nO seu nome deriva do grego (\u1f04\u03c0\u03bf\u03c5\u03c2 + \u03b6\u1ff7\u03bf\u03bd) e significa \"animais sen p\u00e9s\".\nClasificaci\u00f3n.\nDist\u00ednguense tres ordes, a mi\u00fado tratados como grupos separados: apusom\u00f3nadas, ancirom\u00f3nadas e hemimast\u00edxidos.\nSuxeriuse que \"Mantamonas\" fose clasificado tam\u00e9n como Apusozoa.\nCaracter\u00edsticas.\nAs apusom\u00f3nadas e ancirom\u00f3nadas te\u00f1en dous flaxelos inseridos formando un \u00e1ngulo de 90\u00ba, preto da parte anterior da c\u00e9lula. M\u00f3vense escorregando, usando un dos flaxelos para arrastrarse por un lateral e o outro dirixido ao lado anterior. Por\u00e9n, os hemimast\u00edxidos te\u00f1en m\u00faltiples flaxelos, dispostos en ringleiras desde a parte anterior da c\u00e9lula cara \u00e1 posterior.\nA forma das mitocondrias var\u00eda nas diferentes ordes. Nas apusom\u00f3nadas as cristas mitocondriais son tubulares; as ancirom\u00f3nadas te\u00f1en cristas aplanadas, e os hemimast\u00edxidos te\u00f1en cristas saculadas ou ambiguas. Esta caracter\u00edstica foi considerada orixinalmente un bo indicador para establecer as relaci\u00f3ns entre eles, pero hoxe sabemos que var\u00eda mesmo entre grupos estreitamente emparentados.\nRelaci\u00f3ns con outros eucariotas.\nNas \u00e1rbores evolutivas moleculares, as apusom\u00f3nadas e ancirom\u00f3nadas agr\u00fapanse xuntas, pero as s\u00faas relaci\u00f3ns con outros eucariotas son incertas.\nA\u00ednda que \u00e1s veces foron inclu\u00eddos no grupo dos Rhizaria, base\u00e1ndose nas secuencias do xene do ARNr de 18S, conclu\u00eduse que os Apusozoa non est\u00e1n directamente emparentados cos outros Rhizaria.\nCavalier-Smith, nunha publicaci\u00f3n en colaboraci\u00f3n con Alexandra Stechmann, postulou que os Apusozoa pertenc\u00edan ao clado dos bicontos. Pode ser unha das li\u00f1axes bicontas m\u00e1is diverxente.\nM\u00e1is recentemente foron agrupados cos unicontos. Prop\u00faxose que poder\u00edan estar relacionados cos opistocontos."}
{"id": "217772", "revid": "27155", "url": "https://gl.wikipedia.org/wiki?curid=217772", "title": "Apusozoo", "text": ""}
{"id": "217773", "revid": "27155", "url": "https://gl.wikipedia.org/wiki?curid=217773", "title": "Apusozoa", "text": ""}
{"id": "217774", "revid": "98629", "url": "https://gl.wikipedia.org/wiki?curid=217774", "title": "Mr. Nobody", "text": "Mr. Nobody \u00e9 un filme belga experimental dirixido por Jaco Van Dormael que se estreou no 2009. Est\u00e1 protagonizado por Jared Leto, Sarah Polley, Diane Kruger, Linh Dan Pham, Rhys Ifans, Natasha Little, Toby Regbo e Juno Temple."}
{"id": "217777", "revid": "23204", "url": "https://gl.wikipedia.org/wiki?curid=217777", "title": "Rexi\u00f3n de Kaolack", "text": "Kaolack \u00e9 unha das rexi\u00f3ns que dividen o Senegal.\nLimita ao norte coa rexi\u00f3n de Fatick (departamento de Gossas), ao leste coa rexi\u00f3n de Kaffrine, ao sur coa Rep\u00fablica de Gambia, e ao oeste coa rexi\u00f3n de Fatick (departamentos de Foundiougne e Fatick). A s\u00faa capitalidade reside en Kaolack.\nDepartamentos.\nA rexi\u00f3n de Kaolack est\u00e1 dividida en tres departamentos:"}
{"id": "217778", "revid": "89787", "url": "https://gl.wikipedia.org/wiki?curid=217778", "title": "Roderick Miranda", "text": "Roderick Jefferson Gon\u00e7alves Miranda, nado en Odivelas o 30 de marzo de 1991, \u00e9 un futbolista portugu\u00e9s. Xoga de defensa e o seu equipo actual \u00e9 o Rio Ave.\nTraxectoria.\nNa tempada 2012\u201313 fichou polo Deportivo da Coru\u00f1a, en calidade de cedido polo Benfica. Co equipo coru\u00f1\u00e9s xogou tan s\u00f3 en 3 partidos de liga e un de Copa do Rei, debutando o 1 de novembro de 2012 no empate fronte ao Mallorca de Copa do Rei (1\u20131). O seu debut en liga produciuse na xornada 13, no mesmo mes de novembro, nun empate fronte ao Athletic Club a domicilio (1\u20131), no que ademais foi titular. Fronte \u00e1 falta de minutos, rescindiu o seu contrato co \"D\u00e9por\" no mercado invernal desa mesma campa\u00f1a."}
{"id": "217779", "revid": "22570", "url": "https://gl.wikipedia.org/wiki?curid=217779", "title": "Departamentos do Senegal", "text": "Os departamentos do Senegal son as subdivisi\u00f3ns das s\u00faas 14 rexi\u00f3ns. Hoxe en d\u00eda ten 45.\nOs departamentos est\u00e1n listados abaixo, por rexi\u00f3n:"}
{"id": "217780", "revid": "5863", "url": "https://gl.wikipedia.org/wiki?curid=217780", "title": "El Fin del Siglo", "text": "El Fin del Siglo foi un peri\u00f3dico editado en Santiago de Compostela entre 1891 e 1892.\nTraxectoria.\nSubtitulado \"Peri\u00f3dico de intereses materiales\", apareceu o 11 de marzo de 1891. Nun principio foi bisemanal (sa\u00eda os m\u00e9rcores e s\u00e1bados) e a partir do 8 de agosto de 1891 (n\u00famero 42) pasou a ser semanal. Dirixido por Andr\u00e9s Rey Varela, imprimiuse nos obradoiros tipogr\u00e1ficos de Di\u00e9guez e Otero. Publicaci\u00f3n de tendencia conservadora, inclu\u00edu informaci\u00f3n xeral, cr\u00f3nicas locais e documentos hist\u00f3ricos. Os d\u00edas 22 e 23 de maio de 1891 dedicoulle senllos suplementos a Rosal\u00eda de Castro, co gallo do traslado dos seus restos mortais ao pante\u00f3n de San Domingos de Bonaval. Cesou a s\u00faa edici\u00f3n ao redor de decembro de 1892."}
{"id": "217782", "revid": "23204", "url": "https://gl.wikipedia.org/wiki?curid=217782", "title": "Departamento de Dakar", "text": "Dakar \u00e9 un dos 45 departamentos do Senegal. Forma parte da rexi\u00f3n de Dakar. A s\u00faa capital \u00e9 a cidade hom\u00f3nima, capital tam\u00e9n da rexi\u00f3n como do Estado. Foi creado por decreto o 21 de febreiro de 2002. Nese ano a s\u00faa poboaci\u00f3n era de 955.897, cunha poboaci\u00f3n estimada no ano 2005 de 1\u00a0030\u00a0594 persoas."}
{"id": "217783", "revid": "56817", "url": "https://gl.wikipedia.org/wiki?curid=217783", "title": "Francisco V\u00e1zquez Enr\u00edquez", "text": "Francisco V\u00e1zquez Enr\u00edquez, finado en Santiago de Compostela o 29 de novembro de 1951, foi un avogado, xornalista e pol\u00edtico galego.\nTraxectoria.\nEn 1903 dirixiu \"La Emancipaci\u00f3n\" de Noia. Foi Xu\u00edz municipal de Outes (1908-1909). En novembro de 1917 dirixiu \"Gaceta de Galicia\". Colaborou en \"A Nosa Terra\". Foi candidato das Irmandades da Fala para as elecci\u00f3ns de 1918 polo distrito de Noia fronte a Eduardo Gasset Neira, pero foi derrotado. Foi proclamado deputado provincial polo distrito de Negreira-Corcubi\u00f3n en 1921, foi incapacitado e suspendido no cargo en marzo de 1923, pero o acordo foi revogado en novembro. Tam\u00e9n foi candidato a deputado polo distrito de Ordes nas elecci\u00f3ns de 1923. Instalado como avogado en Santiago de Compostela, en 1931 foi elixido presidente do comit\u00e9 provisional da Agrupaci\u00f3n Nazonalista de Santiago. En 1934 foi nomeado alcalde de Santiago de Compostela e deputado provincial. Foi xefe superior de Administraci\u00f3n civil.\nVida persoal.\nCasou con Mar\u00eda de la Concepci\u00f3n M\u00e9ndez-Brand\u00f3n Bartolom\u00e9 e foi pai de Fernando V\u00e1zquez M\u00e9ndez."}
{"id": "217784", "revid": "88215", "url": "https://gl.wikipedia.org/wiki?curid=217784", "title": "David Guti\u00e9rrez de Coz", "text": "David Guti\u00e9rrez de Coz, nado en Sevilla o 6 de febreiro de 1980, \u00e9 un exfutbolista espa\u00f1ol que xogaba de lateral dereito.\nTraxectoria.\nNado en Sevilla, formouse na canteira do Betis. Na tempada 1999/00 debutou co Betis B na Segunda Divisi\u00f3n B, onde xogou tres tempadas antes de asinar coa Asociaci\u00f3n Deportiva Ceuta da mesma categor\u00eda. No equipo ceut\u00ed permaneceu dous anos, e as s\u00faas destacadas actuaci\u00f3ns lev\u00e1rono a ser fichado polo Xerez Club Deportivo da Segunda Divisi\u00f3n. Al\u00ed xogou 30 partidos no seu primeiro ano, marcando dous goles, e 18 no segundo. \nTras comezar a tempada 2007/08 co club xerezano, asinou coa tempada comezada e o per\u00edodo de traspasos fechado polo Real Murcia da Primeira Divisi\u00f3n, grazas a un permiso especial outorgado pola Real Federaci\u00f3n Espa\u00f1ola de F\u00fatbol debido a que o Murcia perdera por unha grave lesi\u00f3n ao veterano Curro Torres. Debutou en Primeira o 24 de novembro de 2007 no empate 1-1 ante o Real Madrid no estadio Nueva Condomina, xogando o partido enteiro, e mantivo a titularidade durante toda a tempada. Por\u00e9n, o equipo acabou descendendo finalmente \u00e1 segunda categor\u00eda. De Coz continuou no Real Murcia dous ano m\u00e1is, at\u00e9 2010, cando o equipo sufriu un novo descenso, desta vez \u00e1 Segunda B.\nFichou ent\u00f3n polo C\u00f3rdoba da Segunda Divisi\u00f3n, onde foi un xogador fundamental nos plans do adestrador Lucas Alcaraz. En agosto de 2011 asinou por dous anos co Granada da Primeira Divisi\u00f3n, sendo inmediatamente cedido ao C\u00e1diz, de Segunda B. Tras un destac\u00e1bel ano no club gaditano, que conseguiu o ascenso, asinou polo Lugo, de Segunda. Xogou catro anos no club lucense, sendo unha das pezas importantes no equipo adestrado por Quique Seti\u00e9n nas s\u00faas d\u00faas primeiras tempadas, pero perdendo protagonismo nas d\u00faas \u00faltimas por mor das lesi\u00f3ns."}
{"id": "217785", "revid": "98629", "url": "https://gl.wikipedia.org/wiki?curid=217785", "title": "Vincent (filme)", "text": "Vincent \u00e9 unha curtametraxe de stop motion escrita, dese\u00f1ada e dirixida por Tim Burton e Rick Heinrichs que foi estreada en 1982. Curtametraxe de culto narrada por Vincent Price na versi\u00f3n orixinal.\nSinopse.\nVincent Malloy so\u00f1a obsesivamente con ser o actor Vincent Price e as s\u00faas desexos provocan a preocupaci\u00f3n da s\u00faa nai. A s\u00faa mente, que non distingue xa o mundo real do mundo das s\u00faas fantas\u00edas, vive absorta na encarnaci\u00f3n dos diversos papeis do seu admirado actor, especialmente aqueles inspirados na obra do escritor Edgar Allan Poe. Todo iso fai nacer nel unha escura concepci\u00f3n da vida, que o converte nun ser solitario e marxinal."}
{"id": "217786", "revid": "23204", "url": "https://gl.wikipedia.org/wiki?curid=217786", "title": "Kaolack", "text": "Kaolack \u00e9 a capital da rexi\u00f3n de Kaolack, no Senegal. A s\u00faa poboaci\u00f3n \u00e9 de 150.961 habitantes (1988) e \u00e9 o centro administrativo e comercial da rexi\u00f3n. Kaolack \u00e9 un porto sobre o r\u00edo Saloum,onde se comercia con man\u00ed, peles, cervexas e peixe. Prod\u00facese sal en salinas pr\u00f3ximas \u00e1 cidade. O ferrocarril entre Dakar e o r\u00edo N\u00edxer pasa pola cidade."}
{"id": "217787", "revid": "56817", "url": "https://gl.wikipedia.org/wiki?curid=217787", "title": "La Emancipaci\u00f3n", "text": "La Emancipaci\u00f3n foi o nome de varias publicaci\u00f3ns:"}
{"id": "217788", "revid": "89787", "url": "https://gl.wikipedia.org/wiki?curid=217788", "title": "San Cibr\u00e1n, Ald\u00e1n, Cangas", "text": "San Cibr\u00e1n \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 438 habitantes (197 homes e 241 mulleres)."}
{"id": "217789", "revid": "1888", "url": "https://gl.wikipedia.org/wiki?curid=217789", "title": "La Emancipaci\u00f3n (Noia)", "text": "La Emancipaci\u00f3n foi un peri\u00f3dico editado en Noia entre 1903 e 1905.\nHistoria e caracter\u00edsticas.\nApareceu en abril de 1903 coa lenda \"Se publica una vez por semana\". A partir de 1905 a cabeceira ti\u00f1a a lenda \"Se publica dos veces al mes\" e inclu\u00eda o nome do director Francisco V\u00e1zquez Enr\u00edquez. Ti\u00f1a noticias de car\u00e1cter local e colaboraci\u00f3ns literarias de Victoriano Garc\u00eda Mart\u00ed e Heraclio P\u00e9rez Placer (o seu poema en galego \"Parrafeo\")."}
{"id": "217790", "revid": "2074", "url": "https://gl.wikipedia.org/wiki?curid=217790", "title": "Iluminaci\u00f3n a 3 puntos", "text": ""}
{"id": "217791", "revid": "2074", "url": "https://gl.wikipedia.org/wiki?curid=217791", "title": "Iluminaci\u00f3n a catro puntos", "text": ""}
{"id": "217792", "revid": "72012", "url": "https://gl.wikipedia.org/wiki?curid=217792", "title": "Se\u00e1n \u00d3 R\u00edord\u00e1in", "text": "Se\u00e1n \u00d3 R\u00edord\u00e1in, nado o 3 de decembro de 1916 en Baile Bhuirne (condado de Cork) e finado o 21 de febreiro de 1977 en Cork (condado de Cork), foi un dos poetas en lingua irlandesa m\u00e1is not\u00e1beis do s\u00e9culo XX.\n\u00d3 R\u00edord\u00e1in ten sido descrito como un \"poeta europeo\". O choque entre as influencias europeas e contempor\u00e1neas coas tradici\u00f3ns irlandesas \u00e9 un dos conflitos m\u00e1is recorrentes nos seus traballos. \u00d3 igual que lles ocorreu a t\u00f3dolos modernizadores da tradici\u00f3n, \u00d3 R\u00edord\u00e1in recibiu un oprobio consider\u00e1bel por parte dos tradicionalistas, sobre todo da escritora M\u00e1ire Mhac un tSaoi."}
{"id": "217793", "revid": "23204", "url": "https://gl.wikipedia.org/wiki?curid=217793", "title": "Departamento de Bakel", "text": "Bakel \u00e9 un dos 45 departamentos do Senegal. Forma parte da rexi\u00f3n de Tambacounda. A s\u00faa capital \u00e9 Bakel. Foi creado por decreto o 21 de febreiro de 2002; ano no que ti\u00f1a unha poboaci\u00f3n de 192 522 persoas. A partir deste departamento crear\u00edase o de Goudiry."}
{"id": "217794", "revid": "23204", "url": "https://gl.wikipedia.org/wiki?curid=217794", "title": "Rexi\u00f3n de Tambacounda", "text": "Tambacounda \u00e9 unha das rexi\u00f3ns que dividen o Senegal.\nDepartamentos.\nA rexi\u00f3n de Tambacounda est\u00e1 dividida en catro departamentos:"}
{"id": "217795", "revid": "85894", "url": "https://gl.wikipedia.org/wiki?curid=217795", "title": "Andr\u00e9s Rey Varela", "text": "Andr\u00e9s Rey Varela, nado en Santiago de Compostela o 11 de agosto de 1839 e finado na mesma cidade o 9 de decembro de 1915, foi un xornalista galego.\nTraxectoria.\nIngresou no Seminario en 1849, pero en 1856 abandonou a carreira eclesi\u00e1stica. En 1859 ingresou na Universidade de Santiago de Compostela como alumno de Teolox\u00eda, licenci\u00e1ndose en 1864. Ao ano seguinte doutorouse en Teolox\u00eda na Universidade Central de Madrid. Foi profesor de Teolox\u00eda Pastoral na Facultade de Teolox\u00eda da USC (1866-1867). Deuse a co\u00f1ecer como un afervoado carlista. Fundou e dirixiu os xornais \"El Porvenir\" (1875), \"La Reforma\" (1876), \"El Libred\u00f3n\", \"La Cruz de Santiago\" (1881), \"La Bandera de Santiago\" (1887) e \"El Fin del Siglo\" (1891)."}
{"id": "217796", "revid": "56817", "url": "https://gl.wikipedia.org/wiki?curid=217796", "title": "Brosna", "text": "Brosna (en lingua galega \"Le\u00f1a\") \u00e9 un libro de poemas escrito por Se\u00e1n \u00d3 R\u00edord\u00e1in en lingua irlandesa que foi publicado por vez primeira en 1964."}
{"id": "217798", "revid": "23204", "url": "https://gl.wikipedia.org/wiki?curid=217798", "title": "Rexi\u00f3n de K\u00e9dougou", "text": "K\u00e9dougou \u00e9 unha das catorce rexi\u00f3ns que dividen o Senegal.\nDepartamentos.\nA rexi\u00f3n de K\u00e9dougou est\u00e1 dividida en tres departamentos:"}
{"id": "217800", "revid": "23204", "url": "https://gl.wikipedia.org/wiki?curid=217800", "title": "Rexi\u00f3n de Kolda", "text": "Kolda \u00e9 unha das catorce rexi\u00f3ns que dividen o Senegal.\nFica situada na Alta Casamanza, facendo fronteira polo sur coa Guinea-Bissau.\nDepartamentos.\nA rexi\u00f3n de Kolda est\u00e1 dividida en tres departamentos:\nEn agosto de 2008, o departamento de S\u00e9dhiou que integraba esta rexi\u00f3n, pasou a constitu\u00edr unha rexi\u00f3n administrativa separada."}
{"id": "217801", "revid": "23204", "url": "https://gl.wikipedia.org/wiki?curid=217801", "title": "Rexi\u00f3n de S\u00e9dhiou", "text": "S\u00e9dhiou \u00e9 unha das catorce rexi\u00f3n administrativas nas que se divide o Senegal. Foi creada en agosto de 2008 a partir da rexi\u00f3n de Kolda.\nFica situada no centro da Casamanza, facendo fronteira polo sur con Guinea-Bissau.\nDepartamentos.\nA rexi\u00f3n de S\u00e9dhiou est\u00e1 dividida en tres departamentos:"}
{"id": "217802", "revid": "89787", "url": "https://gl.wikipedia.org/wiki?curid=217802", "title": "Esther Tusquets", "text": "Esther Tusquets Guill\u00e9n, nada en Barcelona o 30 de agosto de 1936 e finada na mesma cidade o 23 de xullo de 2012, foi unha editora, escritora e ensa\u00edsta catal\u00e1. Foi co\u00f1ecida por fundar e dirixir durante 40 anos a editorial Lumen, que publica obras en lingua castel\u00e1."}
{"id": "217803", "revid": "23204", "url": "https://gl.wikipedia.org/wiki?curid=217803", "title": "Rexi\u00f3n de Louga", "text": "Louga \u00e9 unha das catorce rexi\u00f3ns que dividen o Senegal.\nDepartamentos.\nA rexi\u00f3n de Louga est\u00e1 dividida en tres departamentos:"}
{"id": "217804", "revid": "56817", "url": "https://gl.wikipedia.org/wiki?curid=217804", "title": "La Emancipaci\u00f3n (Santiago de Compostela)", "text": "La Emancipaci\u00f3n foi un peri\u00f3dico editado en Santiago de Compostela en 1872.\nTraxectoria.\nPublicaci\u00f3n de tendencia carlista, estaba dirixida por Antonio L\u00f3pez Ferreiro."}
{"id": "217805", "revid": "23204", "url": "https://gl.wikipedia.org/wiki?curid=217805", "title": "Rexi\u00f3n de Matam", "text": "Matam \u00e9 unha das catorce rexi\u00f3ns que dividen o Senegal.\nAt\u00e9 o 21 de febreiro de 2002, a rexi\u00f3n de Matam era un departamento da rexi\u00f3n de Saint-Louis.\nDepartamentos.\nA rexi\u00f3n de Matam est\u00e1 dividida en tres departamentos:"}
{"id": "217806", "revid": "23204", "url": "https://gl.wikipedia.org/wiki?curid=217806", "title": "Rexi\u00f3n de Saint-Louis", "text": "Saint-Louis \u00e9 unha das catorce rexi\u00f3ns que dividen o Senegal.\nAt\u00e9 o 21 de febreiro de 2002, a rexi\u00f3n de Saint-Louis comprend\u00eda tam\u00e9n a actual rexi\u00f3n de Matam, que representaba o antigo departamento de Matam.\nDepartamentos.\nA rexi\u00f3n de Saint-Louis est\u00e1 dividida en tres departamentos:\nO 21 de febreiro de 2002, o departamento de Dagana foi desmembrado para crear o novo departamento de Saint-Louis."}
{"id": "217807", "revid": "23204", "url": "https://gl.wikipedia.org/wiki?curid=217807", "title": "Rexi\u00f3n de Thi\u00e8s", "text": "Thi\u00e8s \u00e9 unha das catorce rexi\u00f3ns que dividen o Senegal.\nDepartamentos.\nA rexi\u00f3n de Thi\u00e8s est\u00e1 dividida en tres departamentos:"}
{"id": "217808", "revid": "89787", "url": "https://gl.wikipedia.org/wiki?curid=217808", "title": "Erbello, Ald\u00e1n, Cangas", "text": "Erbello \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 301 habitantes (152 homes e 149 mulleres)."}
{"id": "217809", "revid": "89787", "url": "https://gl.wikipedia.org/wiki?curid=217809", "title": "A Espi\u00f1eira, Ald\u00e1n, Cangas", "text": "A Espi\u00f1eira \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 529 habitantes (264 homes e 265 mulleres)."}
{"id": "217810", "revid": "89787", "url": "https://gl.wikipedia.org/wiki?curid=217810", "title": "Gand\u00f3n, Ald\u00e1n, Cangas", "text": "Gand\u00f3n \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 309 habitantes (143 homes e 166 mulleres)."}
{"id": "217811", "revid": "32797", "url": "https://gl.wikipedia.org/wiki?curid=217811", "title": "Kosmos 839", "text": "Kosmos 839 (\u041a\u043e\u0441\u043c\u043e\u0441 839 en ruso), tam\u00e9n denominado DS-P1-M N\u00ba 8, foi un sat\u00e9lite artificial sovi\u00e9tico lanzado o 8 de xullo de 1976 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 839 foi o oitavo membro da serie de sat\u00e9lites DS-P1-M (e o sexto lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217812", "revid": "85894", "url": "https://gl.wikipedia.org/wiki?curid=217812", "title": "Mendu\u00ed\u00f1a, Ald\u00e1n, Cangas", "text": "Mendu\u00ed\u00f1a \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 505 habitantes (251 homes e 254 mulleres).\nNeste lugar est\u00e1 a praia de Mendu\u00ed\u00f1a."}
{"id": "217813", "revid": "4817", "url": "https://gl.wikipedia.org/wiki?curid=217813", "title": "Cosmos 839", "text": ""}
{"id": "217814", "revid": "89787", "url": "https://gl.wikipedia.org/wiki?curid=217814", "title": "Pi\u00f1eiro, Ald\u00e1n, Cangas", "text": "Pi\u00f1eiro \u00e9 un lugar da parroquia de Ald\u00e1n no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 498 habitantes (249 homes e 249 mulleres)."}
{"id": "217816", "revid": "1131", "url": "https://gl.wikipedia.org/wiki?curid=217816", "title": "Cangas, Cangas, Cangas", "text": ""}
{"id": "217817", "revid": "98629", "url": "https://gl.wikipedia.org/wiki?curid=217817", "title": "Marco (anime)", "text": " \u00e9 unha serie de anime baseada no relato \"Marco, dos Apeninos \u00f3s Andes\" que est\u00e1 inclu\u00eddo na novela italiana \"Coraz\u00f3n\" de Edmondo de Amicis. Foi emitida orixinalmente no Xap\u00f3n no ano 1976, dentro do contedor infantil \"World Masterpiece Theater\". En Espa\u00f1a, emitiuse en varias canles como Televisi\u00f3n Espa\u00f1ola, Antena 3 e Tele5; o anime tam\u00e9n est\u00e1 dispo\u00f1ible nunha serie de DVD's distribu\u00edda por Planeta Junior.\nNos anos 80 lanzouse un filme usando os episodios da serie de TV. No 1999, Nippon Animation, fixo unha produci\u00f3n nova na que se lle deu un toque excepcional \u00e1 animaci\u00f3n; unha versi\u00f3n conmemorativa, cunha canci\u00f3n cantada por Sheena Easton: \"Carry a Dream\", que en galego quere dicir \"Acada un so\u00f1o\".\n\"Marco\" foi dobrado en varios idiomas e converteuse nun \u00e9xito inmediato nalg\u00fans pa\u00edses como Portugal, Brasil, Espa\u00f1a, Uruguai, Venezuela, o mundo \u00e1rabe e Israel.\nEn Galiza estreouse en galego o 1 de agosto do 2012 na segunda canle da Televisi\u00f3n de Galicia, a tvG2, dentro do seu contedor Xabar\u00edn Club.\nPersonaxes.\nFamilia de Rossi.\nMarco \u00e9 o personaxe principal, un neno italiano de doce anos. \u00c9 traballador, ledo e xeneroso. Un d\u00eda recibe a noticia de que a s\u00faa nai debe ir \u00e1 Arxentina para xuntar cartos para \u00e1 familia. A familia segue ben por un ano, ata que un d\u00eda deixa de recibir cartas da s\u00faa nai, por iso Marco, desesperado, decide partir \u00e1 Arxentina na procura da s\u00faa nai. \u00c9 aqu\u00ed onde comeza as s\u00faas aventuras e penurias, atop\u00e1ndose no seu cami\u00f1o con amigos que axudarano na s\u00faa procura.\n\u00c9 a nai de Marco, debe emigrar \u00e1 Arxentina en busca de traballo para axudar \u00e1 s\u00faa familia. Na Arxentina af\u00e9ctalle unha enfermidade mortal, pero a chegada de Marco ax\u00fadalle a superala. Finalmente \u00e1mbolos dous volven a X\u00e9nova.\nO pai de Marco, un esforzado doutor que ten unha cl\u00ednica para os pobres. Cando Marco lle formula a idea de ir a buscar \u00e1 s\u00faa nai, n\u00e9gase nun principio, pero m\u00e1is tarde consente.\n\u00c9 o irm\u00e1n m\u00e1is vello de Marco, sempre trata de lle ver o lado bo a todo. Cando Anna emigra, decide ir a Mil\u00e1n para traballar nos trens, pero finalmente estuda e conv\u00e9rtese en enxe\u00f1eiro.\n\u00c9 un simp\u00e1tico moni\u00f1o tit\u00ed proveniente do Brasil. Tonio agas\u00e1llallelo a Marco e \u00e9 a s\u00faa compa\u00f1a durante toda a xornada.\nFamilia de Fiorina.\n\u00c9 a mellor amiga de Marco, sabe manexar moi ben os monicreques. Era unha nena moi triste ata que co\u00f1eceu a Marco, quen mudou a s\u00faa vida, e deulle m\u00e1is confianza.\n\u00c9 o pai de Fiorina, Concetta e Julietta, \u00e9 un monicrequeiro. Decide irse de Italia, xa que a xente era moi avara, para probar sorte xunto coa s\u00faa familia na Arxentina.\n\u00c9 a irm\u00e1 meirande de Fiorina, canta, baila e manexa os monicreques do espect\u00e1culo familiar.\n\u00c9 a irm\u00e1 meni\u00f1a de Fiorina e Concetta. \u00c9 unha nena moi feliz, pero al\u00e9dase m\u00e1is cando aparece Amedio.\nSecundarios.\n\u00c9 o mellor amigo de Marco na Italia.\n\u00c9 a xefa de Marco nunha empresa de transporte.\n\u00c9 o segundo xefe de Marco, fabricante de botellas\nUn enxe\u00f1eiro agr\u00edcola arxentino a quen Marco co\u00f1eceu en Tucum\u00e1n, cando a s\u00faa nai estaba enferma."}
{"id": "217818", "revid": "32797", "url": "https://gl.wikipedia.org/wiki?curid=217818", "title": "Kosmos 880", "text": "Kosmos 880 (\u041a\u043e\u0441\u043c\u043e\u0441 880 en ruso), tam\u00e9n denominado DS-P1-M N\u00ba 9, foi un sat\u00e9lite artificial sovi\u00e9tico lanzado o 9 de decembro de 1976 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 880 foi o noveno membro da serie de sat\u00e9lites DS-P1-M (e o s\u00e9timo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas. Foi inxectado nunha \u00f3rbita inicial de 624\u00a0km de apoxeo e 562\u00a0km de perixeo, cunha inclinaci\u00f3n orbital de 66 graos e un per\u00edodo de 96,3 minutos."}
{"id": "217819", "revid": "4817", "url": "https://gl.wikipedia.org/wiki?curid=217819", "title": "Cosmos 880", "text": ""}
{"id": "217820", "revid": "15490", "url": "https://gl.wikipedia.org/wiki?curid=217820", "title": "Aosd\u00e1na", "text": "Aosd\u00e1na (do irland\u00e9s \"aos d\u00e1na\"; \"xente da arte\" en galego) \u00e9 unha asociaci\u00f3n irlandesa de artistas. Foi creada por iniciativa dun grupo de escritores e co apoio da \"Arts Council of Ireland\" no ano 1981. Requ\u00edrese invitaci\u00f3n de membros actuais para poder ingresar e est\u00e1 limitada a 250 persoas. Antes do ano 2005 estaba limitada a 200 membros. O seu corpo directivo ch\u00e1mase \"Toscaireacht\". A s\u00faa principal finalidade \u00e9 a de distinguir \u00f3s m\u00e1is not\u00e1beis artistas do pa\u00eds.\nFormaci\u00f3n.\nAosd\u00e1na estableceuse orixinalmente pola proposta do escritor Anthony Cronin e baixo a influencia e suxesti\u00f3n do Taoiseach Charles Haughey, ben co\u00f1ecido polo seu apoio \u00e1s artes.\nCnuas.\nCertos membros de Aosd\u00e1na reciben un estipendio, chamado \"Cnuas\", subvencionado pola \"Arts Council of Ireland\". Estes cartos est\u00e1n destinados a permitir que o seu beneficiario poida traballar na s\u00faa obra a tempo completo. No 2010, a cantidade do \"Cnuas\" cifr\u00e1base en 17,180 \u20ac.\nSaoi.\nO t\u00edtulo Saoi (en galego, \"sabio\") \u00e9 a maior honra que poden recibir os membros da asociaci\u00f3n. S\u00f3 pode haber sete \"saoithe\" (plural de \"saoi\") vivos \u00e1 vez. Os premios Nobel Samuel Beckett e Seamus Heaney acadaron este reco\u00f1ecemento no seu d\u00eda."}
{"id": "217822", "revid": "27155", "url": "https://gl.wikipedia.org/wiki?curid=217822", "title": "Acetil", "text": "En qu\u00edmica org\u00e1nica, o acetil ou acetilo (tam\u00e9n etano\u00edl) \u00e9 un grupo funcional coa f\u00f3rmula COCH3. Como prefixo util\u00edzase acetil, \u00e1s veces representado co s\u00edmbolo Ac (que non hai que confundir co elemento actinio). O grupo acetilo consta dun metilo unido por enlace simple a un carbonilo. O centro carbonilo do radical acetilo ten un electr\u00f3n non enlazado que forma o enlace qu\u00edmico co resto da mol\u00e9cula \"R\". O grupo acetilo \u00e9 compo\u00f1ente de moitos compostos org\u00e1nicos, como o neurotransmisor acetilcolina, acetil-CoA, acetilciste\u00edna, e os analx\u00e9sicos acetaminof\u00e9n e \u00e1cido acetilsalic\u00edlico (aspirina).\nAcetilaci\u00f3n.\nNa natureza.\nA introduci\u00f3n dun grupo acetilo nunha mol\u00e9cula denom\u00ednase acetilaci\u00f3n. Nos seres vivos os grupos acetilo transf\u00edrense xeramente unidos ao coencima A, formando acetil-CoA. O acetil-CoA \u00e9 un intermediario tanto na s\u00edntese biol\u00f3xica coma na degradaci\u00f3n de moitas mol\u00e9culas org\u00e1nicas. O acetil-CoA tam\u00e9n se orixina durante a segunda parte da respiraci\u00f3n celular, o ciclo de Krebs. F\u00f3rmase a partir de piruvato e o grupo acetilo \u00e9 cedido ao oxalacetato do ciclo de Krebs.\nAs histonas e outras prote\u00ednas modif\u00edcanse con frecuenica por acetilaci\u00f3n. Por exemplo, a acetilaci\u00f3n das histonas unidas ao ADN polas acetiltransferases (HATs) causa unha expansi\u00f3n da arquitectura da cromatina, que permite que poida realizarse a transcrici\u00f3n xen\u00e9tica. Por\u00e9n, a eliminaci\u00f3n do grupo acetilo polas histona desacetilases (HDACs) condensa a estrutura do ADN, o que impide a transcrici\u00f3n. Ademais a metilaci\u00f3n do ADN bloquea a acetilaci\u00f3n e impide a transcrici\u00f3n.\nS\u00edntese org\u00e1nica e qu\u00edmica farmac\u00e9utica.\nA acetilaci\u00f3n pode conseguirse utilizando varios m\u00e9todos, dos cales o m\u00e1is com\u00fan \u00e9 o uso de anh\u00eddrido ac\u00e9tico ou cloruro ac\u00e9tico, xeralmente en presenza dunha base amina terciaria arom\u00e1tica. Unha acetilaci\u00f3n t\u00edpica \u00e9 a conversi\u00f3n da glicina en acetilglicina: \nFarmacolox\u00eda.\nAs mol\u00e9culas org\u00e1nicas acetiladas incrementan a s\u00faa capacidade de cruzar a barreira hematoencef\u00e1lica. A acetilaci\u00f3n axuda a que os f\u00e1rmacos cheguen ao cerebro m\u00e1is rapidamente, facendo que act\u00faen m\u00e1is intensamente e incrementen a s\u00faa efectividade. O grupo acetilo do \u00e1cido acetilsalic\u00edlico (aspirina) potencia a s\u00faa efectividade comparada coa do antiinflamatorio natural \u00e1cido salic\u00edlico. De xeito similar, a acetilaci\u00f3n converte o analx\u00e9sico natural morfina no composto m\u00e1is potente hero\u00edna (diacetilmorfina).\nO suplemento dietario acetil-L-carnitina v\u00e9ndese como m\u00e1is efectivo ca outros preparados de carnitina. O resveratrol ten propiedades protectoras contra a radiaci\u00f3n, que poder\u00edan potenciarse coa s\u00faa acetilaci\u00f3n."}
{"id": "217823", "revid": "32797", "url": "https://gl.wikipedia.org/wiki?curid=217823", "title": "Kosmos 909", "text": "Kosmos 909 (\u041a\u043e\u0441\u043c\u043e\u0441 909 en ruso), tam\u00e9n denominado DS-P1-M N\u00ba 10, foi un sat\u00e9lite artificial sovi\u00e9tico lanzado o 19 de maio de 1977 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 909 foi o d\u00e9cimo membro da serie de sat\u00e9lites DS-P1-M (e o oitavo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217824", "revid": "4817", "url": "https://gl.wikipedia.org/wiki?curid=217824", "title": "Cosmos 909", "text": ""}
{"id": "217825", "revid": "12452", "url": "https://gl.wikipedia.org/wiki?curid=217825", "title": "Grupo acetilo", "text": ""}
{"id": "217827", "revid": "32797", "url": "https://gl.wikipedia.org/wiki?curid=217827", "title": "Kosmos 959", "text": "Kosmos 959 (\u041a\u043e\u0441\u043c\u043e\u0441 959 en ruso), tam\u00e9n denominado DS-P1-M N\u00ba 11, foi un sat\u00e9lite artificial sovi\u00e9tico lanzado o 21 de outubro de 1977 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 959 foi o und\u00e9cimo membro da serie de sat\u00e9lites DS-P1-M (e o noveno lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas. Foi inxectado nunha \u00f3rbita inicial de 891\u00a0km de apoxeo e 153\u00a0km de perixeo, cunha inclinaci\u00f3n orbital de 66 graos e un per\u00edodo de 94,6 minutos."}
{"id": "217828", "revid": "89787", "url": "https://gl.wikipedia.org/wiki?curid=217828", "title": "Yoshida Brothers", "text": "Os son un grupo composto por dous irm\u00e1ns xaponeses que te\u00f1en sacado varios \u00e1lbums co selo discogr\u00e1fico Domo Records.\nOs dous irm\u00e1ns interpretan m\u00fasica tradicional do estilo Tsugaru-jamisen, o cal se orixinou no norte do Xap\u00f3n. Debutaron no ano 1999 tocando a d\u00fao o shamisen. Co seu primeiro \u00e1lbum venderon arredor de 100.000 copias e convert\u00e9ronse en celebridades no seu pa\u00eds, un feito que sorprendeu \u00f3s propios Yoshida Brothers, que non agardaban tal \u00e9xito."}
{"id": "217829", "revid": "32797", "url": "https://gl.wikipedia.org/wiki?curid=217829", "title": "Kosmos 967", "text": "Kosmos 967 (\u041a\u043e\u0441\u043c\u043e\u0441 967 en ruso), tam\u00e9n denominado DS-P1-M N\u00ba 12, foi un sat\u00e9lite artificial sovi\u00e9tico lanzado o 13 de decembro de 1977 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 967 foi o d\u00e9cimo segundo membro da serie de sat\u00e9lites DS-P1-M (e o d\u00e9cimo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217830", "revid": "89787", "url": "https://gl.wikipedia.org/wiki?curid=217830", "title": "Campionato do Mundo &quot;A&quot; de h\u00f3ckey a pat\u00edns 2013", "text": "A 41\u00aa edici\u00f3n do Campionato do Mundo \"A\" de h\u00f3ckey a pat\u00edns ter\u00e1 lugar o ano 2013 nas localidades angolanas de Luanda e Namibe, sendo a primeira vez que se dispute a competici\u00f3n en \u00c1frica.\nSede.\nInicialmente present\u00e1ronse catro candidaturas para acoller o campionato: Portugal, coa principal sede en Porto; Chile; Francia, con sede en La Roche-sur-Yon; e Angola, coa principal sede na capital, Luanda. O d\u00eda 10 de outubro de 2010 o CIRH designaba \u00e1 candidatura angolana como organizadora do torneo na asemblea celebrada en Dorbrinn (Austria). Luanda e Namibe ser\u00e1n as cidades que acoller\u00e1n o torneo."}
{"id": "217831", "revid": "92658", "url": "https://gl.wikipedia.org/wiki?curid=217831", "title": "Shamisen", "text": "O , tam\u00e9n chamado , \u00e9 un instrumento tradicional xapon\u00e9s tocado cun plectrum chamado \"bachi\". A pronunciaci\u00f3n en xapon\u00e9s \u00e9 \"shamisen\", pero \u00e1s veces \u00e9 \"jamisen\" cando \u00e9 sufixo (por exemplo: Tsugaru-jamisen). No oeste do Xap\u00f3n e nas fontes do per\u00edodo Edo ch\u00e1maselle \"samisen.\"\nConstruci\u00f3n.\nO shamisen \u00e9 un instrumento de corda pulsada. A s\u00faa construci\u00f3n segue un modelo semellante \u00f3 dunha guitarra ou banjo, empregando un pescozo e coas cordas estiradas \u00f3 longo dun corpo de resonancia. O pescozo do shamisen ofrece menos rozamento e \u00e9 m\u00e1is delgado que o dunha guitarra ou banjo. O seu corpo, chamado , asem\u00e9llase a un tambor, cun interior oco e unha pel tensada cara os extremos."}
{"id": "217832", "revid": "23204", "url": "https://gl.wikipedia.org/wiki?curid=217832", "title": "Rep\u00fablica popular", "text": "Denom\u00ednase rep\u00fablica popular a un tipo de r\u00e9xime pol\u00edtico. A s\u00faa expresi\u00f3n institucional son os autodeterminados estados socialistas, que tiveron un relevante desenvolvemento ao longo do s\u00e9culo XX, a\u00ednda que alg\u00fans sobreviviron no s\u00e9culo XXI. Adoitaban dispor no nome oficial do Estado a expresi\u00f3n Rep\u00fablica Popular ou Rep\u00fablica Democr\u00e1tica. As democracias populares, a diferenza doutros r\u00e9ximes contempor\u00e1neos non liberais que tam\u00e9n pregoaban seren democr\u00e1ticos, adoitan apoutar o seu discurso lexitimador na construci\u00f3n dunha sociedade socialista atendendo \u00e1s caracter\u00edsticas peculiares de cada pa\u00eds, respectando sempre os principios do internacionalismo proletario."}
{"id": "217833", "revid": "72012", "url": "https://gl.wikipedia.org/wiki?curid=217833", "title": "Peadar Ua Laoghaire", "text": "Peadar Ua Laoghaire, tam\u00e9n co\u00f1ecido como Peadar \u00d3 Laoghaire, nado en abril de 1839 en Clondrohid (condado de Cork) e finado o 21 de marzo de 1920 en Castlelyons (condado de Cork), foi un sacerdote cat\u00f3lico e escritor en lingua irlandesa. Est\u00e1 considerado como un dos principais impulsores da literatura irlandesa moderna."}
{"id": "217834", "revid": "25871", "url": "https://gl.wikipedia.org/wiki?curid=217834", "title": "Peadar \u00d3 Laoghaire", "text": ""}
{"id": "217835", "revid": "89787", "url": "https://gl.wikipedia.org/wiki?curid=217835", "title": "Imida", "text": "En qu\u00edmica org\u00e1nica, unha imida \u00e9 un grupo funcional formado por dous grupos acilo unidos a un nitr\u00f3xeno. A IUPAC def\u00edneos como \"diacil derivados do amon\u00edaco ou aminas primarias, especialmente os compostos c\u00edclicos derivados de di\u00e1cidos\" . Estes compostos est\u00e1n relacionados estruturalmente con anh\u00eddridos \u00e1cidos, a\u00ednda que as imidas son menos reactivas. En canto \u00e1s s\u00faas aplicaci\u00f3ns comerciais, as imidas son mellor co\u00f1ecidas como compo\u00f1entes de pol\u00edmeros de alta resistencia.\nNomenclatura.\nA maior\u00eda das imidas son compostos c\u00edclicos derivados de \u00e1cidos dicarbox\u00edlicos e os seus nomes reflicten o do \u00e1cido parental. Exemplos son: succinimida derivada do \u00e1cido succ\u00ednico e ftalimida derivada do \u00e1cido ft\u00e1lico. Para imidas derivadas de aminas (vs. amon\u00edaco), o \"N\"-substitu\u00ednte ind\u00edcase por un prefixo; por exemplo, N-etilsuccinimida deriva do \u00e1cido succ\u00ednico e da etilamina.\nOutros compostos chamados imidas.\nO ligando (qu\u00edmica inorg\u00e1nica)|ligando en qu\u00edmica de coordinaci\u00f3n denominado imida ten a f\u00f3rmula NH. Unha imida \u00e9 un intermediato na fixaci\u00f3n do nitr\u00f3xeno por catalizadores sint\u00e9ticos.\nOs compostos org\u00e1nicos chamados carbodiimidas te\u00f1en a f\u00f3rmula RN=C=NR, pero non est\u00e1n relacionados coas imidas.\nPropiedades.\nComo son moi polares, as imidas te\u00f1en boa solubilidade en medios polares. O centro N-H de imidas derivadas do amon\u00edaco \u00e9 \u00e1cido e pode participar na formaci\u00f3n de enlaces de hidr\u00f3xeno. A diferenza dos anh\u00eddridos \u00e1cidos estruturalmente relacionados, as imidas resisten a hidr\u00f3lise e algunhas poden mesmo ser recristalizadas en auga fervendo.\nAplicaci\u00f3ns.\nMoitos pol\u00edmeros de gran resistencia ou condutores el\u00e9ctricos conte\u00f1en subunidades imida, por exemplo, as poliimidas. Un exemplo \u00e9 o \"Kapton\" no que a unidade que se repite consiste en dous grupos imida derivados de \u00e1cidos tetracarbox\u00edlicos arom\u00e1ticos. Outro exemplo de poliimidas \u00e9 a poliglutarimida feita de polimetilmetacrilato (PMMA) e amon\u00edaco ou unha amina primaria por amin\u00f3lise e ciclaci\u00f3n do PMMA a altas temperaturas e presi\u00f3ns, xeralmente nun extrusor. Esta t\u00e9cnica denom\u00ednase extrusi\u00f3n reactiva. Un produto de poliglutarimida comercial baseado no derivado metilamina do PMMA, chamado \"Kamax\" (TM) produciuno a compa\u00f1\u00eda \"Rohm and Haas\". A dureza destes materiais reflicte a rixidez do grupo funcional imida.\nDespertou moito interese na bioactividade dos compostos que conte\u00f1en imidas o descubrimento inicial da gran bioactividade da cicloheximida como inhibidor da bios\u00edntese de prote\u00ednas en certos organismos. A talidomida, famosa polos seus efectos adversos, foi un dos resultados destas investigaci\u00f3ns. Varios funxicidas e herbicidas conte\u00f1en a funcionalidade imida. Exemplos son: \"Captan\", que foi retirado polas s\u00faas propiedades cancer\u00edxenas, e \"Procymidone\".\nPreparaci\u00f3n.\nAs imidas m\u00e1is com\u00fans prep\u00e1ranse quentando \u00e1cidos dicarboxilicos ou os seus anh\u00eddridos e amon\u00edaco ou aminas primarias. O resultado \u00e9 a reacci\u00f3n de condensaci\u00f3n:\nEstas reacci\u00f3ns proceden por intermediaci\u00f3ns de amidas. A reacci\u00f3n intramolecular dun \u00e1cido carbox\u00edlico cunha amida \u00e9 moito m\u00e1is r\u00e1pida ca a reacci\u00f3n intermolecular, que raramente se observa.\nCertas imidas poden tam\u00e9n prepararse no rerranxo de Mumm isoimida a imida.\nReacci\u00f3ns.\nPara as imidas derivadas do amon\u00edaco, o centro N-H \u00e9 \u00e1cido. As\u00ed, co\u00f1\u00e9cense moitos sales met\u00e1licos de \u00e1lcalis das imidas, un exemplo ben co\u00f1ecido \u00e9 a ftalimida de potasio. Estes sales poden ser alquilados para dar lugar a \"N\"-alquilimidas, que \u00e1 s\u00faa vez poden ser degradadas para liberar aminas primarias. Os nucle\u00f3filos fortes, como o hidr\u00f3xido de potasio ou hidrazina util\u00edzanse no paso de liberaci\u00f3n.\nO nitr\u00f3xeno nas imidas non \u00e9 moi b\u00e1sico, o que lle permite formar compostos estables con hal\u00f3xenos. O tratamento das imidas cos hal\u00f3xenos e bases d\u00e1 os derivados N-halo. Exemplos que son \u00fatiles en s\u00edntese org\u00e1nica son a \"N\"-clorosuccinimida e a \"N\"-bromosuccinimida, que serven, respectivamente, como fontes de \"Cl\" e \"Br\" en s\u00edntese org\u00e1nica."}
{"id": "217838", "revid": "22570", "url": "https://gl.wikipedia.org/wiki?curid=217838", "title": "Lista de episodios de Marco", "text": "Velaqu\u00ed unha lista dos 52 episodios do anime \"Marco\" emitidos desde o 1 de agosto do 2012 en galego en Galiza pola segunda canle auton\u00f3mica galega tvG2 dentro do contedor \"Xabar\u00edn Club\"."}
{"id": "217840", "revid": "85894", "url": "https://gl.wikipedia.org/wiki?curid=217840", "title": "Subres, Cornado, Touro", "text": "Subres \u00e9 un lugar da parroquia de Santiso de Cornado no concello coru\u00f1\u00e9s de Touro, na comarca de Arz\u00faa. Segundo o IGE, en 2018 ti\u00f1a 45 habitantes (21 homes e 24 mulleres).\nA temperatura media anual \u00e9 de 12,6\u00a0\u00b0C. Nos meses m\u00e1is c\u00e1lidos a temperatura media \u00e9 de 25,1\u00a0\u00b0C e nos meses m\u00e1is fr\u00edos \u00e9 de 3,20\u00a0\u00b0C. A precipitaci\u00f3n media anual \u00e9 de 1654\u00a0mm.\nUn dos lugares m\u00e1is atractivos de Subre \u00e9 o h\u00f3rreo de Furelos, con m\u00e1is de cen anos de antig\u00fcidade e recentemente restaurado, que a\u00ednda hoxe segue sendo utilizado coa mesma funci\u00f3n pola que foi feito; gardar o millo, maz\u00e1s ou noces."}
{"id": "217843", "revid": "32797", "url": "https://gl.wikipedia.org/wiki?curid=217843", "title": "Kosmos 1171", "text": "Kosmos 1171 (\u041a\u043e\u0441\u043c\u043e\u0441 1171 en ruso), tam\u00e9n denominado DS-P1-M N\u00ba 13, foi un sat\u00e9lite artificial sovi\u00e9tico lanzado o 3 de abril de 1980 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 1171 foi o d\u00e9cimo terceiro membro da serie de sat\u00e9lites DS-P1-M (e o und\u00e9cimo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217844", "revid": "4817", "url": "https://gl.wikipedia.org/wiki?curid=217844", "title": "Cosmos 1171", "text": ""}
{"id": "217845", "revid": "32797", "url": "https://gl.wikipedia.org/wiki?curid=217845", "title": "Kosmos 1241", "text": "Kosmos 1241 (\u041a\u043e\u0441\u043c\u043e\u0441 1241 en ruso), tam\u00e9n denominado DS-P1-M N\u00ba 14, foi un sat\u00e9lite artificial sovi\u00e9tico lanzado o 21 de xaneiro de 1981 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 1241 foi o d\u00e9cimo cuarto membro da serie de sat\u00e9lites DS-P1-M (e o d\u00e9cimo segundo lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217846", "revid": "4817", "url": "https://gl.wikipedia.org/wiki?curid=217846", "title": "Cosmos 1241", "text": ""}
{"id": "217848", "revid": "32797", "url": "https://gl.wikipedia.org/wiki?curid=217848", "title": "Kosmos 1375", "text": "Kosmos 1375 (\u041a\u043e\u0441\u043c\u043e\u0441 1375 en ruso), tam\u00e9n denominado DS-P1-M N\u00ba 15, foi un sat\u00e9lite artificial sovi\u00e9tico lanzado o 6 de xu\u00f1o de 1982 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nKosmos 1375 foi o d\u00e9cimo quinto e \u00faltimo membro da serie de sat\u00e9lites DS-P1-M (e o d\u00e9cimo terceiro lanzado con \u00e9xito), adicados a servir como obxectivos para as probas antisat\u00e9lites e antim\u00edsiles sovi\u00e9ticas."}
{"id": "217849", "revid": "4817", "url": "https://gl.wikipedia.org/wiki?curid=217849", "title": "Cosmos 1375", "text": ""}
{"id": "217850", "revid": "4817", "url": "https://gl.wikipedia.org/wiki?curid=217850", "title": "DS-P1-Yu", "text": "DS-P1-Yu foi o nome dun modelo de sat\u00e9lites artificiais sovi\u00e9ticos que serviron como obxectivos para probas de sistemas antisat\u00e9lite (ASAT) e antim\u00edsiles e de control do espazo.\nOs DS-P1-Yu foron constru\u00eddos pola Oficina de Dese\u00f1o de Yuzhnoye e lanz\u00e1ronse en total 79 mediante foguetes Kosmos 2I entre 1964 e 1976, sete deles errados."}
{"id": "217853", "revid": "98629", "url": "https://gl.wikipedia.org/wiki?curid=217853", "title": "Gran Premio da Arxentina de 1953", "text": "O Gran Premio da Arxentina de 1953 foi unha carreira de automobilismo de F\u00f3rmula D\u00faas, celebrada o 18 de xaneiro de 1953 no circu\u00edto de Aut\u00f3dromo 17 de Octubre. Foi a primeira carreira da tempada de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nInforme.\nOs Maserati estiveron \u00e1 altura do seu potencial nas probas, cunha mellora no consumo de combustible e unha maior fiabilidade, deron aos Ferrari un prazo para o seu liderado. Foi outra carreira dominada por Alberto Ascari e Luigi Villoresi. Esta foi a s\u00e9tima vitoria consecutiva de Ascari na F\u00f3rmula. Jos\u00e9 Froil\u00e1n Gonz\u00e1lez chegou a meta no terceiro posto cun Maserati na carreira da s\u00faa casa, era a primeira vez que unha carreira do campionato disputabase na Arxentina, mentres que a nova fichaxe de Ferrari Mike Hawthorn chegou a meta no cuarto lugar no Ferrari de 2 litros. A carreira viuse empa\u00f1ada por un accidente de Nino Farina que se estrelou contra a multitude na volta 31, matando a 13 espectadores.\nClasificaci\u00f3n.\n\u2020 Unidades compartidas \u2013 Coche 28: Trintignant (50 voltas) logo Schell (41 voltas)"}
{"id": "217854", "revid": "56817", "url": "https://gl.wikipedia.org/wiki?curid=217854", "title": "La Cruz de Santiago", "text": "La Cruz de Santiago foi un peri\u00f3dico editado en Santiago de Compostela entre 1881 e 1885.\nHistoria e caracter\u00edsticas.\nSubtitulado \"Peri\u00f3dico de intereses morales y materiales\", apareceu en decembro de 1881.\nFoi unha publicaci\u00f3n bisemanal (aparec\u00eda os m\u00e9rcores e s\u00e1bados) fundada e dirixida por Andr\u00e9s Rey Varela. Caracterizouse por ser un intransixente defensor do carlismo."}
{"id": "217855", "revid": "92340", "url": "https://gl.wikipedia.org/wiki?curid=217855", "title": "Seisyll Bryffwrch", "text": "Seisyll Bryffwrch (fl. 1155-1175) foi un poeta cortes\u00e1n gal\u00e9s.\nTraxectoria.\nSegundo unha nota do manuscrito Hendregadredd Seisyll enfrontouse contra Cynddelw nunha competici\u00f3n polo posto de poeta principal da corte de Madog ap Maredudd, pr\u00edncipe de Powys. Resultou perdedor.\nTres son as composici\u00f3ns de Seisyll que conservamos: incl\u00faen unha elex\u00eda pola morte de Owain Gwynedd e de Iorwerth Drwyndwn, av\u00f3 e pai respectivamente de Llywelyn ab Iorwerth. Seisyll tam\u00e9n escribiu un poema en loanza das campa\u00f1as de Rhys ap Gruffydd."}
{"id": "217857", "revid": "98629", "url": "https://gl.wikipedia.org/wiki?curid=217857", "title": "Encoro das Tres Gargantas", "text": "O Encoro das Tres Gargantas (en chin\u00e9s, \u957f\u6c5f\u4e09\u5ce1\u5927\u575d) \u00e9 un encoro no r\u00edo Yangtz\u00e9 en Sandouping, na provincia de Hubei, China. \u00c9 un dos m\u00e1is grandes encoros do mundo e, con 22.500 megawatts de enerx\u00eda hidroel\u00e9ctrica instalada, desprazou neste eido do liderado mundial ao encoro de Itaip\u00fa no Brasil. Rematouse o 30 de outubro de 2008. O encoro constru\u00eduse para o control das inundaci\u00f3ns, o regad\u00edo das terras pr\u00f3ximas e a produci\u00f3n de electricidade. Por\u00e9n, non se fixo sen problemas. Cubriu moitos lugares hist\u00f3ricos e provocou o asolagamento dos fogares de 1\u00a0240\u00a0000 persoas. A s\u00faa cola chega case ata a cidade de Chongqing, 660\u00a0km r\u00edo arriba.\nHistoria.\nO encoro foi proposto por Sun Yat-sen, un l\u00edder pol\u00edtico chin\u00e9s, en 1919. O sitio foi inspeccionado en 1932 e 1939 polos chineses e xaponeses, respectivamente. Os xaponeses dese\u00f1aron un plan (o plan Otani) para o encoro, para despois decatarse de que seguir\u00eda baixo control chin\u00e9s. M\u00e1is tarde, en 1944, os Estados Unidos axudaron a planificar o encoro, pero todo traballo cesou en 1947 debido \u00e1 Guerra Civil Chinesa. En 1949 reanud\u00e1ronse os traballos de planificaci\u00f3n, a\u00ednda que moi lentamente debido aos problemas econ\u00f3micos do pa\u00eds. Posteriormente en 1958, foron encarcerados varios enxe\u00f1eiros que estaban en contra do encoro.\nEn 1980 os traballos de planificaci\u00f3n \u00edan a bo ritmo, pero en 1992 moita xente votou en contra do encoro. Por\u00e9n, o goberno aprobou o proxecto, e o 14 de decembro de 1994 comezaron as obras. No 2009 o encoro comezou a producir hidroelectricidade. En 2011 comezaron a funcionar seis novos xeradores. O encoro estaba a plena capacidade a finais de 2008.\nDese\u00f1o, custo e finalidades.\nO Encoro das Tres Gargantas f\u00f3rmase pola acci\u00f3n retentiva dunha presa principal. Ao seu car\u00f3n, na marxe esquerda do r\u00edo, constru\u00eduse un canal auxiliar e, un pouco m\u00e1is afastado, un sistema dobre de cinco esclusas. Tanto o canal auxiliar, coa instalaci\u00f3n nel dun sistema elevador de barcos, como as esclusas, permiten a navegaci\u00f3n fluvial.\nA presa ten 2,300 metros de longo, 100 m de altura, 115 m de largo na base e 40 m de largo no cume. Para a s\u00faa construci\u00f3n necesit\u00e1ronse 27 mill\u00f3ns de metros c\u00fabicos de cemento, 460.000 toneladas de aceiro e 100 mill\u00f3ns de m3 de terra.\nO encoro est\u00e1 a unha altitude de 175 metros, acada unha profundidade de 90 m, ten unha lonxitude de 660\u00a0km e unha largura de m\u00e1is dun quil\u00f3metro.\nA presa tivo un custo de 180.000 mill\u00f3ns de iuans (ao redor de 26 mill\u00f3ns e medio de d\u00f3lares). A pesar do inmenso investimento, este foi inferior en m\u00e1is de 20 mill\u00f3ns de iuans (uns 3 mill\u00f3ns de d\u00f3lares) ao orzamento orixinal. Est\u00e1 previsto que nun prazo de 10 anos estea amortizado o investimento grazas \u00e1 produci\u00f3n de enerx\u00eda hidroel\u00e9ctrica.\nControl das inundaci\u00f3ns.\nUn dos principais motivos para constru\u00edr o encoro foi o control das inundaci\u00f3ns subseguintes \u00e1s riadas que provocaban consider\u00e1beis perdas nas grandes metr\u00f3poles situadas r\u00edo abaixo como Wuhan, Nanjing e Shanghai; amais de en multitude de granxas, vilas, cidades e factor\u00edas pr\u00f3ximas ao r\u00edo.\nO encoro ten unha capacidade de almacenamento para riadas de 22\u00a0km3, suficiente incluso para minimizar os efectos dunha \"super riada\". Durante a estaci\u00f3n chuviosa o encoro recolle o exceso de auga, almacen\u00e1ndoa ata a chegada da estaci\u00f3n seca, entre decembro e marzo. Durante estes meses lib\u00e9rase o super\u00e1vit de auga da que se benefician as industrias e terreos agr\u00edcolas situadas r\u00edo abaixo. Amais, esta achega de auga mellora as condici\u00f3ns de navegabilidade do r\u00edo e fai descender o nivel do encoro a 145 metros, prepar\u00e1ndoo as\u00ed para a pr\u00f3xima estaci\u00f3n chuviosa. Por\u00e9n, o encoro non protexe das inundaci\u00f3ns \u00e1s terras situadas \u00e1 beira dos afluentes do Yangtz\u00e9 situados r\u00edo abaixo.\nNavegaci\u00f3n.\nOutra das raz\u00f3ns para a construci\u00f3n do encoro foi facilitar a navegaci\u00f3n fluvial para o transporte de persoas e mercador\u00edas polo r\u00edo Yangtz\u00e9. Para tal fin f\u00edxose un sistema dobre de cinco esclusas, cada unha das cales ten 280 metros de longo, 35 m de largo e 5 de profundidade. Son compar\u00e1beis en tama\u00f1o \u00e1s esclusas do Canal de Panam\u00e1, un dos m\u00e1is grandes do mundo. O curso do r\u00edo anegado polo encoro ti\u00f1a moitos treitos perigosos para a navegaci\u00f3n, motivo polo cal se mellorou a navegaci\u00f3n de botes e barcos. Est\u00e1 prevista a construci\u00f3n dun elevador de barcos nun canal auxiliar entre o encoro e as esclusas, capaz para unha carga de ata 3.000 toneladas.\nCentral hidroel\u00e9ctrica.\nA Central das Tres Gargantas ten 34 xeradores el\u00e9ctricos: 32 principais cunha potencia de 700 Mw por xerador, e 2 para o consumo el\u00e9ctrico do propio encoro con 50 Mw de potencia cada un. Todos eles fan un total de 22.500 Mw de potencia instalada, a maior do mundo. Unha idea da descomunal cantidade de potencia instalada desta central, d\u00e1nola a comparaci\u00f3n coa suma de toda a potencia instalada das centrais hidroel\u00e9ctricas galegas, que \u00e9 de 3.111 Mw, algo menos c\u00e1 s\u00e9tima parte da potencia instalada na central das Tres Gargantas.\nDescrici\u00f3n dos xeradores.\nDos 32 xeradores principais, 14 est\u00e1n na parte norte da presa, 12 na parte sur e 6 est\u00e1n nunha estaci\u00f3n subterr\u00e1nea baixo unha monta\u00f1a xusto ao sur da presa. A enerx\u00eda xerada pode superar os 100 TWh. Cada xerador principal pesa 6.000 toneladas (aproximadamente o mesmo peso que 3.000 coches). A auga cae 80 metros desde o encoro ata os xeradores, que usan \"turbinas Francis\" de 10 m de di\u00e1metro e 9,8 m de alto. A cantidade de auga que entra na turbina var\u00eda entre 600 e 950 m3 por segundo. A velocidade de rotaci\u00f3n da turbina \u00e9 de 75\u00a0rpm. A eficiencia dos xeradores est\u00e1 entre o 94% e o 96,5%.\nConstruci\u00f3n.\nOs 14 xeradores principais da parte norte foron instalados entre 2003 e 2005. O 10 de xullo de 2003 comezou a producir electricidade o primeiro deles, o n\u00famero 2. O \u00faltimo, o n\u00famero 9, f\u00edxoo o 7 de setembro de 2005. A produci\u00f3n m\u00e1xima dos xeradores do lado norte (9.800 Mw) conseguiuse por primeira vez o 18 de outubro de 2006 cando a superficie do encoro acadou 156 m sobre o nivel do mar. Os 12 xeradores principais do lado sur instal\u00e1ronse entre 2007 e 2008. o 11 de xu\u00f1o de 2007 comezou a operar o primeiro deles, o n\u00famero 22. O \u00faltimo en activarse foi o n\u00famero 23, o 19 de agosto de 2008.\nProduci\u00f3n el\u00e9ctrica e distribuci\u00f3n.\nO medio milleiro de terawatts-hora de electricidade desde a posta en funcionamento da central acadouse o 16 de agosto de 2011.\nEn 2012, os 32 xeradores da central xeraron a cantidade de 98,1 TWh de electricidade, o 14% do total da enerx\u00eda hidroel\u00e9ctrica chinesa. En 2014 estableceuse un novo r\u00e9cord mundial de produci\u00f3n ao acad\u00e1rense os 98,8 TWh. En 2017 super\u00e1ronse os 1.000 Terawatios/hora de produci\u00f3n.\nTres li\u00f1as de subministraci\u00f3n distrib\u00faen a electricidade a tres redes el\u00e9ctricas denominadas \"Leste\", \"Central\" e \"Sur\".\nO encoro subministra ao redor do 3% de toda a electricidade chinesa, a pesar de ter sido dese\u00f1ado para a produci\u00f3n do 10% do total nacional. A raz\u00f3n deste desfase haina que buscar no crecemento do consumo, moito m\u00e1is r\u00e1pido do que calcularan os dese\u00f1adores da central\nBeneficios do encoro.\nA produci\u00f3n el\u00e9ctrica da central, de se ter levado a cabo en centrais t\u00e9rmicas convencionais supor\u00eda a combusti\u00f3n de 31 mill\u00f3ns de toneladas de combustibles f\u00f3siles como carb\u00f3n e petr\u00f3leo, que liberar\u00edan no medio ambiente:\nO encoro favoreceu tam\u00e9n a navegaci\u00f3n fluvial, grazas \u00e1s esclusas instaladas no encoro. Alg\u00fans beneficios foron:\nComo consecuencia da construci\u00f3n do encoro moitas conduci\u00f3ns de augas fecais que antes vert\u00edan directamente no r\u00edo Yangtz\u00e9, est\u00e1n sendo tratadas. Sobre o 65% destas augas reciben tratamento antes de retornar ao encoro. Hai unhas 50 estaci\u00f3ns depuradoras de augas residuais na zona. Os residuos s\u00f3lidos depos\u00edtanse agora en 32 vertedoiros capaces de xestionar 7.500 toneladas diarias de residuos\nO encoro tam\u00e9n persuadiu ao goberno da China da necesidade de solucionar o problema da contaminaci\u00f3n no r\u00edo Yangtz\u00e9 e no resto da China.\nInconvenientes do encoro.\nReubicaci\u00f3n de persoas.\nUn mill\u00f3n e cuarto de persoas perderon os seus fogares baixo as augas do encoro e tiveron que seren reinstalados en diferentes partes. Este n\u00famero \u00e9 aproximadamente o 1,5% da poboaci\u00f3n total da zona: a provincia de Hubei (60,3 mill\u00f3ns) e a cidade de Chongqing (31,44 mill\u00f3ns). A maior\u00eda dos desprazados foron recolocados preto dos seus antigos fogares a unha altitude suficiente por riba do encoro, por\u00e9n uns 165.000 se espallaron por 10 provincias lim\u00edtrofes e na municipalidade de Shanghai, non precisamente por falta de espazo na contorna. Os motivos arg\u00fc\u00eddos polas autoridades para este longo traslado foron de preservaci\u00f3n de espazos naturais. \nO 22 de xullo de 2008 rematouse a reubicaci\u00f3n. En 2007 algunhas informaci\u00f3ns alertaban dos plans da municipalidade de Chongqing de trasladar a 4 mill\u00f3ns de persoas que residen nas proximidades do encoro \u00e1s zonas urbanas do municipio para o 2020. En calquera caso, as autoridades explicaron que a reubicaci\u00f3n non ten que ver co encoro e obedece a plans urban\u00edsticos, nos que tam\u00e9n estar\u00eda involucrada poboaci\u00f3n doutras \u00e1reas do municipio\nVida salvaxe ameazada.\nA rexi\u00f3n das Tres Gargantas \u00e9 co\u00f1ecida desde hai tempo pola s\u00faa biodiversidade. \u00c9 o fogar de 6.388 especies de plantas das que o 57% est\u00e1n ameazadas. A porcentaxe de masa forestal da rexi\u00f3n baixou desde un 20% en 1950, ata non m\u00e1is do 10% en 2002, afectando negativamente a todas as especies de plantas. A rexi\u00f3n tam\u00e9n proporciona h\u00e1bitats a centos de animais terrestres e de auga doce. Os peixes de auga doce est\u00e1n especialmente afectados polos encoros debido aos cambios na temperatura da auga e no fluxo. Ademais moitos d\u00e1nanse nas pas das turbinas das centrais hidroel\u00e9ctricas. Isto \u00e9 particularmente grave para o ecosistema da rexi\u00f3n porque na conca do r\u00edo Yangtz\u00e9 habitan 361 especies diferentes de peixes e contabiliza o 37% das especies de auga doce ameazadas de toda China. Outras especies acu\u00e1ticas ameazadas son o Baiji, ou Delf\u00edn de r\u00edo chin\u00e9s e o Esturi\u00f3n do Yangtz\u00e9.\nDos 3.000 ou 4.000 exemplares que quedan da criticamente ameazada Gr\u00faa Siberiana, un gran n\u00famero deles pasan o inverno nas zonas h\u00famidas que ser\u00e1n destru\u00eddas polo encoro.\nSedimentos.\nOs sedimentos que arrastra o r\u00edo quedar\u00e1n atrapados pola presa, o encoro encher\u00edase deles e far\u00edano inserv\u00edbel. Por riba diso, o r\u00edo Yangtz\u00e9 ten un alto contido de sedimentos, e puidera ocorrer que estes chegaran a taponar os condutos de auga da central; o nivel da auga ascender\u00eda e sobardar\u00eda* o encoro provocando o seu colapso. En Galicia estase a dar unha problem\u00e1tica relacionada con certos aspectos deste proceso no encoro do Eume.\nAdemais, o encoro impide que os sedimentos contin\u00faen o seu curso e cheguen \u00e1 desembocadura, po\u00f1endo en serios problemas \u00e1 cidade de Shanghai que ver\u00eda como non se substit\u00fae a terra que se leva o mar da boca do r\u00edo.\nLugares hist\u00f3ricos e paisax\u00edsticos.\nO encoro asolagou ao redor de 1.300 estaci\u00f3ns arqueol\u00f3xicas e alterou considerabelmente a paisaxe das Tres Gargantas, fac\u00e9ndoas moito menos espectaculares ao se reducir a profundidade dos can\u00f3ns por mor do aumento do nivel das augas en 90 metros. Moitos monumentos hist\u00f3ricos foron trasladados a lugares seguros, mais outros tiveron que quedar no seu sitio pola dificultade que implicaba a situaci\u00f3n, o tama\u00f1o ou o dese\u00f1o."}
{"id": "217860", "revid": "1131", "url": "https://gl.wikipedia.org/wiki?curid=217860", "title": "Jeanne Moreau", "text": "Jeanne Moreau, nada en Par\u00eds o 23 de xaneiro de 1928 e finada na mesma cidade o 31 de xullo de 2017, foi unha actriz francesa.\nTraxectoria.\nAbandeirada da Nouvelle Vague, foi un dos s\u00edmbolos femininos da Europa da d\u00e9cada de 1960 a nivel de cinematograf\u00eda. Foi actriz de teatro, cinema e televisi\u00f3n \u00e9 tam\u00e9n directora de cinema, teatro, \u00f3pera, guionista e escritora. O seu rostro foi emblema da sensualidade francesa. En 1995 foi elixida entre as 100 estrelas m\u00e1is sexys da historia do cinema por \"Empire Magazine\". Estivo ligada maiormente ao cinema de autor."}
{"id": "217864", "revid": "1131", "url": "https://gl.wikipedia.org/wiki?curid=217864", "title": "Gore Vidal", "text": "Eugene Luther Gore Vidal, m\u00e1is co\u00f1ecido como Gore Vidal, nado en West Point (Nova York) o 3 de outubro de 1925 e finado nos \u00c1nxeles o 31 de xullo de 2012, foi un escritor, ensa\u00edsta, militar, guionista e periodista estadounidense, candidato ao Premio Nobel de Literatura.\nDurante gran parte dos \u00faltimos anos do s\u00e9culo XX, Vidal dividiu o seu tempo entre Ravello (Italia, na Costa Amalfitana), e Os \u00c1nxeles. En 2003, vendeu a s\u00faa casa de Ravello para pasar a maior parte do seu tempo nos \u00c1nxeles. En novembro de 2003, morreu o seu compa\u00f1eiro de moitos anos, Howard Austen. Foron, a s\u00faa homosexualidade, as\u00ed como as s\u00faas ideas pol\u00edticas progresistas, as causas principais da animadversi\u00f3n que xerou nas distintas administraci\u00f3ns estadounidenses, sendo obxectivo marcado desde a \u00e9poca do McCarthismo.\nGore Vidal foi socio honorario da Sociedade Nacional Laica.\nTraxectoria.\nFillo de Eugene Vidal e Nina Gore, considerados membros da chamada aristocracia dos Estados Unidos, e vinculados ao Partido Dem\u00f3crata, naceu na famosa Academia Militar dos Estados Unidos (\"West Point\"), onde seu pai era instrutor aeron\u00e1utico. Posteriormente, Vidal adoptou como nome propio o apelido do seu av\u00f3 materno, Thomas P. Gore, quen fora senador dem\u00f3crata por Oklahoma.\nDe neno lev\u00e1rono a Washington, D.C., onde estudou no colexio St. Albans. Seu av\u00f3 Gore estaba por ent\u00f3n cego, e o mozo Vidal l\u00edalle en voz alta, ademais de exercer frecuentemente como gu\u00eda seu, o que lle deu acceso aos corrillos do poder (algo pouco usual para un rapaz). O non-intervencionismo do senador Gore foi desde aquela unha das bases fundamentais da filosof\u00eda pol\u00edtica de Vidal, quen sempre foi cr\u00edtico co que el percibiu como \u00abimperialismo estadounidense\u00bb.\nTras a s\u00faa graduaci\u00f3n na \"Phillips Exeter Academy\", Gore alistouse na reserva do Ex\u00e9rcito dos Estados Unidos en 1943."}
{"id": "217870", "revid": "1131", "url": "https://gl.wikipedia.org/wiki?curid=217870", "title": "Parque e\u00f3lico experimental Sotavento", "text": "O parque e\u00f3lico experimental Sotavento \u00e9 un parque e\u00f3lico propiedade da Fundaci\u00f3n Sotavento Galicia, situado na Serra da Loba a 10 km ao sur das Pontes de Garc\u00eda Rodr\u00edguez, entre os concellos de Xermade (provincia de Lugo) e Monfero (provincia da Coru\u00f1a), a unha altitude de 600\u2013700 m.\nFunci\u00f3ns.\nO parque de Sotavento ten a s\u00faa orixe en 1997 como parque e\u00f3lico experimental, ten como obxectivo a difusi\u00f3n e experimentaci\u00f3n de tecnolox\u00edas e\u00f3licas e enerx\u00e9ticas.\nFunci\u00f3n educativa.\nDende 2002 Sotavento e as s\u00faas instalaci\u00f3ns son exposici\u00f3ns educativas permanentes. Hai visitas guiadas de estudantes e persoas interesadas en co\u00f1ecer as enerx\u00edas alternativas.\nEn 2005 iniciouse un proxecto con Gas Natural e a Conseller\u00eda de Innovaci\u00f3n, Industria e Comercio da Xunta de Galicia para a obtenci\u00f3n de hidr\u00f3xeno constru\u00edndo no parque unha planta experimental de obtenci\u00f3n de hidr\u00f3xeno a partir da electricidade e\u00f3lica.\nEn 2009 iniciou un proxecto de vivenda de m\u00e1xima eficiencia enerx\u00e9tica constru\u00edndo unha vivenda unifamiliar duns 200 m\u00b2 no propio parque de Sotavento onde se poden ver en funcionamento as tecnolox\u00edas dispo\u00f1ibles.\nEn decembro de 2012 o parque acadou as 200.000 visitas nos 10 anos que leva en funcionamento."}
{"id": "217871", "revid": "98629", "url": "https://gl.wikipedia.org/wiki?curid=217871", "title": "Mad Max al\u00e9n da c\u00fapula do trono", "text": "Mad Max al\u00e9n da c\u00fapula do trono (en ) \u00e9 un filme australiano dirixido por George Miller e George Ogilvie que se estreou en 1985. \u00c9 o terceiro filme da saga de \"Mad Max\", e a historia ten lugar quince anos despois dos acontecementos do filme anterior. Estreouse en galego na TVG o 22 de decembro de 2001.\nSinopse.\nTrala cat\u00e1strofe nuclear, Mad Max cruza un deserto onde lle rouban a s\u00faa caravana de camelos. Chega a unha cidade onde lle propo\u00f1en cambiarllos en troques de que ataque \u00f3 tirano da cidade subterr\u00e1nea, un anano que fabrica gas metano con excrementos de porco."}
{"id": "217875", "revid": "23204", "url": "https://gl.wikipedia.org/wiki?curid=217875", "title": "Eion Bailey", "text": "Eion Francis Hamilton Bailey, nado o 8 de xu\u00f1o de 1976 en Santa Ynez Valley, \u00e9 un actor estadounidense principalmente co\u00f1ecido pola s\u00faa participaci\u00f3n en filmes como \"Fight Club\", \"Center Stage\", \"Mindhunters\" ou \"Sexual Life\"."}
{"id": "217876", "revid": "6566637", "url": "https://gl.wikipedia.org/wiki?curid=217876", "title": "Xos\u00e9 Otero Canto", "text": "Xos\u00e9 Otero Canto, nado na Ponte de Outeiro (Outeiro, Castro de Rei) o 6 de xu\u00f1o de 1951, \u00e9 un escritor galego.\nTraxectoria.\nEstudou no Instituto Masculino de Lugo. Rematou Maxisterio en 1967, estudou Filolox\u00eda Rom\u00e1nica na Universidade de Santiago de Compostela, promoci\u00f3n 1970-1975. Foi profesor na academia Lope de Vega e no Colexio Fingoi de Lugo entre 1977 e 1979. Nese ano aprobou oposici\u00f3ns para o ensino medio.\nDeu clase no Instituto de Formaci\u00f3n Profesional de Guitiriz, onde foi membro do equipo directivo, no IES Muralla Romana de Lugo e no IES Lucus Augusti, do que foi catedr\u00e1tico de lingua e literatura castel\u00e1. Foi profesor colaborador do Instituto de Ciencias da Educaci\u00f3n da Universidade de Santiago e profesor relator no Centro de Formaci\u00f3n Continuada do Profesorado en Lugo."}
{"id": "217878", "revid": "92340", "url": "https://gl.wikipedia.org/wiki?curid=217878", "title": "Peryf ap Cedifor", "text": "Peryf ap Cedifor (fl. c. 1170), tam\u00e9n chamado Peryf ap Cedifor Wyddel foi un poeta cortes\u00e1n gal\u00e9s.\nTraxectoria.\nPeryf \u00e9 co\u00f1ecido polas d\u00faas elex\u00edas que compuxo na honra dos seus irm\u00e1ns. Entre eles inclu\u00eda tanto os seus irm\u00e1ns naturais, mortos na guerra, como o seu patr\u00f3n b\u00e1rdico Hywel ab Owain Gwynedd, xunto ao cal se criara."}
{"id": "217879", "revid": "23204", "url": "https://gl.wikipedia.org/wiki?curid=217879", "title": "Llywarch ap Llywelyn", "text": "Llywarch ap Llywelyn (fl. 1173\u20131220) foi un poeta cortes\u00e1n gal\u00e9s. Tam\u00e9n \u00e9 co\u00f1ecido polo seu nome b\u00e1rdico: \"Prydydd y Moch\".\nLlywarch foi poeta na corte de Llywelyn ab Iorwerth e \u00e9 co\u00f1ecido por unha serie de \"awdlau\" en loanza do seu se\u00f1or. Son dezanove \"awdlau \"(1.318 versos). Compuxo ademais once series de \"englynion\".\nUn dos sucesores de Llywarch na corte do reino de Gwynedd foi o poeta Dafydd Benfras."}
{"id": "217880", "revid": "6515040", "url": "https://gl.wikipedia.org/wiki?curid=217880", "title": "A mari\u00f1eira", "text": "A mari\u00f1eira \u00e9 un filme galego do ano 2007 dirixido e coescrito por Ant\u00f3n Dobao a partir dun gui\u00f3n de Xabier Cordal (baseado no relato \"A mari\u00f1eira de Quilmas\" de Dar\u00edo Xoh\u00e1n Cabana). Estreouse na TVG o D\u00eda das Letras Galegas de 2008.\nSinopse.\nDrama hist\u00f3rico que conta a valent\u00eda dunha muller galega na Carnota da Guerra Civil. Far\u00e1 fronte \u00e1 opresi\u00f3n da \u00e9poca e as inxustizas sociais e de x\u00e9nero que a asolan a ela e \u00e1s s\u00faas fillas."}
{"id": "217882", "revid": "27155", "url": "https://gl.wikipedia.org/wiki?curid=217882", "title": "Acilo", "text": "Un acilo \u00e9 un grupo funcional derivado da eliminaci\u00f3n dun ou m\u00e1is grupos hidroxilo dun oxo\u00e1cido, inclu\u00edndo \u00e1cidos inorg\u00e1nicos. Como prefixo \u00fasase acil.\nEn qu\u00edmica org\u00e1nica, o grupo acilo deriva xeralmente dun \u00e1cido carbox\u00edlico (nome da IUPAC: alcano\u00edl). Por tanto, ten a f\u00f3rmula RCO-, onde R representa un grupo alquilo que est\u00e1 unido ao grupo CO por enlace simple. A\u00ednda que o termo se aplica case sempre a compostos org\u00e1nicos, os grupos acilo poden en principio derivar doutros tipos de \u00e1cidos como os \u00e1cidos sulf\u00f3nicos e \u00e1cidos fosf\u00f3nicos. Na disposici\u00f3n m\u00e1is com\u00fan, os grupos acilo est\u00e1n unidos a un fragmento molecular m\u00e1is grande, e nese caso os \u00e1tomos de carbono e os\u00edxeno est\u00e1n unidos por dobre enlace.\nCompostos acilo.\nCompostos acilo ben co\u00f1ecidos son os cloruros de acilo, como o cloruro de acetilo (CH3COCl) e o cloruro de benzo\u00edlo (C6H5COCl). Estes compostos, que son tratados como fontes de cati\u00f3ns acilo, son bos reactivos para unir grupos acilos a varios substratos. As amidas (\"RC(O)\"NR2) e \u00e9steres (\"RC(O)\"OR\u2019) son clases de compostos acilo, igual que as cetonas (\"RC(O)\"R) e aldehidos (\"RC(O)\"H).\nCati\u00f3ns, ani\u00f3ns e radicais acilo.\nOs i\u00f3ns acilo (ou acilio) son cati\u00f3ns coa f\u00f3rmula RCO+. O os\u00edxeno e o carbono est\u00e1n ligados por un triplo enlace. Estas especies son intermediatos reactivos com\u00fans, por exemplo, na acilaci\u00f3n de Friedel-Crafts e en moitas outras reacci\u00f3ns org\u00e1nicas como o rearranxo de Hayashi. Os sales que conte\u00f1en ions acilo poden xerarse eliminando o haluro dun haluro de acilo: \nA distancia C-O nestes catri\u00f3ns \u00e9 de case 1,1 \u00e1ngstrom, que \u00e9 a\u00ednda m\u00e1is curta c\u00e1 observada no mon\u00f3xido de carbono. Os cati\u00f3ns acilo son fragmentos caracter\u00edsticos que se observan nos espectros de masas de cetonas.\nOs ani\u00f3ns acilo e os radicais acilo son moi raros. Os compostos de organolitio con enlaces Li-C(O)R non est\u00e1n ben estudados.\nEn bioqu\u00edmica.\nEn bioqu\u00edmica son freceuntes os grupos acilo en todas as principais categor\u00edas de biomol\u00e9culas.\nOs acil-CoA son acil derivados formados no metabolismo dos \u00e1cidos graxos. O acetil-CoA, que \u00e9 o derivado m\u00e1is com\u00fan, serve como un doante de acilos en moitas transformaci\u00f3ns biosint\u00e9ticas. Estes compostos de acilos son tio\u00e9steres.\nOs nomes dos grupos acilo dos amino\u00e1cidos f\u00f3rmanse substitu\u00edndo a terminaci\u00f3n \"-ina\" por \"-il\". Por exemplo o grupo acilo da glicina ser\u00e1 glicil-, e o da lisina, lisil-.\nOs nomes dos grupos acilo dos ribonucle\u00f3sidos monofosfato como a AMP (\u00e1cido 5'-aden\u00edlico), GMP (\u00e1cido 5'-guan\u00edlico), CMP (\u00e1cido 5'-citid\u00edlico), e UMP (\u00e1cido 5'-urid\u00edlico) son adenilil-, guanilil-, citidilil-, e uridilil-, respectivamente.\nNos fosfol\u00edpidos, o grupo acilo do \u00e1cido fosfat\u00eddico denom\u00ednase fosfatidil-.\nFinalmente, moitos sac\u00e1ridos est\u00e1n acilados.\nEn qu\u00edmica organomet\u00e1lica e cat\u00e1lise.\nOs ligandos acilo son intermediarios en moitas reacci\u00f3ns de carbonilaci\u00f3n, que son importantes nalgunhas reacci\u00f3ns catal\u00edticas. Os acilos de metais orix\u00ednanse xeralmente por medio da inserci\u00f3n de mon\u00f3xido de carbono en enlaces metal-alquilo. Os acilos de metais tam\u00e9n se orixinan de reacci\u00f3ns nas que interve\u00f1en cloruros de acilo con complexos met\u00e1licos de valencias baixas ou pola reacci\u00f3n de compostos de organolitio con carbonilos de metais. Os acilos de metais descr\u00edbense a mi\u00fado por d\u00faas estruturas de resonancia, unha das cales enfatiza a basicidade do centro os\u00edxeno. A O-alquilaci\u00f3n de acilos de metais d\u00e1 lugar a complexos carbeno de Fischer.\nNomenclatura.\nOs nomes dos grupos acilo derivan normalmente do \u00e1cido correspondente substitu\u00edndo a terminaci\u00f3n do \u00e1cido \u00edco polo sufixo -ilo (ou abreviadamente no nome dos compostos como prefixo -il) como se mostra na t\u00e1boa. O metilo, etilo, propilo, butilo etc. que tam\u00e9n acaban en -ilo non son grupos acilo sen\u00f3n grupos alquilo derivados de alcanos. Recom\u00e9ndase a nomenclatura da IUPAC, pero raramente se usa.\nEspecies acilo.\nEn grupos aciloxi o grupo acilo est\u00e1 unido ao os\u00edxeno: R-C(=O)-O-R', onde R-C(=O) \u00e9 o grupo acilo.\nOs i\u00f3ns acilo son cati\u00f3ns do tipo R-C+=O e xogan un importante papel como intermediatos en reacci\u00f3ns org\u00e1nicas, como por exemplo o rearranxo de Hayashi."}
{"id": "217883", "revid": "27155", "url": "https://gl.wikipedia.org/wiki?curid=217883", "title": "Grupo acilo", "text": ""}
{"id": "217884", "revid": "27155", "url": "https://gl.wikipedia.org/wiki?curid=217884", "title": "Acil", "text": ""}
{"id": "217885", "revid": "27155", "url": "https://gl.wikipedia.org/wiki?curid=217885", "title": "Amino", "text": ""}
{"id": "217886", "revid": "1131", "url": "https://gl.wikipedia.org/wiki?curid=217886", "title": "Eoghan \u00d3 Tuairisc", "text": "Eoghan \u00d3 Tuairisc, nado en B\u00e9al \u00c1tha na Sluaighe o 3 de abril de 1919 (Condado de Galway) e finado en Carlow (Condado de Carlow) o 24 de agosto de 1982, foi un poeta e escritor en lingua irlandesa. Entre os anos 1961 e 1965 foi editor da revista \"Feasta\". Tam\u00e9n foi membro de Aosd\u00e1na."}
{"id": "217887", "revid": "23204", "url": "https://gl.wikipedia.org/wiki?curid=217887", "title": "N\u00e9lson Oliveira", "text": "N\u00e9lson Miguel Castro Oliveira, nado en Barcelos o 6 de agosto de 1991, \u00e9 un futbolista portugu\u00e9s. Xoga de dianteiro e o seu equipo actual \u00e9 o Nottingham Forest F.C.\nTraxectoria.\nNa tempada 2012\u201313 fichou polo Deportivo da Coru\u00f1a, en calidade de cedido polo Benfica. Co club coru\u00f1\u00e9s xogou 30 partidos e anotou 4 goles, sendo cuarto goleador do equipo nesa campa\u00f1a, detr\u00e1s de Riki, Pizzi e Bruno Gama. O seu debut produciuse na primeira xornada, nunha vitoria fronte o Osasuna en Riazor (2\u20130), onde se estrou tam\u00e9n como goleador marcando o segundo tanto. Ao final da campa\u00f1a o equipo descendeu a Segunda Divisi\u00f3n."}
{"id": "217888", "revid": "85894", "url": "https://gl.wikipedia.org/wiki?curid=217888", "title": "Antonio Toledo Quintela", "text": "Antonio Toledo Quintela, nado nas Somozas o 11 de xullo de 1854 e finado en Santiago de Compostela o 16 de abril de 1885, foi un te\u00f3logo e xornalista galego.\nTraxectoria.\nEstudou no Seminario de Santiago de Compostela. Doutorouse en Filosof\u00eda e Letras en Compostela (1874) e en Dereito en Madrid (1878). Foi profesor auxiliar da Facultade de Letras e da de Dereito da USC (1881). Fundou e dirixiu o peri\u00f3dico \"El Porvenir\" (1875) e cando pechou este \"El Libred\u00f3n\" (1881). Foi Vicesecretario da Sociedade Econ\u00f3mica de Amigos do Pa\u00eds.\nVida persoal.\nCasou con Carmen P\u00e9rez Torreiro, filla de Antonio P\u00e9rez D\u00e1vila."}
{"id": "217889", "revid": "98629", "url": "https://gl.wikipedia.org/wiki?curid=217889", "title": "Gran Premio dos Pa\u00edses Baixos de 1953", "text": "O Gran Premio dos Pa\u00edses Baixos de 1953 foi unha carreira de automobilismo de F\u00f3rmula D\u00faas, celebrada o 7 de xu\u00f1o de 1953 no circu\u00edto de Zandvoort. Foi a terceira carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nInforme.\nOs Ferraris volveron \u00e1 s\u00faa configuraci\u00f3n est\u00e1ndar para o Gran Premio dos Pa\u00edses Baixos, que se celebrou en condici\u00f3ns moi dif\u00edciles, a pista f\u00edxose esvarad\u00eda pola area solta. Os Ferrari tiveron un mellor comportamento na pista e unha vez m\u00e1is Alberto Ascari liderou de principio a fin por diante de Nino Farina. Jos\u00e9 Froil\u00e1n Gonz\u00e1lez f\u00edxose cargo do coche de Felice Bonetto, quedou terceiro despois dun duelo emocionante con Mike Hawthorn. Juan Manuel Fangio retirouse cun eixo traseiro roto.\nClasificaci\u00f3n.\n\u2020Unidades compartidas \u2013 Coche 16: Bonetto (25 voltas) logo Gonz\u00e1lez (64 voltas). eles compartiron os puntos do 3\u00ba lugar."}
{"id": "217890", "revid": "56817", "url": "https://gl.wikipedia.org/wiki?curid=217890", "title": "La Reforma (Santiago de Compostela)", "text": "La Reforma foi unha revista editada en Santiago de Compostela en 1876.\nHistoria e caracter\u00edsticas.\nFoi unha revista cat\u00f3lico-tradicionalista que apareceu para contrarrestar o oficialismo (cat\u00f3lico e pol\u00edtico) de \"El Porvenir\". O seu fundador e director foi Andr\u00e9s Rey Varela."}
{"id": "217891", "revid": "98629", "url": "https://gl.wikipedia.org/wiki?curid=217891", "title": "Celso Albelo", "text": "Celso Albelo, nado en Santa Cruz de Tenerife en 1976, \u00e9 un tenor espa\u00f1ol.\nTraxectoria.\nNacido en Santa Cruz de Tenerife, recibiu as s\u00faas primeiras lecci\u00f3ns de canto con Pilar Castro Palaz\u00f3n, ingresando posteriormente no Conservatorio Superior de M\u00fasica da s\u00faa cidade con Isabel Garc\u00eda Soto e na Escola Superior de M\u00fasica Ra\u00ed\u00f1a Sof\u00eda de Madrid con Tom Krause e Manuel Cid, perfeccion\u00e1ndose m\u00e1is tarde con Carlo Bergonzi na Accademia de Busseto.\nEn 2006 debutou co personaxe do Duca di Mantova de \"Rigoletto\" (Verdi) en Busseto , xunto a Leo Nucci. Logo cantou no Teatro alla Scala de Mil\u00e1n (\"Pagliacci\") , no Gran Teatro La Fenice de Venecia (\"L\u2019elisir d\u2019amore\"), e no Rossini Opera Festival de P\u00e9saro (\"Stabat Mater\"), na Accademia de Santa Cecilia en Roma (\"Guillaume Tell\"), no Teatro Verdi de Trieste (\"Don Pasquale\", \"Les p\u00eacheurs de perles\", \"Maria Stuarda\"), o Carlo Felice de X\u00e9nova (\"Don Pasquale\"), no Comunale de Bolo\u00f1a (\"I puritani\"), o Verdi de Salerno (\"Lucia di Lammermoor\", \"I puritani\"), o Lirico de Cagliari (\"Falstaff\", \"L\u2019elisir d\u2019amore\"), o Festival das Termas de Caracalla de Roma (\"Rigoletto\"), o Massimo Bellini de Catania (\"Maria Stuarda\"), o Teatro Real de Madrid (\"Rigoletto\"), el P\u00e9rez Gald\u00f3s de Las Palmas de Gran Canaria (\"La Sonnambula\", \"L\u2019elisir d\u2019amore\"), o Teatro Campoamor de Oviedo, o Festival de \u00d3pera da Coru\u00f1a (\"Rigoletto\", \"Don Pasquale\", \"I puritani\", \"La Fille du r\u00e9giment\"), o Festival Castell de Peralada (\"Don Pasquale\"), o Opernhaus de Z\u00fcrich (\"Rigoletto\", \"Don Pasquale\", \"La Juive\", \"Gianni Schicchi\", \"Maria Stuarda\"), o Festival de \u00d3pera de Savonlinna (\"I puritani\"), o Festspielhaus Baden-Baden (\"La Sonnambula\"), o \u00d3pera de Toquio (\"Lakm\u00e9\"), \u00d3pera de Montecarlo (\"Rigoletto\"), a \u00d3pera de Hamburgo (\"L\u2019elisir d\u2019amore\") e o Concertgebouw de \u00c1msterdam (\"Guillaume Tell\").\nRepertorio.\nOutras obras do seu repertorio:\nPremios.\nCelso Albelo foi galardoado nos Premios \u00d3pera Actual 2008, o Oscar da L\u00edrica da Fundaci\u00f3n Verona per l\u2019Arena (2010) e o Premio L\u00edrico Teatro Campoamor 2010 na categor\u00eda Cantante revelaci\u00f3n."}
{"id": "217892", "revid": "98629", "url": "https://gl.wikipedia.org/wiki?curid=217892", "title": "Game of Thrones (tempada 1)", "text": "A primeira tempada da serie de televisi\u00f3n \"Game of Thrones\" comezou a emitirse o 17 de abril do 2011 e conclu\u00edu o 19 de xu\u00f1o de 2011. Consta de 10 episodios, cada un deles de 55 minutos de duraci\u00f3n. \"Game of Thrones\" bas\u00e9ase na novela \"A Game of Thrones\", a primeira entrega da saga \"A Song of Ice and Fire\" de George R. R. Martin. A historia ten lugar nun mundo ficticio, especialmente no continente chamado Westeros, pero tam\u00e9n noutro continente, cara o leste, co\u00f1ecido como Essos. A trama trata do nobre Lord Eddard Stark (Sean Bean) da Casa Stark, que \u00e9 requirido polo Rei Robert Baratheon cando Jon Arryn, o seu conselleiro xefe co\u00f1ecido como a Man do Rei, morre misteriosamente."}
{"id": "217894", "revid": "56817", "url": "https://gl.wikipedia.org/wiki?curid=217894", "title": "La Reforma", "text": "La Reforma foi o nome de d\u00faas publicaci\u00f3ns:"}
{"id": "217895", "revid": "25871", "url": "https://gl.wikipedia.org/wiki?curid=217895", "title": "M\u00e1ire Mhac an tSaoi", "text": "M\u00e1ire Mhac an tSaoi, nada o 4 de abril de 1922 en Dubl\u00edn e finada o 16 de outubro de 2021, foi unha das m\u00e1is aclamadas e respectadas poetisas, escritoras e acad\u00e9micas da literatura moderna en lingua irlandesa. Xunto con Se\u00e1n \u00d3 R\u00edord\u00e1in e M\u00e1irt\u00edn \u00d3 Dire\u00e1in, formou a trindade que revolucionou a poes\u00eda en irland\u00e9s entre os anos 1940 e 1950.\nTraxectoria.\nFilla do pol\u00edtico e fundador do Fianna F\u00e1il Se\u00e1n MacEntee e de Margaret Browne, mestra no Alexandra College, medrou no seo dunha familia de fortes convicci\u00f3ns republicanas. O seu t\u00edo, P\u00e1draig de Br\u00fan, foi un dos acad\u00e9micos da lingua irlandesa m\u00e1is respectados do s\u00e9culo XX.\nEn 1962, casou co tam\u00e9n escritor e pol\u00edtico Conor Cruise O'Brien, co que tivo dous fillos adoptados, Patrick e Margaret.\nMhac an tSaoi demostrou dende sempre unha gran paix\u00f3n polo irland\u00e9s e foi unha das m\u00e1ximas autoridades no irland\u00e9s do Munster. Tam\u00e9n foi membro de Aosd\u00e1na."}
{"id": "217896", "revid": "1888", "url": "https://gl.wikipedia.org/wiki?curid=217896", "title": "Manuel Bibiano Fern\u00e1ndez Redondo", "text": ""}
{"id": "217897", "revid": "89787", "url": "https://gl.wikipedia.org/wiki?curid=217897", "title": "Loucozoos", "text": "Os loucozoos (Loukozoa) (do grego \"loukos\", fenda, suco ) \u00e9 un taxon parafil\u00e9tico de protistas utilizado nalgunhas clasificaci\u00f3ns dos Excavata. O grupo foi proposto por Thomas Cavalier-Smith e foi varias veces emendado para inclu\u00edr novos x\u00e9neros.\nO grupo principal dos Loukozoa son os Jakobea. Os Loukozoa incl\u00faen tam\u00e9n a \"Malawimonas\". A\u00ednda que os Jakobea e \"Malawimonas\" parecen bastante similares, non est\u00e1n especificamente relacionados entre si dentro do grupo dos Excavata, polo que os Loukozoa son un grupo parafil\u00e9tico. Ademais, as evidencias filoxen\u00e9ticas moleculares indican claramente que, en realidade, os Jakobea est\u00e1n m\u00e1is relacionados cos Heterolobosea e Euglenozoa.. Por todas estas raz\u00f3ns, o uso do grupo Leukozoa foi abandonado na maior\u00eda das clasificaci\u00f3ns modernas."}
{"id": "217898", "revid": "27155", "url": "https://gl.wikipedia.org/wiki?curid=217898", "title": "Loukozoa", "text": ""}
{"id": "217899", "revid": "22570", "url": "https://gl.wikipedia.org/wiki?curid=217899", "title": "Metilo", "text": "O metilo \u00e9 un grupo funcional qu\u00edmico, que \u00e9 un alquil derivado do metano, e est\u00e1 formado por un \u00e1tomo de carbono unido a tres \u00e1tomos de hidr\u00f3xeno (\u2014CH3). O grupo abr\u00e9viase metil como prefixo e simbol\u00edzase a mi\u00fado por Me. Este grupo aparece en moitos compostos org\u00e1nicos. O grupo metilo pode aparecer en tres formas: ani\u00f3n, cati\u00f3n e radical. O ani\u00f3n ten oito electr\u00f3ns de valencia, o radical sete e o cati\u00f3n seis. Os tres son moi reactivos e raramente se observan. O normal \u00e9 que o grupo forme parte doutras mol\u00e9culas m\u00e1is grandes.\nCati\u00f3n, ani\u00f3n e radical metilo.\nCati\u00f3n metilo.\nO cati\u00f3n metilo (ou metilio) (CH3+) existe en fase de gas, pero non se atopa doutra forma. Alg\u00fans compostos son considerados fontes de \"CH3+,\" e esta simplificaci\u00f3n \u00e9 moi usada en qu\u00edmica org\u00e1nica. Por exemplo, a protonaci\u00f3n do metanol d\u00e1 lugar a un reactivo metilante moi electr\u00f3filo:\nDe xeito similar, o ioduro de metilo e o metil triflato vense como equivalentes do cati\u00f3n metilo porque sofren rapidamente reacci\u00f3ns SN2 por nucle\u00f3filos febles.\nAni\u00f3n metilo.\nO ani\u00f3n met\u00e1nido (CH3-) existe s\u00f3 en condici\u00f3ns ex\u00f3ticas. Ao discutir os mecanismos das reacci\u00f3ns org\u00e1nicas, \u00e9 a mi\u00fado \u00fatil a simplificaci\u00f3n de considerar o metil litio e os reactivos de Grignard relacionados como fontes de \"CH3-,\" a\u00ednda que esta visi\u00f3n \u00e9 unha ficci\u00f3n. Ditos reactivos prep\u00e1ranse xeralmente a partir de haluros de metilo:\nonde M \u00e9 un metal de alcali.\nRadical metilo.\nO radical metilo ten a f\u00f3rmula CH3. Existe en gases dilu\u00eddos, pero se est\u00e1n m\u00e1is concentrados rapidamente dimeriza dando etano. Pode producirse por descomposici\u00f3n t\u00e9rmica de certos compostos, especialmente os que te\u00f1en o enlace -N=N-.\nReactividade.\nA reactividade do grupo metilo depende dos seus substitu\u00edntes adxacentes. Os grupos metilo poden ser bastante pouco reactivos. Por exemplo, nos compostos org\u00e1nicos, o grupo metilo resiste o ataque dos \u00e1cidos m\u00e1is fortes.\nOxidaci\u00f3n.\nA oxidaci\u00f3n dun grupo metilo ocorre frecuentemente na natureza e na industria. Os produtos de oxidaci\u00f3n derivados do metilo son CH2OH, CHO, e CO2H. Por exemplo, o permanganato a mi\u00fado converte un grupo metilo en carboxilo (-COOH), como na conversi\u00f3n do tolueno en \u00e1cido benzoico. Finalmente, a oxidaci\u00f3n de grupos metilo rende prot\u00f3ns e di\u00f3xido de carbono, como ocorre na combusti\u00f3n.\nMetilaci\u00f3n.\nA desmetilaci\u00f3n (a transferencia do grupo metilo a outro composto) \u00e9 un proceso com\u00fan, e os reactivos que realizan esta reacci\u00f3n denom\u00ednanse axentes metilantes. Axentes metilantes com\u00fans son dimetilsulfato, ioduro de metilo, e metil triflato. A metanox\u00e9nese, que produce gas natural, ten lugar por medio de reacci\u00f3ns de desmetilaci\u00f3n. A metilaci\u00f3n e acetilaci\u00f3n do ADN e histonas son importantes na regulaci\u00f3n da expresi\u00f3n xen\u00e9tica.\nDesprotonaci\u00f3n.\nCertos grupos metilo poden ser desprotonados. Por exemplo, a acidez dos grupos metilo na acetona ((CH3)2CO) \u00e9 unhas 1020 m\u00e1is \u00e1cida ca o metano. Os carbani\u00f3ns resultantes son intermediatos chave en moitas reacci\u00f3ns na s\u00edntese org\u00e1nica e bios\u00edntese. Os \u00e1cidos graxos orix\u00ednanse deste modo.\nReacci\u00f3ns do radical libre.\nCando est\u00e1n situados en posici\u00f3ns benc\u00edlicas ou al\u00edlicas, a forza do enlace C-H decrece, e a reactividade do grupo metilo aumenta. Unha manifestaci\u00f3n deste aumento de reactividade \u00e9 a cloraci\u00f3n foroqu\u00edmica do grupo metilo en tolueno para dar cloruro de bencilo.\nEtimolox\u00eda.\n\"Metilo\" foi un termo que se derivou en 1840 de \"metileno\", e foi despois utilizado como parte do nome do \"alcohol met\u00edlico\" (metanol). \u00c1 s\u00faa vez, metileno deriva do grego \"methy\" = \"vi\u00f1o\" + \"h\u0233l\u0113\" = \"bosque\" e foi proposto polos franceses Jean-Baptiste Dumas e Eugene Peligot para indicar que se obti\u00f1a da madeira, pero en realidade cometeron un erro porque madeira (como material) en grego dise \"xylo-\".\nNa nomenclatura da IUPAC de qu\u00edmica org\u00e1nica o prefixo \"met-\" indica a presenza dun s\u00f3 carbono."}
{"id": "217900", "revid": "15490", "url": "https://gl.wikipedia.org/wiki?curid=217900", "title": "Douglas Hyde", "text": "Douglas Hyde, tam\u00e9n co\u00f1ecido polo seu nome en irland\u00e9s Dubhghlas de h\u00cdde, nado o 17 de xaneiro de 1860 en Castlerea (Condado de Roscommon) e finado o 12 de xullo de 1949 en Dubl\u00edn, foi un acad\u00e9mico da lingua irlandesa que ocupou o cargo de primeiro Presidente de Irlanda entre os anos 1938 e 1945. Tam\u00e9n foi o fundador da Conradh na Gaeilge, unha das instituci\u00f3ns culturais irlandesas m\u00e1is influentes da \u00e9poca."}
{"id": "217901", "revid": "25871", "url": "https://gl.wikipedia.org/wiki?curid=217901", "title": "Dubhghlas de h\u00cdde", "text": ""}
{"id": "217902", "revid": "27155", "url": "https://gl.wikipedia.org/wiki?curid=217902", "title": "Grupo metilo", "text": ""}
{"id": "217903", "revid": "27155", "url": "https://gl.wikipedia.org/wiki?curid=217903", "title": "Metil", "text": ""}
{"id": "217904", "revid": "89787", "url": "https://gl.wikipedia.org/wiki?curid=217904", "title": "Himno Nacional de Chile", "text": "O Himno Nacional de Chile \u00e9 unha composici\u00f3n musical usada como himno nacional por Chile. A m\u00fasica foi composta por Ram\u00f3n Carnicer o 1828, e o texto orixinal foi escrito por Eusebio Lillo o 1847.\nLetra.\n&lt;poem&gt;\nCoro\nI \nII \nIII \nIV \nV\nVI \n&lt;/poem&gt;"}
{"id": "217905", "revid": "89787", "url": "https://gl.wikipedia.org/wiki?curid=217905", "title": "Penso (alimento)", "text": "O penso \u00e9 o alimento seco para a alimentaci\u00f3n dos animais, formado por nunha mestura de cereais e outros elementos. O feito de ser unha mestura composta de varios elementos alimenticios fai que moitas veces se denomine ao penso, redundantemente, como penso composto. Segundo a normativa legal europea, o penso \u00e9 un alimento elaborado para animais composto por \"calquera substancia ou produto, inclu\u00edndo os aditivos, destinados \u00e1 alimentaci\u00f3n por v\u00eda oral dos animais, tanto se foron transformados -enteira ou parcialmente- como se non o foron\".\nConceptos b\u00e1sicos.\nOs fabricantes de pensos poden equilibrar a mestura de acordo con cos datos tirados de estudos previos que aconsellan as mellores proporci\u00f3ns para os diferentes prop\u00f3sitos que desexan dar ao destinatario. As\u00ed, alg\u00fans poden utilizarse para s engorda, outros para promover a desova, ou para favorecer o crecemento etc.\nEn moitos casos o penso p\u00f3dese utilizar como alimento \u00fanico, se est\u00e1 pensado para cubrir todas as que est\u00e1 pensado para cubrir t\u00f3dalas necesidades nutritivas do animal, pero hai outros tipos de penso que se utilizan como alimento complementario a outros produtos da dieta.\nA\u00ednda que cada penso normalmente \u00e9 espec\u00edfico para cada animal, \u00e1s veces p\u00f3dese usar un doutra especie distinta. Por exemplo, os pensos para gatos poden servir de alimento para paxaros insect\u00edvoros, como andori\u00f1as, cirrios ou pardais (amolec\u00e9ndoos en auga), ou para cans. Por\u00e9n, os pensos para cans non serven para gatos (f\u00e1ltanlles taurina), ou o de coellos non vale para cobaias (f\u00e1ltalle vitamina C).\nAs necesidades nutricionais de cada animal var\u00edan segundo a idade, o nivel de actividade, a raza ou as sensibilidades espec\u00edficas. Durante o crecemento as necesidades de prote\u00ednas e calcio, entre outros nutrientes, neces\u00edtanse en maior proporci\u00f3n.\nPara a fabricaci\u00f3n de pensos p\u00f3dense utilizar desde materias primas especialmente elaboradas para este fin (como cereais ou outro cultivo), substancias sint\u00e9ticas (como a urea, que os ruminantes poden utilizar para produciren prote\u00ednas) at\u00e9 refugallos da industria alimentaria (como pelas de pataca e outros restos vexetais ou de orixe animal que non te\u00f1an sa\u00edda para o consumo humano). Util\u00edzanse tam\u00e9n outras fontes, como o soro de leite, subproduto da fabricaci\u00f3n do queixo e que pode, teoricamente, alimentar \u00e1 mesma vaca da que provi\u00f1a o leite utilizado para elaborar o queixo.\nAntes da epidemia de encefalopat\u00eda esponxiforme bovina (co\u00f1ecida como enfermidade ou mal das vacas tolas), aliment\u00e1base \u00e1s vacas con prote\u00ednas de orixe animal, incluso restos de bovinos. Actualmente s\u00f3 est\u00e1n permitidas prote\u00ednas de orixe vexetal, que \u00e9 o natural, ademais de que os pri\u00f3ns non se poden destru\u00edr con seguridade mediante tratamentos t\u00e9rmicos ou doutro tipo.\nTodos os pensos deben pasar uns controis para evitar que sexan nocivos para o animal que se vai alimentar deles, ou para os humanos que se alimenten co animal ou os seus produtos (leite, ovos etc.).\nEn 2011 produc\u00edronse ao redor de 734 mill\u00f3ns e medio de toneladas de pensos no mundo.\nFabricaci\u00f3n de pensos.\n\u00c1 f\u00e1brica de pensos chegan cami\u00f3ns, vag\u00f3ns ou carga granel que conte\u00f1en os diferentes tipos de materias primas. Entre estas est\u00e1n o millo, a soia, grans de destilar\u00eda, glute, graxas (animais ou vexetais) e melaza, entre moitos outros. Idealmente, antes de proceder \u00e1 descarga das materias primas, deber\u00eda tomarse unha mostra representativa de cada cami\u00f3n para a s\u00faa an\u00e1lise e control de calidade.\nAs materias primas s\u00f3lidas (fari\u00f1as, graxas etc.) almac\u00e9nanse en silos. Alg\u00fans produtos, como a soia, poden almacenarse en adegas.\nEn silos de menor tama\u00f1o, e cun sistema de vapor para manter as materias primas en estado l\u00edquido, almac\u00e9nanse as melazas e as graxas.\nOs sales minerais que chegan en sacos almac\u00e9nanse nunha zona cuberta.\nPrec\u00edsase moer os grans antes da mestura co resto das materias primas, para facilitar a homoxenizaci\u00f3n da mestura.\nNesta etapa p\u00e9sase cada materia prima que se incorpora \u00e1 mestura para asegurar que estar\u00e1 nas proporci\u00f3ns axeitadas.\nConsiste na homoxenizaci\u00f3n de t\u00f3dalas materias primas incorporadas ao penso. Nesta etapa incorp\u00f3ranse os minerais e os aditivos.\nAlg\u00fans produtos son granulados, xa sexa en forma de \"pellet\" ou feitos nunha extrusora. Este \u00e9 un proceso mec\u00e1nico no que confl\u00faen varias forzas, como fricci\u00f3n, presi\u00f3n, extrusi\u00f3n, as\u00ed como incrementos de temperatura, que modifican certas caracter\u00edsticas das materias primas e que termina cunha aglomeraci\u00f3n de part\u00edculas que quedan en forma de gr\u00e1nulos ou \"pellets\".\nO penso quente e h\u00famido entra nun sistema de arrefriamento, despois da granulaci\u00f3n, onde pode haber perigo de acumulaci\u00f3n de materia e risco de multiplicaci\u00f3n bacteriana e doutros microorganismos. Nesta etapa hai que controlar moito a temperatura e procurar que o aire que entra no arrefriador prove\u00f1a dunha zona limpa.\nCando o produto esta listo, debe ser posto a disposici\u00f3n para o cliente final, o que pode facerse coloc\u00e1ndoo en sacos ou ben transportado en cami\u00f3ns graneleiros at\u00e9 os silos das granxas."}
{"id": "217906", "revid": "43327", "url": "https://gl.wikipedia.org/wiki?curid=217906", "title": "Soro", "text": "A palabra soro pode facer referencia a:\nC\u00f3mpre dicir que na primeira acepci\u00f3n citada, o termo deriva do lat\u00edn cient\u00edfico \"sorum, -i\", e este do grego antigo \u03c3\u03bf\u03c1\u03cc\u03c2 (\"sor\u00f3s\"), que singifica 'mont\u00f3n', mentres que as restantes derivan do lat\u00edn \"serum, -i\", 'soro de leite' e tam\u00e9n 'l\u00edquido seroso' (semellante ao soro de leite)."}
{"id": "217907", "revid": "5863", "url": "https://gl.wikipedia.org/wiki?curid=217907", "title": "Manuel \u00c1lvarez Uzal", "text": "Manuel \u00c1lvarez Uzal, finado en Santiago de Compostela o 10 de outubro de 1910, foi un xornalista galego.\nTraxectoria.\nTraballou na Tipograf\u00eda Galaica. Foi cajista de \"Gaceta de Galicia\" e en 1888 asumiu a direcci\u00f3n interina do xornal. En 1889 dirixiu a revista escolar \"Minerva\". Casou con Josefa Iglesias Rico."}
{"id": "217909", "revid": "56817", "url": "https://gl.wikipedia.org/wiki?curid=217909", "title": "La Gacetilla de Santiago", "text": "La Gacetilla de Santiago foi un peri\u00f3dico editado en Santiago de Compostela entre 1872 e 1873.\nHistoria e caracter\u00edsticas.\nSubtitulado \"Diario de noticias y anuncios\", apareceu en 1872. O seu fundador e director foi Manuel Bibiano Fern\u00e1ndez. A\u00ednda que nun principio se declarou independente, co tempo converteuse en republicano. Ti\u00f1a obradoiros tipogr\u00e1ficos propios. Edit\u00e1base nunha soa folla tama\u00f1o folio e conti\u00f1a as secci\u00f3ns: Gacetilla de las familias, Efem\u00e9rides, Noticias generales, Cr\u00f3nica local, Espect\u00e1culos e Telegrama. O \u00faltimo n\u00famero editado \u00e9 do 5 de xullo de 1873. A partir desa data cambiou o seu t\u00edtulo por \"El Diario de Santiago\" e transformouse en \u00f3rgano oficioso do Centro de Iniciativa para la Nueva Organizaci\u00f3n de Galicia."}
{"id": "217910", "revid": "1888", "url": "https://gl.wikipedia.org/wiki?curid=217910", "title": "Jos\u00e9 Luis Mosquera Losada", "text": "Jos\u00e9 Luis Mosquera Losada, nado en Caracas o 10 de marzo de 1967, \u00e9 un exfutbolista galego que ocupou a posici\u00f3n de mediocampista. Actualmente \u00e9 adestrador.\nTraxectoria.\nFillo de emigrantes galegos en Caracas, a s\u00faa familia volveu a Galiza cando el ti\u00f1a seis anos. A s\u00faa carreira comezou no Coia, pasando logo ao Alondras de Cangas, onde destacou e foi fichado polo Celta de Vigo. Nel ficou de 1987 a 1993, tanto en Segunda Divisi\u00f3n como en Primeira Divisi\u00f3n. Destacou durante a tempada 1989/90 cando foi o m\u00e1ximo goleador do equipo, coincidindo co seu \u00fanico descenso.\nNo ver\u00e1n de 1993 fichou polo CP M\u00e9rida, no que xogou d\u00faas tempadas. Foi xogador titular nas d\u00faas, sendo unha peza clave do ascenso dos estreme\u00f1os \u00e1 m\u00e1xima categor\u00eda en 1995. Ese ano marchou ao Real Valladolid, onde estivo ata a tempada 1996/97. Finalmente, fichou polo Racing de Ferrol, ata que se retirou en 1999.\nComo adestrador pasou polas categor\u00edas inferiores do Celta de Vigo e foi asistente de Xulio D\u00edaz no Lugo, xunto a Javier Vidales. Tras a destituci\u00f3n de D\u00edaz tomou xunto a Vidales as rendas do equipo, pero non puideron evitar o descenso \u00e1 Terceira Divisi\u00f3n. A continuaci\u00f3n, no ver\u00e1n de 2003, fichou polo CD Lal\u00edn, dimitindo en decembro do mesmo ano. Na tempada 2005/06 adestrou o R\u00e1cing Vilalb\u00e9s e posteriormente volveu ao Celta de Vigo, onde exerceu diversas funci\u00f3ns na canteira e no primeiro equipo. \nTam\u00e9n imparte cursos como docente da Escola Galega de Adestradores e colabora regularmente en programas de an\u00e1lise da actualidade do f\u00fatbol galego en radio e televisi\u00f3n."}
{"id": "217911", "revid": "23204", "url": "https://gl.wikipedia.org/wiki?curid=217911", "title": "Soro de leite", "text": "O soro de leite, tam\u00e9n denominado lactosoro, \u00e9 un l\u00edquido obtido no proceso de fabricaci\u00f3n do queixo, despois da separaci\u00f3n da callada ou fase micelar.\n\u00c9 un l\u00edquido flu\u00eddo, de color verdosa amarelada, turbio, de sabor fresco, debilmente doce, de car\u00e1cter \u00e1cido, cun contido de nutrientes ou extracto seco do 5.5 % ao 7 % provenientes do leite.\nNormalmente, a partir de dez litros de leite de vaca p\u00f3dense producir de 8 a 9 L de soro de leite e entre 1 e 2 kg de \"mat\u00f3\" (tipo de queixo fresco t\u00edpico de Catalu\u00f1a).\nO soro de leite \u00e9 o conxunto de todos os compo\u00f1entes do leite que non se integran na coagulaci\u00f3n da case\u00edna, mentres que o \"mat\u00f3\" (a materia prima para fabricar o queixo) est\u00e1 composto en gran parte de case\u00edna.\nClases de soros.\nExisten d\u00faas clases de soro: o doce e o \u00e1cido, dependendo dos m\u00e9todos empregados para a coagulaci\u00f3n do leite.\nLactosoro doce.\nProcedente de leite coagulado con renina (enzima coagulante). Gran parte deste soro componse de nitr\u00f3xeno non proteico (22 % do total) e ten unha gran concentraci\u00f3n de lactosa (aproximadamente o 4,9 % do soro); \u00e9 o m\u00e1is rico en prote\u00ednas (0,8 %), pero moi pobre en \u00e1cido l\u00e1ctico (0,15 %). O resto do soro \u00e9 un conxunto de sales minerais e graxas, que var\u00edan segundo a especie de animal da que se tire o leite. O pH oscila entre 6 e 6,2, pr\u00f3ximo ao do leite inicial. Este soro \u00e9 o que m\u00e1is se emprega na industria.\nLactosoro \u00e1cido.\nProcedente de leite coagulado con \u00e1cido ac\u00e9tico. \u00c9 o subproduto com\u00fan da fabricaci\u00f3n de queixos frescos e, polo seu elevado pH (4,6), resulta corrosivo para os metais. Cont\u00e9n unha maior proporci\u00f3n de nitr\u00f3xeno non proteico (27 %) e unha menor concentraci\u00f3n de lactosa (4,3 %) que o doce, porque parte daquela converteuse en \u00e1cido l\u00e1ctico por fermentaci\u00f3n. Por iso ten m\u00e1is \u00e1cido l\u00e1ctico (0,75 %). Debido \u00e1 desnaturalizaci\u00f3n, \u00e9 m\u00e1is pobre en prote\u00ednas (0,6 %). Adoita ter unha menor concentraci\u00f3n de sales minerais e graxas, en proporci\u00f3ns que var\u00edan segundo as especies.\nProte\u00ednas do soro.\nAs prote\u00ednas do soro de leite son compactas, globulares, cunha masa molecular que var\u00eda entre 14.000 e 1.000.000 de daltons, e son sol\u00fabeis nun amplo intervalo de pH (mant\u00e9\u00f1ense intactas cando o leite se coagula de maneira natural, porque non houbo presenza de calor que desnaturalice as prote\u00ednas). En estado natural non se asocian coas case\u00ednas, pero nos leites tratados termicamente e homoxeneizados, unha parte delas si que o fai. As prote\u00ednas do soro de leite constan de polo menos oito fracci\u00f3ns diferentes, todas sens\u00edbeis a temperaturas altas (procesos t\u00e9rmicos), e por este motivo son as primeiras en degradarse en procesos como a pasteurizaci\u00f3n ou a UHT. A raz\u00f3n pola cal o leite non se descomp\u00f3n cando non est\u00e1 refrixerado e se tratou cun golpe t\u00e9rmico \u00e9 por que as prote\u00ednas do soro, ao desnaturaliz\u00e1rense, liberan un grupo sulfhidrilo que reduce parcialmente a actividade oxidativa.\nAs prote\u00ednas do soro de leite m\u00e1is importantes son:\nUso biotecnol\u00f3xico do soro.\nO soro de leite \u00e9 un residuo agroindustrial con baixo valor comercial que se converteu nun forte axente de contaminaci\u00f3n ambiental, por terse desbotado sen ning\u00fan tratamento previo. Quimicamente pos\u00fae innumer\u00e1beis compo\u00f1entes que presentan diversas propiedades funcionais e bioactivas, o que propiciou a s\u00faa utilizaci\u00f3n na biotecnolox\u00eda como un substrato alternativo para a elaboraci\u00f3n de medios de cultivo de baixo custo e minimizar os problemas ambientais causados polo desbotamento deste residuo. Diversos grupos de investigaci\u00f3n estudan a formulaci\u00f3n dun medio econ\u00f3mico para a produci\u00f3n de antibi\u00f3ticos, como a produci\u00f3n de bacitracina pola bacteria \"Bacillus licheniformis\" a partir do aproveitamento do soro de leite. S\u00e1bese segundo de resultados da investigaci\u00f3n que \"B. licheniformis\" ten capacidade para utilizar o soro de leite como substrato, constitu\u00edndo unha alternativa vi\u00e1bel para a produci\u00f3n de substancias de interese econ\u00f3mico, evitando tam\u00e9n o seu desbotamento no medio ambiente."}
{"id": "217913", "revid": "25871", "url": "https://gl.wikipedia.org/wiki?curid=217913", "title": "Llywelyn Fardd I", "text": "Llywelyn Fardd I, nado arredor do 1125 e finado no 1200, foi un poeta cortes\u00e1n gal\u00e9s. Ch\u00e1mano as\u00ed debido a outro bardo hom\u00f3nimo do s\u00e9culo XIII, ao que para o distinguir do noso lle chaman Llywelyn Fardd II.\nTraxectoria.\nNon se sabe moito sobre el.\nEscribiu un poema ao abade Morfran, de Tywyn, que morreu en 1147, as\u00ed podemos saber en que \u00e9poca viviu. Compuxo dous poemas onde mostraba o seu amor polo Cantref de Meirionnydd, cousa que mostrar\u00eda que provi\u00f1a de al\u00ed. Crese que o nome de seu pai era Cywryd.\nEscribiu elex\u00edas aos pr\u00edncipes do Reino de Powys e aos do Reino de Gwynedd. Podemos atopar cinco pezas s\u00faas nos manuscritos antigos. Unha delas \u00e9 'Canu Cadfan', unha loanza a San Cadfan e hai tam\u00e9n un poema sobre o Xu\u00edzo Final. Existen tres poemas a protectores seculares, \u00e9 dicir, dadolwch a Owain Fychan (m. 1187), un dos fillos de Madog ap Maredudd de Powys; marwnad a Cedifor ap Genillyn, un nobre de Meirionnydd e un arwyrain a Owain Gwynedd (m. 1170), rei de Gwynedd."}
{"id": "217914", "revid": "24955", "url": "https://gl.wikipedia.org/wiki?curid=217914", "title": "Mois\u00e9s Barcia", "text": "Mois\u00e9s Barcia Rodr\u00edguez, nado en Moa\u00f1a o 3 de abril de 1971, \u00e9 un tradutor e editor galego.\nTraxectoria.\nVerteu tanto obras de ficci\u00f3n como de ensaio o galego dende linguas como o ingl\u00e9s, franc\u00e9s, italiano ou castel\u00e1n. Destacan as s\u00faas traduci\u00f3ns para Edici\u00f3ns Xerais e Editorial Galaxia, por exemplo \"O se\u00f1or dos aneis\", \"O Hobbit\" ou \"Oliver Twist\", as\u00ed como aquelas publicadas en Rinoceronte editora, empresa que dirixe dende a s\u00faa creaci\u00f3n en 2005. En 2011 recibiu o Premio Xo\u00e1n de Cangas \u00e1 Creaci\u00f3n Literaria do Concello de Cangas.\nObtivo o Premio de relato, poes\u00eda e traduci\u00f3n da Universidade de Vigo en 2001 pola traduci\u00f3n de \"Aceite de can\", de Ambrose Bierce. As\u00ed mesmo, a s\u00faa traduci\u00f3n da obra \"Do asasinato considerado como unha das belas artes\", de Thomas De Quincey, mereceu o Premio Pl\u00e1cido Castro na s\u00faa IV edici\u00f3n."}
{"id": "217916", "revid": "89787", "url": "https://gl.wikipedia.org/wiki?curid=217916", "title": "El\u012bna Garan\u010da", "text": "El\u012bna Garan\u010da, nada o 16 de setembro de 1976 en Riga (Letonia), \u00e9 unha mezzosoprano letoa. \nTraxectoria.\nGaran\u010da naceu na cidade letoa de Riga no seo dunha familia de m\u00fasicos, seu pai director de coro e s\u00faa nai unha cantante de \"lieder\" e profesora de canto. S\u00faa nai Anita \u00e9 profesora na Academia de M\u00fasica Letoa, e profesora asociada da Academia Letoa de Cultura, unha profesora de m\u00fasica vocal na \u00d3pera Nacional Letoa, as\u00ed como profesora particular. Seu irm\u00e1n J\u0101nis (aka Jaanis) Garan\u010da, tres anos maior que El\u012bna, comezou estudos musicais, mais actualmente \u00e9 inform\u00e1tico.\nGaran\u010da ingresou na Academia de M\u00fasica Letoa en 1996 para estudar canto con Sergej Martinov. Continuou os seus estudos en Viena con Irina Gavrilovi\u0107 e nos Estados Unidos con Virginia Zeani.\nGaran\u010da comezou a s\u00faa carreira profesional no \"S\u00fcdth\u00fcringisches Staatstheater\" en Meiningen e posteriormente traballou na \u00d3pera de Frankfurt. En 1999 ga\u00f1ou a \"Mirjam Helin Singing Competition\" en Helsinqui (Finlandia).\nComezou a salientar internacionalmente en 2003 no Salzburger Festspiele cando interpretou a Annio nunha produci\u00f3n de \"La clemenza di Tito\" de Mozart, dirixida por Nikolaus Harnoncourt. Pronto comezou a recibir importantes papeis, como Charlotte en \"Werther\", Dorabella en \"Cos\u00ec fan tutte\" na \u00d3pera Estatal de Viena (2004) e Dorabella nunha produci\u00f3n en Par\u00eds dirixida por Patrice Ch\u00e9reau (2005). En 2006 cantou de novo \"La clemenza di Tito\", desta volta interpretando o papel de Sesto. O 12 de xaneiro de 2008, Garan\u010da debutou coa s\u00faa propia compa\u00f1\u00eda na Metropolitan Opera de Nova York no papel de Rosina en \"Il barbiere di Siviglia de Rossini. Sobre o seu debut, Bernard Holland escribiu en \"The New York Times\": \"A se\u00f1ora Garan\u010da \u00e9 unha realidade (...) As novas t\u00e9cnicas do canto ad\u00e1ptanse con dificultade ao \u00e9nfase do Rossini de principios do s\u00e9culo XIX en velocidade, brillantez e articulaci\u00f3n, e a se\u00f1ora Garan\u010da era a \u00fanica sobre o escenario que parec\u00eda realmente c\u00f3moda. Garan\u010da cantou o papel principal de Carmen no produci\u00f3n de 2010 da Metropolitan Opera. No concerto inaugural do Rheingau Musik Festival de 2011 na Abad\u00eda de Eberbach cantou os \"Sieben fr\u00fche Lieder\" de Alban Berg coa hr-Sinfonieorchester, dirixida por Paavo J\u00e4rvi.\nEst\u00e1 casada co director Karel Mark Chichon. A s\u00faa primeira filla, Catherine Louise, naceu o 30 de setembro de 2011.\nGravaci\u00f3ns.\nEntre as s\u00faas gravaci\u00f3n salienta o Premio Grammy ga\u00f1ado coa gravaci\u00f3n de \"Bajazet\" baixo a direcci\u00f3n de Fabio Biondi, na que interpretou o papel de Andronico. En 2005 asinou un contrato para gravar exclusivamente con Deutsche Grammophon. Entre as s\u00faas gravaci\u00f3n salientan ademais:\nTemas en galego.\nPor suxesti\u00f3n de C\u00e9sar Wonenburger da Asociaci\u00f3n Amigos da \u00d3pera da Coru\u00f1a inclu\u00edu dous temas en galego no seu repertorio, a tradicional \"Vai lavar a cara\" e \"Lela\" de Castelao. Finalmente os temas, arranxados por Juan Dur\u00e1n, foron gravados por encarga de Deutsche Grammophon."}
{"id": "217917", "revid": "22795", "url": "https://gl.wikipedia.org/wiki?curid=217917", "title": "Lactosoro", "text": ""}
{"id": "217918", "revid": "75439", "url": "https://gl.wikipedia.org/wiki?curid=217918", "title": "Histeria feminina", "text": "A histeria feminina era unha enfermidade diagnosticada na medicina occidental at\u00e9 mediados do s\u00e9culo XIX. Na era vitoriana foi o diagn\u00f3stico habitual dun amplo abano de s\u00edntomas, que inclu\u00edan desfalecementos, insomnio, retenci\u00f3n de flu\u00eddos, cargaci\u00f3n abdominal, espasmos musculares, respiraci\u00f3n entrecortada, irritabilidade, perda de apetito e \u00abtendencia a causar problemas\u00bb. As pacientes diagnosticadas con histeria feminina deb\u00edan recibir un tratamento co\u00f1ecido como \u00abmasaxe p\u00e9lvica\u00bb, estimulaci\u00f3n manual dos xenitais da muller polo doutor at\u00e9 chegar ao orgasmo que, no contexto da \u00e9poca, era co\u00f1ecidos como \u00abparoxismo hist\u00e9rico\u00bb, ao considerar o desexo sexual reprimido das mulleres unha enfermidade. Outra forma habitual de tratala era o lavado vaxinal."}
{"id": "217919", "revid": "98629", "url": "https://gl.wikipedia.org/wiki?curid=217919", "title": "Hugo (filme)", "text": "Hugo \u00e9 un filme estadounidense dirixido por Martin Scorsese que se estreou no 2011. Bas\u00e9ase na novela de Brian Selznick \"The Invention of Hugo Cabret\".\nSinopse.\nNo Par\u00eds dos anos 30, Hugo (Asa Butterfield) \u00e9 un neno orfo que vive agochado nunha estaci\u00f3n e se ocupa de arranxar os reloxos. Verase envolto nunha misteriosa aventura cando intente reparar un aut\u00f3mata enfeluxado. Un d\u00eda co\u00f1ece a unha rapaza (Chlo\u00eb Grace Moretz) que ten a chave que poder\u00eda resolver o misterio do robot."}
{"id": "217920", "revid": "1822", "url": "https://gl.wikipedia.org/wiki?curid=217920", "title": "Revista N\u00f3s", "text": ""}
{"id": "217922", "revid": "23204", "url": "https://gl.wikipedia.org/wiki?curid=217922", "title": "Celtic Woman", "text": "Celtic Woman \u00e9 un grupo de m\u00fasica celta xurdido en Irlanda no ano 2004. Actualmente est\u00e1 formado por cinco mulleres irlandesas: as vocalistas Chlo\u00eb Agnew, Lisa Kelly, Lisa Lambe, Susan McFadden e a violinista M\u00e1ir\u00e9ad Nesbitt. O seu repertorio vai dende canci\u00f3ns tradicionais celtas at\u00e9 m\u00fasica m\u00e1is moderna."}
{"id": "217926", "revid": "56817", "url": "https://gl.wikipedia.org/wiki?curid=217926", "title": "Histolox\u00eda vexetal", "text": "A histolox\u00eda vexetal \u00e9 a disciplina que se ocupa do estudo dos tecidos org\u00e1nicos das plantas.\nNunha planta vascular os tecidos diferenciados poden clasificarse de acordo con distintos criterios. Se atendemos \u00e1 continuidade topogr\u00e1fica dos tecidos, seguindo a clasificaci\u00f3n cl\u00e1sica de Sachs (1875), div\u00eddense en tecidos d\u00e9rmicos, vascular e fundamental. Se os clasificamos segundo a funci\u00f3n que desempe\u00f1an distinguiremos os seguintes: tecidos de crecemento (\"meristemas\"), protectores (\"epiderme\" e \"periderme\"), fundamentais (\"par\u00e9nquima\"), de sost\u00e9n (\"col\u00e9nquima\" e \"escler\u00e9nquima\"), condutores (\"floema\" e \"xilema\").\nAdemais, as plantas tam\u00e9n presentan estruturas secretoras onde acumulan substancias metab\u00f3licas que non usan directamente. Non forman tecidos claramente delimitados, sen\u00f3n que se encontran dentro dos tecidos primarios e secundarios.\nNas plantas dist\u00ednguese entre crecemento primario, que d\u00e1 lugar aos tecidos do corpo primario da planta, derivados dos meristemas apicais, e crecemento secundario, orixinado m\u00e1is tarde, a partir de meristemas secundarios como o c\u00e1mbium vascular e o fel\u00f3xeno, que orixina os tecidos definitivos. Non todas as plantas te\u00f1en crecemento secundario.\nOs tecidos do corpo primario dunha planta derivan dos meristemas apicais, formados por c\u00e9lulas en r\u00e1pida divisi\u00f3n e con gran capacidade de diferenciaci\u00f3n. Deles orix\u00ednanse a protoderme, o proc\u00e1mbium e o meristema fundamental, que dar\u00e1n lugar aos tecidos epid\u00e9rmico, vascular e fundamental. Nas plantas con crecemento secundario estes tecidos reorgan\u00edzanse, formando novo tecido condutor e a periderme, dando lugar aos tecidos definitivos.\nTecidos definitivos.\nNunha planta con crecemento secundario os tecidos definitivos son os seguintes:\nTecidos condutores.\nHai dous tipos de tecidos condutores: xilema e floema. Ademais das c\u00e9lulas que forman os vasos por onde circulan o zume bruto e elaborado da planta, pos\u00faen intercalados con eles c\u00e9lulas parenquim\u00e1ticas, fibras do escler\u00e9nquima e c\u00e1mbium.\nTecido epid\u00e9rmico.\nSon a epiderme e a periderme."}
{"id": "217927", "revid": "1576", "url": "https://gl.wikipedia.org/wiki?curid=217927", "title": "Meristemas", "text": ""}
{"id": "217928", "revid": "98629", "url": "https://gl.wikipedia.org/wiki?curid=217928", "title": "Monster (manga)", "text": " \n (a mi\u00fado chamado \"\"Monster\" de Naoki Urasawa\") \u00e9 un manga seinen escrito e ilustrado por Naoki Urasawa, publicado por Shogakukan en \"Big Comic Original\" entre 1994 e 2001 en 18 volumes. Foi adaptado por Madhouse nun anime de 74 episodios que foron emitidos pola NTV dende o 6 de abril de 2004 ata o 27 de setembro de 2005. O anime foi dirixido por Masayuki Kojima, escrito por Tatsuhiko Urahata e o dese\u00f1o dos personaxes principais correu a cargo de Kitar\u014d K\u014dsaka. Urasawa tam\u00e9n escribiu e ilustrou a novela \"Another Monster\", unha detallada historia dos eventos do manga dende o punto de vista dun xornalista de investigaci\u00f3n, que foi publicado por Shogakukan no 2002.\nSinopse.\nAno 1986. Kenz\u014d Tenma \u00e9 un doutor xapon\u00e9s que traballa no hospital Eisler Memorial de D\u00fcsseldorf. \u00c9 un talentoso neurocirurxi\u00e1n, e parece que o ten todo na vida: unha inminente promoci\u00f3n no traballo, o favor do director do hospital, (o se\u00f1or Heinemann) e est\u00e1 prometido con Eva, a filla de Heinemann. Por\u00e9n, Tenma est\u00e1 cada vez m\u00e1is insatisfeito co lado pol\u00edtico do hospital no tratamento discriminatorio de pacientes, polo que aproveita a oportunidade de cambiar as cousas despois de que os superviventes dun masacre, os nenos xemelgos Johan e Anna Liebert, cheguen \u00f3 hospital. Johan ten un disparo aloxado na s\u00faa cabeza e Anna, afectada polo shock do incidente, murmura sen sentido sobre matar. A pesar das presi\u00f3ns do director, Tenma decide operar a Johan no canto do alcalde de D\u00fcsseldorf, o cal chegara m\u00e1is tarde \u00f3 hospital e non ti\u00f1a preferencia na quenda de operaci\u00f3ns. Johan s\u00e1lvase, pero o alcalde Roedecker morre. Como resultado, Tenma perde a s\u00faa posici\u00f3n social e \u00e9 rexeitado por Eva. Pouco despois do incidente, o director Heinemann e outros doutores colegas de Tenma son misteriosamente asasinados, e os dous nenos desaparecen do hospital. A polic\u00eda sospeita de Tenma, xa que foi o principal beneficiario das mortes, pero non ten ningunha proba que o incrimine e s\u00f3 pode facerlle preguntas.\nNove anos despois, Tenma \u00e9 Xefe de Cirurx\u00eda no Eisler Memorial. Despois de salvar a un criminal chamado Adolf Junkers que fora atropelado por un coche, Tenma escoita a Junkers bisbando sobre un \"monstro\". Tenma, \u00f3 igual que co resto de pacientes, \u00e9 amable con Junkers, e este responde abr\u00edndose \u00f3 doutor. Unha noite, cando Tenma volv\u00eda cun reloxo que mercara como agasallo para Junkers, atopa morto \u00f3 garda que custodiaba a porta da habitaci\u00f3n do hospital, e descobre que Junkers fuxiu. Seguindo a pista ata un edificio en construci\u00f3n a car\u00f3n do hospital, Tenma da con Junkers, que estaba sendo apuntado cunha arma. Preocupado pola seguridade de Tenma, Junkers adv\u00edrtelle que non se achegue e p\u00eddelle que fuxa de al\u00ed. Tenma n\u00e9gase, e ent\u00f3n rev\u00e9lase que o home que apunta coa arma \u00e9 Johan Liebert, o neno \u00f3 cal Tenma salvara a vida nove anos atr\u00e1s. A pesar de que Tenma intenta razoar con el, Johan dispara a Junkers. Logo, dille a Tenma que xamais poder\u00eda matar \u00f3 home que lle salvou a vida e despois marcha cami\u00f1ando tranquilamente ata perderse na escuridade, con Tenma demasiado conmocionado para intentar detelo.\nDespois do incidente, Tenma volve ser o principal sospeitoso para a polic\u00eda (particularmente para o Inspector Lunge), e por iso intenta obter informaci\u00f3n de Johan que o exima das culpas. Axi\u00f1a descobre que a irm\u00e1 xemelga de Johan (que agora se chama Nina) vive unha vida feliz como filla adoptada de dous pais cari\u00f1osos; os \u00fanicos vestixios do seu terrible pasado son alg\u00fans pesadelos. Tenma atopa a Nina o d\u00eda do seu aniversario e impide que Johan se cruce con ela, pero non consegue deter o asasinato dos pais adoptivos. Tenma descobre eventualmente a orixe do monstro: a estad\u00eda de Johan no \"Kinderheim 511\", un orfanato segredo da Alema\u00f1a do leste que utilizaba a programaci\u00f3n psicol\u00f3xica en nenos para crear futuros soldados perfectos, e tam\u00e9n no autor de libros infant\u00eds que fac\u00eda experimentos de euxenesia na Rep\u00fablica Checa. Tenma tam\u00e9n descobre o alcance das atrocidades cometidas por ese \"monstro\", e promete corrixir o erro cometido \u00f3 salvar na operaci\u00f3n a vida de Johan."}
{"id": "217930", "revid": "89787", "url": "https://gl.wikipedia.org/wiki?curid=217930", "title": "Margarida Corral", "text": "Margarida Corral S\u00e1nchez, nada en Pontedeume en 1976, \u00e9 unha soci\u00f3loga e pol\u00edtica galega.\nTraxectoria.\n\u00c9 licenciada en Sociolox\u00eda pola Universidade da Coru\u00f1a. Foi concelleira da Muller, Servizos Sociais e Sanidade polo BNG de Mugardos entre 2003 e 2007. Traballou como preparadora laboral en FADEMGA, e dende o 2005 traballa como t\u00e9cnica de igualdade na Confederaci\u00f3n Intersindical Galega.\nColabora en revistas como \"Terra e Tempo\"."}
{"id": "217931", "revid": "89787", "url": "https://gl.wikipedia.org/wiki?curid=217931", "title": "Periderma", "text": "A periderma ou periderme \u00e9 un tecido protector que aparece na parte externa dos talos e ra\u00edces de moitas dicotiled\u00f3neas e ximnospermas durante o seu crecemento secundario, durante o cal substit\u00fae \u00e1 epiderme. Orix\u00ednase pola actividade dun meristema secundario chamado fel\u00f3xeno. A periderma consta de tres partes: s\u00faber (parte m\u00e1is exterior convertida en cortiza), fel\u00f3xeno (un meristema que orixina a periderma) e feloderma (formado por c\u00e9lulas de tipo par\u00e9nquim\u00e1tico, e \u00e1s veces ausente). O fel\u00f3xeno d\u00e1 lugar a s\u00faber cara ao exterior e a feloderma cara ao interior.\nA periderma d\u00e1lle grande protecci\u00f3n \u00e1 planta, debido sobre todo \u00e1s propiedades illantes do s\u00faber. Tam\u00e9n se forma periderma debaixo das feridas que sofre a planta, o que protexe esas zonas vulnerables das agresi\u00f3ns do medio ou de infecci\u00f3ns f\u00fanxicas.\nConforme aumenta o grosor do talo en sucesivos anos de crecemento secundario, f\u00f3rmanse novas capas de periderma.\nRitidoma.\nCando o fel\u00f3xeno se forma en zonas relativamente profundas, quedan por f\u00f3ra da capa de s\u00faber non s\u00f3 a epiderme sen\u00f3n bastantes capas de par\u00e9nquima. Como o s\u00faber \u00e9 impermeable, estes tecidos m\u00e1is externos non poden recibir alimento desde os tecidos vasculares, polo que morren e poden desprenderse ou ben quedan al\u00ed como tecidos mortos. Neste caso o s\u00faber e os tecidos mortos m\u00e1is externos reciben o nome de ritidoma. En caso de que os tecidos m\u00e1is externos se desprendan e quede exposto o s\u00faber, xeralmente consid\u00e9rase que a planta non ten ritidoma.\nO aspecto e forma de desprenderse do ritidoma \u00e9 moi variable. En \"Platanus\" as capas externas do s\u00faber despr\u00e9ndense como escamas grandes e finas e a capa interna \u00e9 lisa e clara. Noutras plantas (\"Quercus\", \"Betula\") o ritidoma \u00e9 groso, con gretas externas e s\u00f3 se vai desgastando gradualmente.\nCortiza e periderma.\nCortiza en galego ten dous significados b\u00e1sicos; pode empregarse significando a capa externa m\u00e1is ou menos dura (casca) que recobre a planta, ou pode significar o material suberificado formado por c\u00e9lulas do s\u00faber (noutras linguas \"cork, li\u00e8ge, corcho\"). Xeralmente periderma non \u00e9 exactamente sin\u00f3nimo de cortiza en ning\u00fan dos dous significados. Cortiza co significado de capa externa (casca) normalmente se utiliza para designar a todos os tecidos que quedan f\u00f3ra do c\u00e1mbium vascular, polo que ter\u00eda un significado m\u00e1is amplo que o de periderma. Outras veces util\u00edzase significando m\u00e1is ou menos o mesmo que ritidoma. Finalmente, cando cortiza significa s\u00faber tampouco \u00e9 exactamente a periderma, xa que esta non consta s\u00f3 de s\u00faber, sen\u00f3n de s\u00faber + fel\u00f3xeno + feloderma.\nDistribuci\u00f3n nos vexetais.\nA periderma aparece nas ra\u00edces e talos con crecemento secundario prolongado de ximnospermas e dicotiled\u00f3neas le\u00f1osas. Nas herb\u00e1ceas normalmente non aparece e nas monocotiled\u00f3neas \u00e9 rara; por\u00e9n, unhas poucas monocotiled\u00f3neas con crecemento secundario como \"Dracaena\", \"Cordyline\" e \"Yucca\" dividen e suberifican o par\u00e9nquima superficial e forman un s\u00faber estratificado non orixinado a partir dun fel\u00f3xeno, e que \u00e9 similar a unha periderma.\nNalg\u00fanhas plantas le\u00f1osas a formaci\u00f3n da periderma pode non darse ou atrasarse con respecto ao crecemento en grosor do talo causado polo aumento dos tecidos vasculares, polo que o par\u00e9nquima e a epiderme se adaptan ao aumento en grosor do talo por divisi\u00f3n e crecemento celular, sen que se forme periderma. Isto corre por exemplo, en \"Citrus\", \"Acacia\", \"Acer\" e outros.\nCompo\u00f1entes da periderma.\nFel\u00f3xeno.\nO fel\u00f3xeno est\u00e1 formado por c\u00e9lulas meristem\u00e1ticas vivas con protoplastos vacuolados aplanadas radialmente e de secci\u00f3n transversal rectangular. Orix\u00ednanse a partir de c\u00e9lulas dos tecidos fundamentais da planta, principalmente parenquim\u00e1ticas, que recuperan as caracter\u00edsticas meristem\u00e1ticas. As c\u00e9lulas do fel\u00f3xeno div\u00eddense mitoticamente por divisi\u00f3ns tanxenciais orixinando cara ao exterior as c\u00e9lulas que dar\u00e1n lugar ao s\u00faber e cara ao interior as c\u00e9lulas da feloderma. O n\u00famero de divisi\u00f3ns que dan lugar a c\u00e9lulas suberosas \u00e9 maior normalmente que o que orixina feloderma. O fel\u00f3xeno que orixina a primeira periderma pode iniciarse a distintas profundidades no talo, pero xeralmente \u00e9 subepid\u00e9rmico. Nos casos m\u00e1is extremos orix\u00ednase moi profundo preto do floema (\"Cupressus\", \"Camelia\", \"Vitis\") ou moi superficial a partir da propia epiderme (\"Pyrus\"). Se despois da primeira periderma se forman en sucesivos anos outras, estas orix\u00ednanse m\u00e1is profundamente. Nas ra\u00edces o fel\u00f3xeno adoita orixinarse no periciclo.\nS\u00faber ou felema.\nAs c\u00e9lulas do s\u00faber son as que o fel\u00f3xeno forma cara ao exterior. Son prism\u00e1ticas e algo alongadas, situadas sen deixar espazos intercelulares en ringleiras radiais. As paredes das c\u00e9lulas est\u00e1n impregnadas de suberina e ceras. Como esta substancia \u00e9 impermeable, a c\u00e9lula morre, perde o protoplasto e queda chea de aire ou de substancias tan\u00edferas ou resinosas coloreadas e queda convertida en cortiza. Algunhas especies te\u00f1en dentro do tecido suberoso c\u00e9lulas sen suberificar chamadas feloides. O n\u00famero de c\u00e9lulas suberosas dunha ringleira radial producidas nun ano pode variar de dous a vinte segundo a especie. Nalgunhas especies non se desprenden as capas externas do s\u00faber e vanse acumulando formando grosores de s\u00faber considerables, como ocorre na sobreira (\"Quercus suber\"). O s\u00faber das ra\u00edces \u00e9 delgado, porque as condici\u00f3ns do chan fan que se desprendan as capas superficiais.\nA pel das patacas (tub\u00e9rculo que \u00e9 un talo subterr\u00e1neo) est\u00e1 formada polo s\u00faber da periderma.\nAs primeiras c\u00e9lulas, observadas por Robert Hooke no s\u00e9culo XVII, eran c\u00e9lulas do s\u00faber. Como son c\u00e9lulas ocas con grosa parede ti\u00f1an o aspecto de celi\u00f1as dun panal, polo que se lles deu o nome de \"c\u00e9lulas\" (celi\u00f1as).\nFeloderma.\nAs c\u00e9lulas da feloderma f\u00f3rmanse por divisi\u00f3ns tanxenciais cara ao interior do fel\u00f3xeno. Son c\u00e9lulas vivas parecidas \u00e1s c\u00e9lulas corticais parenquim\u00e1ticas, pero, a diferenza destas, est\u00e1n dispostas en ringleiras radiais. Algunhas plantas carecen de feloderma e noutras ten un espesor dunha a tres c\u00e9lulas xeralmente na mesma capa de periderma.\nLenticelas.\nAs lenticelas poden considerarse porci\u00f3ns especializadas da periderma. Presentan espazos intercelulares comunicados co interior do talo utilizados no intercambio de gases. Sobresaen como verrugas a trav\u00e9s de fisuras da periderma. Como o s\u00faber \u00e9 impermeable, o intercambio de gases s\u00f3 se pode realizar polas lenticelas nas partes cubertas pola periderma."}
{"id": "217932", "revid": "5863", "url": "https://gl.wikipedia.org/wiki?curid=217932", "title": "Petronio", "text": "Titus Petronius Niger, m\u00e1is co\u00f1ecido como Petronio (Petronius Arbiter en lat\u00edn), nado cara ao ano 27 en Marsella (Galia) e finado cara ao ano 66 en Cumae, foi un escritor romano.\nNo ano 66 foi acusado de participar na conspiraci\u00f3n de Piso, co obxectivo de asasinar a Ner\u00f3n. De feito, pretend\u00eda el mesmo tornarse emperador de Roma. Descuberta a conspiraci\u00f3n, sen ning\u00fan xu\u00edzo, foi obrigado a se suicidar e, na presenza dos seus amigos, cortou os pulsos.\nPetronio \u00e9 autor do \"Satiric\u00f3n\", unha novela sat\u00edrica en prosa e verso en lat\u00edn da que se conservan alg\u00fans fragmentos. \u00c9 unha obra imaxinativa, irreverente e divertida que relata as aventuras de dous libertinos: Encolpio e Ascilto.\nPetronio \u00e9 un dos personaxes da novela \"Quo Vadis?\" (1894) de Henryk Sienkiewicz."}
{"id": "217933", "revid": "85894", "url": "https://gl.wikipedia.org/wiki?curid=217933", "title": "Chlo\u00eb Grace Moretz", "text": "Chlo\u00eb Grace Moretz, nada en Atlanta (Xeorxia) o 10 de febreiro de 1997, \u00e9 unha actriz e modelo estadounidense principalmente co\u00f1ecida polo seu traballo en filmes como \"(500) Days of Summer\", \"Kick-Ass\" e \"Hugo\"."}
{"id": "217934", "revid": "23204", "url": "https://gl.wikipedia.org/wiki?curid=217934", "title": "M\u00e1ir\u00e9ad Nesbitt", "text": "M\u00e1ir\u00e9ad Nesbitt, nada no ano 1979 en Loughmore, condado de Tipperary, \u00e9 unha violinista, pianista e compositora irlandesa."}
{"id": "217935", "revid": "85894", "url": "https://gl.wikipedia.org/wiki?curid=217935", "title": "Futebol Clube Pa\u00e7os de Ferreira", "text": "O Futebol Clube Pa\u00e7os de Ferreira \u00e9 un club de f\u00fatbol portugu\u00e9s de Pa\u00e7os de Ferreira. Fundouse en 1950 e compite na Primeira Liga de Portugal."}
{"id": "217937", "revid": "85894", "url": "https://gl.wikipedia.org/wiki?curid=217937", "title": "Ir\u00e8ne N\u00e9mirovsky", "text": "Ir\u00e8ne N\u00e9mirovsky, nada en K\u00ediv o 11 de febreiro de 1903 e finada no campo de concentraci\u00f3n de Auschwitz o 17 de agosto de 1942, foi unha novelista de orixe ucra\u00edna que viviu en Francia e escribiu en franc\u00e9s. Foi deportada baixo leis raciais pola s\u00faa orixe xud\u00eda, malia se converter ao catolicismo en 1939."}
{"id": "217938", "revid": "895", "url": "https://gl.wikipedia.org/wiki?curid=217938", "title": "CD Trofense", "text": ""}
{"id": "217939", "revid": "895", "url": "https://gl.wikipedia.org/wiki?curid=217939", "title": "CD Aves", "text": ""}
{"id": "217940", "revid": "895", "url": "https://gl.wikipedia.org/wiki?curid=217940", "title": "Desportivo das Aves", "text": ""}
{"id": "217941", "revid": "895", "url": "https://gl.wikipedia.org/wiki?curid=217941", "title": "Gil Vicente FC", "text": ""}
{"id": "217942", "revid": "895", "url": "https://gl.wikipedia.org/wiki?curid=217942", "title": "CD Feirense", "text": ""}
{"id": "217943", "revid": "895", "url": "https://gl.wikipedia.org/wiki?curid=217943", "title": "Liga de Honra 2012/13", "text": ""}
{"id": "217945", "revid": "89787", "url": "https://gl.wikipedia.org/wiki?curid=217945", "title": "Soro fisiol\u00f3xico", "text": "O soro fisiol\u00f3xico \u00e9 unha soluci\u00f3n acuosa de electr\u00f3litos e, \u00e1s veces, outras substancias como, por exemplo, glicosa.\nO cualificativo de fisiol\u00f3xico d\u00e9bese a que est\u00e1 formado por substancias compat\u00edbeis cos organismos vivos, e \u00e1s s\u00faas caracter\u00edsticas de osmoticidade, pH e forza i\u00f3nica.\n\u00c9 unha fonte de carbono e enerx\u00eda para o organismo, e para a s\u00edntese dalg\u00fans polisac\u00e1ridos.\nEmpr\u00e9gase como substituto, en certo modo, do sangue, cando dimin\u00fae drasticamente a volemia, e como v\u00eda de aplicaci\u00f3n de diversas substancias por v\u00eda parenteral.\nTam\u00e9n est\u00e1 indicado na curaci\u00f3n de perforaci\u00f3ns da pel, en v\u00f3mitos constantes (por v\u00eda oral) e para resolver as obstruci\u00f3ns nasais, especialmente en nenos pequenos (beb\u00e9s)."}
{"id": "217948", "revid": "27155", "url": "https://gl.wikipedia.org/wiki?curid=217948", "title": "Soro sangu\u00edneo", "text": "O soro sangu\u00edneo ou soro hem\u00e1tico \u00e9 o compo\u00f1ente l\u00edquido do sangue, resultante da s\u00faa coagulaci\u00f3n e coa eliminaci\u00f3n do co\u00e1gulo resultante.\n\u00c9 equivalente ao plasma sangu\u00edneo, pero sen as prote\u00ednas involucradas na coagulaci\u00f3n (fibrin\u00f3xeno na s\u00faa maior parte).\nO soro sangu\u00edneo \u00e9 \u00fatil para a identificaci\u00f3n dalg\u00fans analitos (compo\u00f1entes \u2014elementos, compostos ou i\u00f3ns\u2014 de interese anal\u00edtico dunha mostra), nos que non se require da intervenci\u00f3n dun anticoagulante, xa que este poder\u00eda interferir no resultado, alter\u00e1ndoo."}
{"id": "217949", "revid": "624", "url": "https://gl.wikipedia.org/wiki?curid=217949", "title": "Diyala", "text": "Co nome de Diyala ou Diy\u0101l\u0101podemos estar facendo referencia a:"}
{"id": "217950", "revid": "98629", "url": "https://gl.wikipedia.org/wiki?curid=217950", "title": "Club Libertad", "text": "O Club Libertad \u00e9 un club de f\u00fatbol paraguaio do distrito de Tuyucu\u00e1 na cidade de Asunci\u00f3n. Foi fundado o 30 de xullo de 1905\u00a0e compite na Primeira Divisi\u00f3n de Paraguai."}
{"id": "217951", "revid": "895", "url": "https://gl.wikipedia.org/wiki?curid=217951", "title": "CR Vasco da Gama", "text": ""}
{"id": "217953", "revid": "895", "url": "https://gl.wikipedia.org/wiki?curid=217953", "title": "Uni\u00f3n Espa\u00f1ola", "text": ""}
{"id": "217954", "revid": "88215", "url": "https://gl.wikipedia.org/wiki?curid=217954", "title": "Club Uni\u00f3n Espa\u00f1ola", "text": "O Club Uni\u00f3n Espa\u00f1ola S.A.D.P. \u00e9 un club de f\u00fatbol chileno da cidade de Santiago. Fundouse o 18 de maio de 1897 e actualmente compite na Primeira Divisi\u00f3n de Chile."}
{"id": "217957", "revid": "27155", "url": "https://gl.wikipedia.org/wiki?curid=217957", "title": "S\u00faber", "text": ""}
{"id": "217958", "revid": "17467", "url": "https://gl.wikipedia.org/wiki?curid=217958", "title": "Felema", "text": ""}
{"id": "217959", "revid": "27155", "url": "https://gl.wikipedia.org/wiki?curid=217959", "title": "Feloderme", "text": ""}
{"id": "217960", "revid": "5863", "url": "https://gl.wikipedia.org/wiki?curid=217960", "title": "Charo Portela Y\u00e1\u00f1ez", "text": "Charo Portela Y\u00e1\u00f1ez, nada en Pontevedra en 1963, \u00e9 unha escritora galega.\nTraxectoria.\nLicenciouse en Filolox\u00eda Rom\u00e1nica na Universidade de Santiago de Compostela. Foi subdirectora de Edici\u00f3s do Castro e coordinadora de actividades culturais do Instituto Galego de Informaci\u00f3n at\u00e9 2008.\nForma parte do comit\u00e9 editorial da \"Biblioteca del Exilio\" e da directiva da Fundaci\u00f3n Premios da Cr\u00edtica Galicia."}
{"id": "217963", "revid": "56817", "url": "https://gl.wikipedia.org/wiki?curid=217963", "title": "Life in Cartoon Motion", "text": "Life in Cartoon Motion \u00e9 o \u00e1lbum de debut do cantante Mika, producido por Greg Wells e Mika, mesturado por Greg Wells, coa coproducci\u00f3n de Jodi Marr e John Merchant en d\u00faas canci\u00f3ns, lanzado por Island Records o 5 de febreiro de 2007 no Reino Unido, e por Casablanca Records o 27 de marzo de 2007 nos Estados Unidos. O sinxelo \"Grace Kelly\" foi n\u00famero 1 nas listas brit\u00e1nicas durante cinco semanas seguidas e converteuse en n\u00famero un nun gran n\u00famero de pa\u00edses."}
{"id": "217964", "revid": "56817", "url": "https://gl.wikipedia.org/wiki?curid=217964", "title": "The Boy Who Knew Too Much", "text": "The Boy Who Knew Too Much \u00e9 o segundo \u00e1lbum do cantante Mika. Foi editado o 21 de setembro de 2009 por Casablanca Records nos Estados Unidos, e por Polydor e Island Records no Reino Unido."}
{"id": "217965", "revid": "89787", "url": "https://gl.wikipedia.org/wiki?curid=217965", "title": "Kosmos 36", "text": "Kosmos 36 (\u041a\u043e\u0441\u043c\u043e\u0441 36 en ruso), tam\u00e9n denominado DS-P1-Yu N\u00ba 1, foi un sat\u00e9lite artificial sovi\u00e9tico lanzado o 30 de xullo de 1964 mediante un foguete Kosmos desde Kapustin Yar.\nCaracter\u00edsticas.\nKosmos 36 foi o primeiro membro da serie de sat\u00e9lites DS-P1-Yu. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 36 foi inxectado nunha \u00f3rbita inicial de 503\u00a0km de apoxeo e 259\u00a0km de perixeo, cunha inclinaci\u00f3n orbital de 49 graos e un per\u00edodo de 92,0 minutos. Reentrou na atmosfera o 28 de febreiro de 1965."}
{"id": "217967", "revid": "22570", "url": "https://gl.wikipedia.org/wiki?curid=217967", "title": "R\u00edo Andali\u00e9n", "text": "O Andali\u00e9n \u00e9 un r\u00edo chileno situado na provincia de Concepci\u00f3n, rexi\u00f3n de Biob\u00edo. O r\u00edo discorre polas comunas de Concepci\u00f3n, Talcahuano e Penco. A cuenca do r\u00edo abarca o 23% da provincia de Concepci\u00f3n e incl\u00fae parte das comunas de Concepci\u00f3n, Penco, Florida e Tom\u00e9."}
{"id": "217968", "revid": "56817", "url": "https://gl.wikipedia.org/wiki?curid=217968", "title": "Valerio Massimo Manfredi", "text": "Valerio Massimo Manfredi, nado o 8 de marzo de 1943, \u00e9 un historiador, escritor, arque\u00f3logo e xornalista italiano.\nTraxectoria.\nLicenciado en letras cl\u00e1sicas e especializado en topograf\u00eda do mundo antigo, ensinou na Universit\u00e0 Cattolica del Sacro Cuore e Luigi Bocconi, ambas de Mil\u00e1n, na de Venecia e a Loyola University Chicago, as\u00ed como tam\u00e9n na Escola Pr\u00e1ctica de Altos Estudos de Sorbona.\nDirixiu expedici\u00f3ns cient\u00edficas, exploraci\u00f3ns e escavaci\u00f3ns en Italia e noutros pa\u00edses, e publicado numerosos ensaios e artigos cient\u00edficos como \"Jenofonte - Anabasis\" (1980), \"La strada dei diecimila\" (1986), \"Gli etruschi in Val Padana\" (en colaboraci\u00f3n con L. Malnati, 1991), \"Mare greco\" (en colaboraci\u00f3n con L. Braccesi, 1992), \"Le isole fortunate\" (1993).\nColabora como experto en temas antigos nos semanarios \"Panorama\" e \"Messaggero\". Dirixiu documentais sobre o mundo antigo e escribiu obras de ficci\u00f3n para o cine e a televisi\u00f3n."}
{"id": "217969", "revid": "89787", "url": "https://gl.wikipedia.org/wiki?curid=217969", "title": "Stel Pavlou", "text": "Stel Pavlou, nado o 22 de novembro de 1970 en Gillingham, \u00e9 un novelista e guionista ingl\u00e9s de ascendencia grego chipriota."}
{"id": "217970", "revid": "98629", "url": "https://gl.wikipedia.org/wiki?curid=217970", "title": "L'ultima legione", "text": "L'ultima legione \u00e9 unha novela hist\u00f3rica do escritor italiano Valerio Massimo Manfredi que foi publicada no 2002.\nArgumento.\nAnno Domini 476. O Imperio Romano est\u00e1 chegando \u00e1 s\u00faa fin. Dividido en d\u00faas partes e devastado polas invasi\u00f3ns dos b\u00e1rbaros, son xa poucos os territorios onde se mant\u00e9n o dominio daquel Estado que gobernou o mundo durante tantos s\u00e9culos. R\u00f3mulo Aug\u00fastulo, con trece anos, \u00e9 o emperador de Occidente tras sobrevivir \u00e1 aniquilaci\u00f3n da s\u00faa familia.\nO xeneral xerm\u00e1nico Wulfila faino prisioneiro e l\u00e9vao \u00e1 illa de Capri xunto co seu preceptor Ambrosino. Por\u00e9n, non todos se renderon \u00e1s forzas b\u00e1rbaras: Aurelio, un soldado da \u00faltima lexi\u00f3n romana que fora atacada e case derrotada polos xerm\u00e1nicos, cumpre a derradeira vontade de Flavio Orestes (o pai de R\u00f3mulo) e parte na s\u00faa busca para rescatalo coa axuda dunha rapaza romana chamada Livia, que lle salva a vida cando \u00e9 derrotado no seu primeiro intento de salvar \u00f3 neno.\nAdaptaci\u00f3n \u00f3 cinema.\nNo 2007, o director Doug Lefler levou a historia \u00f3 cine baixo o t\u00edtulo \"The Last Legion\". Est\u00e1 protagonizada por Colin Firth, Thomas Sangster e Ben Kingsley. Valerio Massimo Manfredi axudou a adaptar a novela \u00e1 gran pantalla, facendo tam\u00e9n de consultor hist\u00f3rico. Nunha entrevista declarou que foron rodadas polo menos catro horas de pel\u00edcula, pero que foi acurtada e moitas escenas foron eliminadas, como as da viaxe dos protagonistas a trav\u00e9s dos Alpes e a Canle da Mancha."}
{"id": "217971", "revid": "1888", "url": "https://gl.wikipedia.org/wiki?curid=217971", "title": "El Alcance", "text": "El Alcance foi o nome de d\u00faas publicaci\u00f3ns:"}
{"id": "217972", "revid": "23204", "url": "https://gl.wikipedia.org/wiki?curid=217972", "title": "El Alcance (Santiago de Compostela)", "text": "El Alcance foi un xornal editado en Santiago de Compostela de 1892 a 1898.\nHistoria e caracter\u00edsticas.\nSubtitulado \"Diario cat\u00f3lico, independiente, telegr\u00e1fico. Defensor de los intereses morales y econ\u00f3micos de Galicia\", apareceu a principios de decembro de 1892. Fundado e dirixido por Antonio Fern\u00e1ndez Tafall, edit\u00e1base con censura eclesi\u00e1stica. Os xoves publicaba o suplemento cultural Los Jueves de El Alcance. Editou un monogr\u00e1fico sobre Alfredo Bra\u00f1as (1 de xu\u00f1o de 1893), no que apareceron artigos de Manuel Murgu\u00eda e Salvador Cabeza de Le\u00f3n, e o discurso de Bra\u00f1as pronunciado nos Xogos florais de Barcelona.\nSegunda etapa.\nApareceu o 3 de febreiro de 1897, coa mesma tendencia cat\u00f3lica e rexionalista conservadora. Foron os seus redactores Alfredo Bra\u00f1as, Francisco Romero Blanco e Salvador Cabeza de Le\u00f3n."}
{"id": "217974", "revid": "27155", "url": "https://gl.wikipedia.org/wiki?curid=217974", "title": "Ritidoma", "text": ""}
{"id": "217975", "revid": "27155", "url": "https://gl.wikipedia.org/wiki?curid=217975", "title": "Cambium", "text": ""}
{"id": "217977", "revid": "27155", "url": "https://gl.wikipedia.org/wiki?curid=217977", "title": "Felodermo", "text": ""}
{"id": "217978", "revid": "27155", "url": "https://gl.wikipedia.org/wiki?curid=217978", "title": "Peridermo", "text": ""}
{"id": "217979", "revid": "27155", "url": "https://gl.wikipedia.org/wiki?curid=217979", "title": "Cambium cortical", "text": ""}
{"id": "217980", "revid": "27155", "url": "https://gl.wikipedia.org/wiki?curid=217980", "title": "C\u00e1mbium suberoso", "text": ""}
{"id": "217981", "revid": "89787", "url": "https://gl.wikipedia.org/wiki?curid=217981", "title": "Kosmos 76", "text": "Kosmos 76 (\u041a\u043e\u0441\u043c\u043e\u0441 76 en ruso), tam\u00e9n denominado DS-P1-Yu N\u00ba 3, foi un sat\u00e9lite artificial sovi\u00e9tico lanzado o 23 de xullo de 1965 mediante un foguete Kosmos desde Kapustin Yar.\nCaracter\u00edsticas.\nKosmos 76 foi o terceiro membro da serie de sat\u00e9lites DS-P1-Yu e o segundo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 76 foi inxectado nunha \u00f3rbita inicial de 531\u00a0km de apoxeo e 261\u00a0km de perixeo, cunha inclinaci\u00f3n orbital de 48,8 graos e un per\u00edodo de 92,2 minutos. Reentrou na atmosfera o 16 de marzo de 1966."}
{"id": "217982", "revid": "4817", "url": "https://gl.wikipedia.org/wiki?curid=217982", "title": "Cosmos 36", "text": ""}
{"id": "217983", "revid": "4817", "url": "https://gl.wikipedia.org/wiki?curid=217983", "title": "Cosmos 76", "text": ""}
{"id": "217984", "revid": "1888", "url": "https://gl.wikipedia.org/wiki?curid=217984", "title": "Opini\u00f3n Gallega", "text": "Opini\u00f3n Gallega foi unha revista editada en Buenos Aires entre 1945 e 1965.\nHistoria e caracter\u00edsticas.\nApareceu o 22 de decembro de 1945. Promovida polo Centro Ourens\u00e1n e o Centro Pontevedr\u00e9s de Buenos Aires, foi continuadora de \"El Orensano\", \u00f3rgano oficial do Centro Ourens\u00e1n e Pontevedr\u00e9s. Ti\u00f1a como obxectivo contribu\u00edr \u00e1 \"elevaci\u00f3n moral, intelectual y econ\u00f3mica de la colectividad y la coordinaci\u00f3n del esfuerzo com\u00fan en pro de Galicia\". Publicaci\u00f3n biling\u00fce de periodicidade irregular, estaba dirixida por Rodolfo Prada, Valeriano Saco e Avelino D\u00edaz, sendo o subdirector C\u00e1ndido Alfonso Gonz\u00e1lez. Contou coa participaci\u00f3n de Alfonso Daniel Rodr\u00edguez Castelao, Jes\u00fas Bal y Gay, Ram\u00f3n Otero Pedrayo, Aquilino Iglesia Alvari\u00f1o, Borob\u00f3, Ant\u00f3n Santamarina, Ben-Cho-Shey, Francisco Fern\u00e1ndez del Riego, Florentino L\u00f3pez Cuevillas, Benito Varela J\u00e1come, Xos\u00e9 Neira Vilas. Inclu\u00edu recensi\u00f3ns e listaxes coas novidades literarias en Galicia e prestou unha especial atenci\u00f3n ao Consello de Galiza, ao Estatuto e a Galeuzca."}
{"id": "217986", "revid": "98629", "url": "https://gl.wikipedia.org/wiki?curid=217986", "title": "Decipher", "text": "Decipher \u00e9 unha novela escrita polo escritor ingl\u00e9s Stel Pavlou que foi publicada no 2001 por Simon &amp; Schuster (no Reino Unido) e no 2002 por St. Martin's Press (nos Estados Unidos).\nSinopse.\nDo m\u00e1is profundo do xeo da Ant\u00e1rtida sae un sinal. A Atl\u00e1ntida espertou. Os monumentos antigos do todo o mundo, dende as pir\u00e1mides de Exipto e M\u00e9xico ata os sitios arqueol\u00f3xicos sagrados da China, est\u00e1n reaccionando \u00e1 crise que se aveci\u00f1a. Os monumentos est\u00e1n conect\u00e1ndose a trav\u00e9s dos oc\u00e9anos. Na terra conde o p\u00e1nico, porque semella que os sinais procedentes da Atl\u00e1ntida son o preludio de algo meirande. Dous ex\u00e9rcitos, o estadounidense e o chin\u00e9s, est\u00e1n a piques de entrar en guerra polo control dos enigmas, codificados en anacos de cristal rescatados da cidade afundida. A humanidade tivo doce mil anos para interpretar as claves, pero agora s\u00f3 lle queda unha semana."}
{"id": "217987", "revid": "27155", "url": "https://gl.wikipedia.org/wiki?curid=217987", "title": "Soro inmunol\u00f3xico", "text": "Un soro inmunol\u00f3xico ou antisoro \u00e9 un soro sangu\u00edneo que cont\u00e9n anticorpos policlonais, que se utiliza para a inmunidade pasiva de moitas enfermidades.\nA transfusi\u00f3n de anticorpos a partir dun supervivente humano anterior \u00e9 o \u00fanico tratamento eficaz co\u00f1ecido, por exemplo, para a infecci\u00f3n por \u00c9bola (a\u00ednda que, de momento, cunha taxa de pouco \u00e9xito).\nOs usos m\u00e1is com\u00fans dun antisoro no ser humano son como antitoxina, usado principalmente contra o t\u00e9tano, e o soro antiof\u00eddico para tratar os envelenamentos.\nComo traballa.\nOs anticorpos no soro \u00fanense ao axente infeccioso ou ant\u00edxeno. O sistema inmunitario reco\u00f1ece os axentes estra\u00f1os vinculados aos anticorpos e desencadean unha resposta inmune m\u00e1is forte.\nO uso de soros inmunol\u00f3xicos \u00e9 particularmente efectivo contra os axentes pat\u00f3xenos que son capaces de evadir o sistema inmune no estado non estimulado, pero que non son o suficientemente robustos como para evadir o sistema inmune estimulado. A existencia de anticorpos contra o axente, polo tanto, depende dun primeiro \"sobrevivente ao azar\" cuxo sistema inmunitario por casualidade descubriu un axente contra o pat\u00f3xeno, ou unha \"especie hospedeira\", que \u00e9 portadora do virus, pero non sofre os seus efectos. Os seguintes lotes de antisoros poden producirse a partir dos doadores iniciais ou dun organismo doador ao que se inoculou co pat\u00f3xeno e foi curado co antisoro preexistente."}
{"id": "217988", "revid": "22795", "url": "https://gl.wikipedia.org/wiki?curid=217988", "title": "Antisoro", "text": ""}
{"id": "217989", "revid": "22795", "url": "https://gl.wikipedia.org/wiki?curid=217989", "title": "Soro hem\u00e1tico", "text": ""}
{"id": "217993", "revid": "89787", "url": "https://gl.wikipedia.org/wiki?curid=217993", "title": "Kosmos 101", "text": "Kosmos 101 (\u041a\u043e\u0441\u043c\u043e\u0441 101 en ruso), tam\u00e9n denominado DS-P1-Yu N\u00ba 4, foi un sat\u00e9lite artificial sovi\u00e9tico lanzado o 21 de decembro de 1965 mediante un foguete Kosmos desde Kapustin Yar.\nCaracter\u00edsticas.\nKosmos 101 foi o cuarto membro da serie de sat\u00e9lites DS-P1-Yu e o terceiro lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 101 foi inxectado nunha \u00f3rbita inicial de 550\u00a0km de apoxeo e 260\u00a0km de perixeo, cunha inclinaci\u00f3n orbital de 49 graos e un per\u00edodo de 92,5 minutos. Reentrou na atmosfera o 12 de xullo de 1966."}
{"id": "217994", "revid": "4817", "url": "https://gl.wikipedia.org/wiki?curid=217994", "title": "Cosmos 101", "text": ""}
{"id": "217995", "revid": "85894", "url": "https://gl.wikipedia.org/wiki?curid=217995", "title": "Bergaza, Alb\u00e1n, Coles", "text": "Bergaza \u00e9 un lugar da parroquia de Alb\u00e1n no concello ourens\u00e1n de Coles, na comarca de Ourense. Segundo o IGE, en 2011 ti\u00f1a 23 habitantes (12 homes e 11 mulleres)."}
{"id": "217998", "revid": "54334", "url": "https://gl.wikipedia.org/wiki?curid=217998", "title": "Manuel Hermida Balado", "text": "Manuel Hermida Balado, nado en Ourense o 11 de xu\u00f1o de 1899 e finado en Monforte de Lemos o 14 de setembro de 1988, foi un xornalista e escritor galego.\nTraxectoria.\nFillo de Manuel Hermida V\u00e1zquez. Criouse na vila de Monforte de Lemos, estudou no Colexio dos Escolapios. En 1917 iniciou as s\u00faas colaboraci\u00f3ns xornal\u00edsticas escribindo cr\u00f3nicas para \"La Voz de Madrid\" e \"La Voz de Galicia\" dende Marrocos, onde cumpr\u00eda o servizo militar. Ao seu regreso a Monforte de Lemos ocupou os cargos de redactor xefe do xornal \"Alborada\" e de director da revista \"La Semana\"; logo pasou \u00e1 redacci\u00f3n de \"El Pueblo Gallego\", e \u00e1 de \"La Regi\u00f3n\", e en 1932 estableceuse en Madrid, onde foi representante da f\u00e1brica de perfumer\u00eda Dana e redactor da revista \"Galicia\". Residiu en Madrid ata a s\u00faa morte.\nComo xornalista colaborou tam\u00e9n noutros peri\u00f3dicos e revistas como \"Blanco y Negro\", \"ABC\", \"El Espa\u00f1ol\", \"La Estafeta Literaria\", \"Vida Gallega\", \"Fotos\" etc. Foi o cronista oficial de Monforte de Lemos, o primeiro en exercer este cargo, e membro correspondente da Real Academia da Historia. Nos seus \u00faltimos anos colaborou en \"Hispania Nostra\" e \"La Voz de Galicia\". Finou en Monforte de Lemos o 14 de setembro de 1988 aos 89 anos.\nReco\u00f1ecementos.\nUnha r\u00faa de Monforte de Lemos leva o seu nome.\nVida persoal.\nCasou en Monforte de Lemos con Purificaci\u00f3n de la Fuente L\u00f3pez en outubro de 1933, e foi pai de Mar\u00eda Elena Hermida de la Fuente."}
{"id": "217999", "revid": "89787", "url": "https://gl.wikipedia.org/wiki?curid=217999", "title": "Kosmos 116", "text": "Kosmos 116 (\u041a\u043e\u0441\u043c\u043e\u0441 116 en ruso), tam\u00e9n denominado DS-P1-Yu N\u00ba 5, foi un sat\u00e9lite artificial sovi\u00e9tico lanzado o 26 de abril de 1966 mediante un foguete Kosmos 2I desde Kapustin Yar.\nCaracter\u00edsticas.\nKosmos 116 foi o quinto membro da serie de sat\u00e9lites DS-P1-Yu e o cuarto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 116 foi inxectado nunha \u00f3rbita inicial de 478\u00a0km de apoxeo e 294\u00a0km de perixeo, cunha inclinaci\u00f3n orbital de 48,4 graos e un per\u00edodo de 92,0 minutos. Reentrou na atmosfera o 3 de decembro de 1966."}
{"id": "218000", "revid": "4817", "url": "https://gl.wikipedia.org/wiki?curid=218000", "title": "Cosmos 116", "text": ""}
{"id": "218001", "revid": "56817", "url": "https://gl.wikipedia.org/wiki?curid=218001", "title": "Suctores", "text": "Os suctores (Suctoria) son un grupo de protozoos peculiares clasificados entre os Ciliophora. Son s\u00e9siles (unidos ao substrato), alim\u00e9ntanse por dixesti\u00f3n extracelular e carecen de cilios na fase de adulto . Viven en ambientes de auga doce e mari\u00f1os, alg\u00fans sobre a superficie de animais acu\u00e1ticos. A maior\u00eda dos Suctoria ten un tama\u00f1o de arredor de 15-30 microns, cun talo non contr\u00e1ctil e xeralmente cunha cuncha ou lorica. Alim\u00e9ntanse doutros cili\u00f3foros, capturando \u00e1s s\u00faas presas por medio de varios tent\u00e1culos especializados sostidos por microt\u00fabulos e \"filas\" (\"phyllae\"). Os tent\u00e1culos presentan no seu extremo extrusomas t\u00f3xicos denominados haptocistos que se proxectan sobre a presa. Despois, o seu citoplasma aspira directamente o alimento, que pasa ao interior dun vac\u00faolo, onde ser\u00e1 dixerido e absorbido. O seu nome procede deste feito, xa que se pensa que se alimentan por succi\u00f3n. Por\u00e9n, alg\u00fan estudo discutiu que o mecanismo de absorci\u00f3n sexa propiamente unha succi\u00f3n.\nOs Suctoria reprod\u00facense sobre todo por xemaci\u00f3n, producindo c\u00e9lulas nadadoras con cilios, que carecen de tent\u00e1culos e talos. Poden tam\u00e9n reproducirse por conxugaci\u00f3n, que \u00e9 peculiar pola participaci\u00f3n de c\u00e9lulas de diferentes tama\u00f1os e implica a mi\u00fado unha fusi\u00f3n total. Na xemaci\u00f3n, a maneira en que se forman as xemas nacentes \u00e9 o criterio primario de clasificaci\u00f3n para os diferentes ordes de suctoria. Nos Exogenida, entre os que hai x\u00e9neros com\u00fans como \"Podophrya\" e \"Sphaerophrya\", aparecen directamente na superficie da c\u00e9lula. Nos Endogenida, por exemplo, \"Tokophrya\" e \"Acineta\", f\u00f3rmanse nunha bolsa interna e saen por unha abertura, e nos Evaginogenida f\u00f3rmanse nunha bolsa que se reverte antes de que se desprendan.\nUnha vez que as c\u00e9lulas nadadoras encontran un lugar para se fixar, desenvolven rapidamente talos e tent\u00e1culos. Perden os cilios, pero o sistema infraciliar subxacente persiste ao longo do ciclo vital completo. Esta ten unha estrutura que, xunto con outras semellanzas ultraestructurais, coloca a Suctoria dentro da clase Phyllopharyngea."}
{"id": "218003", "revid": "27155", "url": "https://gl.wikipedia.org/wiki?curid=218003", "title": "Suctoria", "text": ""}
{"id": "218005", "revid": "27155", "url": "https://gl.wikipedia.org/wiki?curid=218005", "title": "Suctor", "text": ""}
{"id": "218010", "revid": "89787", "url": "https://gl.wikipedia.org/wiki?curid=218010", "title": "Micetozoos", "text": "Os micetozoos (Mycetozoa) son un grupo de mofos mucosos ou mucilaxinosos (a\u00ednda que non todos os mofos mucosos pertencen a este grupo) hoxe clasificados como Amoebozoa. Antes clasific\u00e1banse nos antigos taxons dos Myxomycota ou Mixomicetos. \u00c9 un grupo peculiar de protistas que adoptan tres formas distintas no decurso da s\u00faa vida. Inicialmente te\u00f1en forma de ameba unicelular que se move por medio de pseud\u00f3podos ou flaxelos dependendo da cantidade de auga no medio. Baixo certas condici\u00f3ns, como cambios no medio, forman masas xelatinosas que escorregan lentamente polo chan. Esta \u00e9 a fase que normalmente se denomina mofo mucoso. Por \u00faltimo, este mofo desenvolve un corpo frut\u00edfero formador de esporas, que superficialmente \u00e9 parecido aos esporocarpos dos fungos (por esa raz\u00f3n antes eran clasificados dentro dos fungos).\nBiolox\u00eda.\nAs amebas deste grupo denom\u00ednanse mixoamebas, e son c\u00e9lulas uninucleadas, haploides, que non presentan parede celular e que se alimentan por fagocitose. A part\u00edcula de alimento, xeralmente unha bacteria, \u00e9 introducida nun vac\u00faolo e dixerida por encimas hidrol\u00edticos. Esta \u00e9 unha das raz\u00f3ns polas que non se consideran fungos, xa que nestes \u00faltimos, as c\u00e9lulas pos\u00faen paredes celulares e a alimentaci\u00f3n se realiza por absorci\u00f3n. Cando hai auga no medio, a mixoameba pode diferenciarse nunha c\u00e9lula biflaxelada nadadora. As mixoamebas reprod\u00facense asexualmente por mitose e poden continuar proliferando de forma indefinida mentres haxa nutrientes e o medio ambiente contin\u00fae sendo favorable.\nCando as condici\u00f3ns cambian, f\u00f3rmase a fase de agregaci\u00f3n, dando lugar ao mofo mucoso. O modo en que se forma esta fase var\u00eda dependendo do grupo considerado. No grupo Myxogastrea, as mixoamebas act\u00faan como gametos fusion\u00e1ndose para dar lugar a un cigoto, cuxo n\u00facleo se divide repetidamente e a c\u00e9lula se constit\u00fae nunha gran masa protoplasm\u00e1tica e plurinucleada sen ning\u00fan tipo de parede, denominada plasmodio. Nos Dictyostelia, o agrupamento faise a partir de amebas individuais, form\u00e1ndose un pseudoplasmodio. No grupo dos Protostelia f\u00f3rmanse pequenos plasmodios multinucleados ou as c\u00e9lulas se mante\u00f1en individuais durante todas as etapas do ciclo vital.\nOs mofos mucilaxinosos poden atoparse nos chans h\u00famidos e escuros do bosque e tenden a crecer na madeira descomposta despois da precipitaci\u00f3n. Son limpadores que fagocitan bacterias, fungos, l\u00e9vedos e materia org\u00e1nica en descomposici\u00f3n, expulsando logo o material non aproveitable. Os mofos mucilaxinosos m\u00f3vense tipicamente a unha velocidade dun mil\u00edmetro por hora, a\u00ednda que alg\u00fans poden atinguir ata dous cent\u00edmetros por minuto.\nCando as condici\u00f3ns se volven desfavorables, o mofo mucilaxinoso se converte nun corpo frut\u00edfero, que cont\u00e9n esporas. As esporas son normalmente globosas, uninucleadas e haploides. Cando a espora xermina d\u00e1 lugar a unha mixoameba complet\u00e1ndose o ciclo.\nClasificaci\u00f3n.\nAntes eran considerados fungos polos mic\u00f3logos e amebas polos zo\u00f3logos, pero agora son considerados protistas unicontos do supergrupo Amoebozoa. Outros mofos mucosos son bicontos (e os fontic\u00falidos son opistocontos) e clasif\u00edcanse como labirintulomicetos, percolozoos acr\u00e1sidos (Excavata) ou cercozoos (Rhizaria). Por tanto, non todos os mofos mucosos son micetozoos.\nOs micetozoos div\u00eddense nos grupos dictiost\u00e9lidos, mixog\u00e1stridos, e protost\u00e9lidos.\nAs principais variaci\u00f3ns nas distintas clasificaci\u00f3ns actuais est\u00e1n no rango taxon\u00f3mico que se lle d\u00e1 aos Mycetozoa (nalgunhas clasificaci\u00f3ns son considerados un subreino). Tam\u00e9n hai diferenzas entre os nomes bot\u00e1nicos e zool\u00f3xicos (por exemplo, Echinosteliida ou Echinosteliales) ou nomes como Myxogastrea/Myxogastria, segundo a clasificaci\u00f3n que se siga.\nPor \u00faltimo, Mycomycota consid\u00e9rase \u00e1s veces como sin\u00f3nimo de Mycetozoa, pero para moitos os Mycomycota son s\u00f3 equivalentes ao grupo dos Myxogastria.\nO grupo m\u00e1is notable \u00e9 o dos micetozoos plasmodiais (ou acelulares) do grupo dos Myxogastrea, onde a fase de agregaci\u00f3n orixina unha ameba xigante con milleiros de n\u00facleos, denominada plasmodio. O plasmodio non est\u00e1 subdividido por membranas celulares, sen\u00f3n que forma unha masa \u00fanica de protoplasma rodeada por unha soa membrana externa (como unha soa c\u00e9lula grande). A maior\u00eda non pasa dalg\u00fans cent\u00edmetros de tama\u00f1o, pero os m\u00e1is grandes poden cubrir unha \u00e1rea de ata dous metros cadrados, o que os fai as c\u00e9lulas (concretamente plasmodios) m\u00e1is grandes co\u00f1ecidas. Moitos te\u00f1en cores brillantes e son amarelos, casta\u00f1os ou brancos. Baixo condici\u00f3ns de sequidade, rec\u00f3llense nunha masa da que xorden os corpos frut\u00edferos, que forman as esporas. Unha vez producidas as esporas, estas orixinan gametos biflaxelados ou ameboides que se fusionan en parellas para produciren novos plasmodios.\nOs micetozoos celulares ou Dictyostelia son amebas individuais, pero baixo condici\u00f3ns desfavorables forman unha masa multicelular denominada pseudoplasmodio. Esta emigra a unha nova localizaci\u00f3n, despois forma un corpo frut\u00edfero, xeralmente cun talo formado por amebas mortas. As esporas ent\u00f3n orixinan amebas novas.\nOutro grupo, formado por amebas uninucleadas, son os Protostelia que forman talos e se converten en esporas individualmente. Crese que poder\u00edan ser a orixe com\u00fan dos outros dous grupos, Myxogastrea e Dictyostelia, que anteriormente en funci\u00f3n da an\u00e1lise das secuencias de ARNr se consideraban non relacionados, pero que a comparaci\u00f3n de certos xenes de prote\u00ednas apoia un parentesco pr\u00f3ximo dos tres grupos e sit\u00faaos en Amoebozoa.\nAplicaci\u00f3ns en investigaci\u00f3n.\nOs dictiost\u00e9lidos util\u00edzanse como exemplos de comunicaci\u00f3n e diferenciaci\u00f2n celular, e poden proporcionar un modelo de como se puideron orixinar os orgnismos multicelulares.\nOs mofos mucosos como \"Physarum polycephalum\" son \u00fatiles para estudar as correntes citoplasm\u00e1ticas. Tam\u00e9n se utilizaron para estudar a bioqu\u00edmica da mitose, xa que todos os n\u00facleos dun plasmodio de tama\u00f1o medio se dividen sincronicamente. Observouse que poden encontrar a sa\u00edda de labirintos ao estenderse e elixir o cami\u00f1o m\u00e1is curto, o que \u00e9 un interesante exemplo de procesamento da informaci\u00f3n sen ter sistema nervioso. Os seus plasmodios tam\u00e9n se utilizaron para estudar a xen\u00e9tica da fusi\u00f3n asexual. O tama\u00f1o xigante dos plasmodios permite unha doada avaliaci\u00f3n da fusi\u00f3n celular parcial ou completa.\nEn 2006, os investigadores das universidades de Southampton e Kobe informaron que constru\u00edran un robot que estaba dirixido remotamente polo micetozoo \"Physarum\" (sensible \u00e1 luz), que o levaba cara a zonas escuras (similares ao h\u00e1bitat do micetozoo)."}
{"id": "218011", "revid": "27155", "url": "https://gl.wikipedia.org/wiki?curid=218011", "title": "Mycetozoa", "text": ""}
{"id": "218012", "revid": "27155", "url": "https://gl.wikipedia.org/wiki?curid=218012", "title": "Micetozoo", "text": ""}
{"id": "218013", "revid": "89787", "url": "https://gl.wikipedia.org/wiki?curid=218013", "title": "H\u00f3spede", "text": "En biolox\u00eda ch\u00e1mase h\u00f3spede, hospedeiro ou hospedador aquel organismo que alberga outro no seu interior ou que o porta sobre si, ben sexa nunha simbiose, ou como parasito, comensal ou mutualista.\nTipos de h\u00f3spedes e as s\u00faas interacci\u00f3ns.\nC\u00f3mpre falar de h\u00f3spede sempre que haxa unha relaci\u00f3n de dependencia dun sistema biol\u00f3xico (un ser vivo ou un virus) respecto a outro sobre o que habita, xa sexa de maneira continua, xa sexa de forma temporal. Isto pode ocorrer en interacci\u00f3ns pr\u00f3ximas dos seguintes tipos:\nTipos de h\u00f3spedes no parasitismo.\nFalando de parasitos, ch\u00e1mase \"h\u00f3spede primario\" a aquel onde desenvolve a maior parte da s\u00faa existencia e, sobre todo, o seu crecemento. Ch\u00e1mase \"h\u00f3spede secundario\" ao que alberga ao parasito s\u00f3 nunha fase inicial do seu crecemento, case sempre en relaci\u00f3n coa s\u00faa dispersi\u00f3n e para facilitar o seu ingreso no h\u00f3spede primario. Por exemplo, os nematodos do x\u00e9nero \"Anisakis\", que producen anisaqu\u00edase en humanos, fano porque os seus h\u00f3spedes primarios naturais son mam\u00edferos mari\u00f1os, de fisiolox\u00eda parecida \u00e1 humana, mentres que os h\u00f3spedes secundarios son, en momentos sucesivos do seu desenvolvemento, pequenos crust\u00e1ceos inicialmente, e logo peixes, cando devoran aos primeiros. A infestaci\u00f3n de cet\u00e1ceos ou de seres humanos prod\u00facese cando comen os peixes. Outro exemplo \u00e9 o das especies de \"Plasmodium\" que infectan aos seres humanos, protistas apicomplexos que producen a malaria, caso no que el h\u00f3spede secundario \u00e9 un mosquito do x\u00e9nero \"Anopheles\", que act\u00faa como vector da enfermidade.\nEn funci\u00f3n da s\u00faa \"utilidade para o parasito\" existen varios tipos de h\u00f3spedes:\nUn \"h\u00f3spede reservorio\" \u00e9 o que alberga, en tanto que h\u00f3spede primario, a un axente infeccioso ou parasito que pode invadir ocasionalmente tam\u00e9n o organismo humano ou o dunha especie de interese econ\u00f3mico. Prod\u00facese un salto desde a orixe de zoonoses, enfermidades procedentes de animais e, ocasionalmente, de enfermidades infecciosas emerxentes, cando o axente ou parasito adquire a habilidade de pasar directamente duns seres humanos a outros. Sabemos hoxe que os reservorios dos que proceden as epidemias humanas iniciais de gripe son aves, ou que as d\u00faas formas do VIH, que producen a sida, saltaron \u00e1 especie humana desde monos africanos."}
{"id": "218014", "revid": "12452", "url": "https://gl.wikipedia.org/wiki?curid=218014", "title": "Hospedador", "text": ""}
{"id": "218015", "revid": "12452", "url": "https://gl.wikipedia.org/wiki?curid=218015", "title": "Hospedante", "text": ""}
{"id": "218017", "revid": "56817", "url": "https://gl.wikipedia.org/wiki?curid=218017", "title": "El Combate", "text": "El Combate foi o nome de varias publicaci\u00f3ns:"}
{"id": "218018", "revid": "56817", "url": "https://gl.wikipedia.org/wiki?curid=218018", "title": "El Combate (Monforte de Lemos)", "text": "El Combate foi un semanario que se publicou en Monforte de Lemos en 1934.\nHistoria e caracter\u00edsticas.\nSubtitulado \"Semanario defensor de los intereses locales\", apareceu o 23 de setembro de 1934. Fundado e dirixido por Jes\u00fas Ramos Rodr\u00edguez. Publicaci\u00f3n conservadora e cat\u00f3lica, \u00f3rgano de expresi\u00f3n da Federaci\u00f3n de Sindicatos Agrarios, controlada por Antonio Maseda Bourio. Entre os seus colaboradores figuraron Leandro Carr\u00e9 Alvarellos e Rosendo Vila Fern\u00e1ndez. Publicou un poema de Germ\u00e1n V\u00e1zquez dedicado a Castelao e B\u00f3veda, e outro de Anuncia Lorenzo Abella. Deixou de publicarse o 9 de decembro de 1934 co n\u00famero 14."}
{"id": "218019", "revid": "2566061", "url": "https://gl.wikipedia.org/wiki?curid=218019", "title": "Haller", "text": ""}
{"id": "218020", "revid": "56817", "url": "https://gl.wikipedia.org/wiki?curid=218020", "title": "Hospedaxe", "text": "Hospedaxe pode referirse a:"}
{"id": "218021", "revid": "88215", "url": "https://gl.wikipedia.org/wiki?curid=218021", "title": "Roger Espinoza", "text": "Roger Espinoza Ram\u00edrez, nado o 25 de outubro de 1986 en Puerto Cort\u00e9s, \u00e9 un futbolista hondure\u00f1o. Xoga de defensa ou centrocampista e o seu equipo actual \u00e9 o Sporting Kansas City."}
{"id": "218022", "revid": "1888", "url": "https://gl.wikipedia.org/wiki?curid=218022", "title": "El Combate (A Coru\u00f1a)", "text": "El Combate foi un semanario que se publicou na Coru\u00f1a entre 1901 e 1903.\nHistoria e caracter\u00edsticas.\nApareceu en febreiro de 1901. Semanario republicano. Estivo dirixido un tempo por Eumenio Rodr\u00edguez Rodr\u00edguez. Conti\u00f1a artigos asinados por co\u00f1ecidos pol\u00edticos republicanos como Joaqu\u00edn Costa, Francesc Pi i Margall, Alejandro Lerroux ou Emilio Castelar, e outros artigos de Ant\u00f3n Vilar Ponte, Vicente Blasco Ib\u00e1\u00f1ez ou \u00c9mile Zola. Tam\u00e9n contou coas colaboraci\u00f3ns de Fernando Halc\u00f3n, Alfredo Calder\u00f3n, Emilio Men\u00e9ndez Pallar\u00e9s, Rodr\u00edguez de la Hermida, Manuel S\u00e1nchez Roel e V\u00edctor Osc\u00e1riz. Publicaci\u00f3n de marcado car\u00e1cter pol\u00edtico, na maior parte dos seus n\u00fameros trataba acontecementos da vida pol\u00edtica galega e nacional. Foi continuado por \"Tierra Gallega\"."}
{"id": "218025", "revid": "98629", "url": "https://gl.wikipedia.org/wiki?curid=218025", "title": "Domingo Cubeiro", "text": "Domingo Cubeiro, nado en Gandar\u00edo (Bergondo) en 1892 e finado en Buenos Aires en xaneiro de 1968, foi un xornalista galego.\nTraxectoria.\nEmigrou de novo a Arxentina. Formou parte da directiva da sociedade A Terra fundada en Buenos Aires en 1917. En 1924 trasladouse aos Estados Unidos onde viviu alg\u00fans anos. Colaborou en \"C\u00e9ltiga\" e en \"La Prensa\" de Nova York e foi correspondente nesa cidade da revista \"Claridad\". Regresou a Arxentina en 1930, pero viaxou de novo aos Estados Unidos a finais dos anos trinta, onde coincidiu con Ram\u00f3n Su\u00e1rez Picallo e Castelao. Nos anos vinte f\u00edxose comunista, pero despois mant\u00edvose nunha postura independente sen abandonar o marxismo. Foi dirixente da Federaci\u00f3n de Sociedades Gallegas Agrarias y Culturales da que foi membro da comisi\u00f3n de prensa (1938-1947 e 1955-1959) e escribiu en \"Galicia\" de forma habitual dende 1938 utilizando o pseud\u00f3nimo Gandar\u00edo, peri\u00f3dico que chegou a dirixir. Socialista contrario ao galeguismo, despois da Guerra Civil estivo moi influ\u00eddo polas posici\u00f3ns do PCE.\nVida persoal.\nCasou con Modesta Ramos que finou en 1951, e logo volveu casar con Mar\u00eda F. Vignale."}
{"id": "218026", "revid": "5863", "url": "https://gl.wikipedia.org/wiki?curid=218026", "title": "Hostalar\u00eda", "text": "Hostalar\u00eda ou hostaler\u00eda \u00e9 o nome xen\u00e9rico das actividades econ\u00f3micas consistentes na prestaci\u00f3n de servizos ligados ao aloxamento e a alimentaci\u00f3n espor\u00e1dicos, moi usualmente ligados ao turismo.\nOs establecementos comerciais dedicados a estas actividades (a ambas conxuntamente ou a unha delas por separado) reciben distintos nomes, segundo a s\u00faa categor\u00eda ou a s\u00faa finalidade, a\u00ednda que as denominaci\u00f3ns oficiais adoitan depender da regulamentaci\u00f3n local, que os clasifica con criterios urban\u00edsticos, sanitarios, impositivos ou de seguridade. Entre outras denominaci\u00f3ns est\u00e1n as de: hoteis, hostais, paradores, pensi\u00f3ns, albergues xuven\u00eds, casas rurais, bares, tabernas, adegas, bodeg\u00f3ns, restaurantes, casas de comidas etc.\nAlg\u00fans se especializan nalg\u00fan tipo de comida ou bebida: hamburguesar\u00edas, pizzar\u00edas, xeadar\u00edas, cervexar\u00edas, chocolatar\u00edas etc. Outros, inicialmente especializados, diversific\u00e1ronse para ofrecer todo tipo de consumici\u00f3ns, como as cafetar\u00edas ou os sal\u00f3ns de t\u00e9.\nCando se combinan con outro tipo de servizos ou atracci\u00f3ns, os establecementos hostaleiros poden entrar noutro tipo de categor\u00edas, como as actividades de ocio (discotecas etc.). Tampouco adoitan considerarse \"hostalar\u00eda\" o servizo de comida a domicilio. Si adoita considerarse equivalente \u00e1 \"hostalar\u00eda\" a actividade dos apartamentos tur\u00edsticos (especialmente os apartohoteis ou os apartamentos localizados nun complexo tur\u00edstico ou similar), a\u00ednda que non se adoite considerar \"hostalar\u00eda\" o arrendamento de inm\u00f3beis para residencia habitual.\nOs servizos hostaleiros ligados a actividades como a sanitaria (hospitais) ou a educativa (colexios maiores) \u00e1s veces consid\u00e9ranse e xesti\u00f3nanse separadamente, e outras consid\u00e9ranse e xesti\u00f3nanse conxuntamente coa actividade principal.\nOs cruceiros son actividades que combinan o transporte coa hostalar\u00eda, o que en menor medida ten lugar no ferrocarril (\"wagon-lit\" ou coche-cama; vag\u00f3n-restaurante) e na aviaci\u00f3n comercial (diferentes comodidades para os pasaxeiros, como comidas, bebidas e dispositivos para facilitar o descanso e o sono nos asentos)."}
{"id": "218028", "revid": "72012", "url": "https://gl.wikipedia.org/wiki?curid=218028", "title": "Hostaler\u00eda", "text": ""}
{"id": "218029", "revid": "98629", "url": "https://gl.wikipedia.org/wiki?curid=218029", "title": "Lerio", "text": "Jos\u00e9 Francisco Garc\u00eda Varela, co\u00f1ecido como Lerio, nado en Carballo o 6 de novembro de 1956, \u00e9 un exfutbolista galego. Xogaba de centrocampista.\nTraxectoria.\nDebutou na tempada 1978\u201379 co Deportivo da Coru\u00f1a en Segunda Divisi\u00f3n da man de Luis Su\u00e1rez, adestrador do equipo branquiazul. O seu primeiro partido foi o 31 de decembro de 1978 contra o Real Murcia a domicilio, que rematou en derrota (1\u20130). Esa campa\u00f1a xogar\u00eda un total de 7 partidos, sen lograr ning\u00fan gol.\nEn 2006 xogou no combinado dos veteranos nos actos de celebraci\u00f3n do Centenario do Deportivo."}
{"id": "218030", "revid": "98629", "url": "https://gl.wikipedia.org/wiki?curid=218030", "title": "Miguel \u00c1ngel Garc\u00eda Su\u00e1rez", "text": "Miguel \u00c1ngel Garc\u00eda Su\u00e1rez, nado o 5 de agosto de 1964 en Xix\u00f3n, \u00e9 un exfutbolista espa\u00f1ol. Xogaba de defensa.\nTraxectoria.\nNa tempada 1992\u201393 formou parte do equipo do CD Lugo que xogou en Segunda Divisi\u00f3n, descendendo ao final da mesma. Nesta campa\u00f1a disputou 24 partidos e recibiu 2 tarxetas amarelas."}
{"id": "218032", "revid": "6939", "url": "https://gl.wikipedia.org/wiki?curid=218032", "title": "Anter\u00eddeo", "text": ""}
{"id": "218037", "revid": "43749", "url": "https://gl.wikipedia.org/wiki?curid=218037", "title": "Arquebacteria", "text": ""}
{"id": "218039", "revid": "89787", "url": "https://gl.wikipedia.org/wiki?curid=218039", "title": "Acetilcolina", "text": "A acetilcolina (\u00e1s veces abreviada como ACh) \u00e9 un i\u00f3n poliat\u00f3mico org\u00e1nico formado por unha mol\u00e9cula de colina unida a un grupo acetilo por enlace \u00e9ster , que act\u00faa como neurotransmisor dos sistemas nerviosos central e perif\u00e9rico do home e moitos organismos. A acetilcolina \u00e9 un dos moitos neurotransmisores do sistema nervioso aut\u00f3nomo e o \u00fanico neurotransmisor que se usa na divisi\u00f3n motora do sistema nervioso som\u00e1tico (as neuronas sensoriais utilizan o glutamato e varios p\u00e9ptidos nas s\u00faas sinapses). A acetilcolina \u00e9 tam\u00e9n o principal neurotransmisor en todos os ganglios aut\u00f3nomos.\nNo tecido card\u00edaco a neurotransmisi\u00f3n con acetilcolina ten efecto inhibitorio, polo que baixa a frecuencia card\u00edaca. Por\u00e9n, a acetilcolina tam\u00e9n se comporta como un neurotransmisor excitatorio nas uni\u00f3ns neuromusculares do m\u00fasculo esquel\u00e9tico.\nHistoria.\nA acetilcolina foi identificada en 1914 por Henry Hallett Dale polas s\u00faas acci\u00f3ns sobre o tecido card\u00edaco. Foi confirmada como neurotransmisor por Otto Loewi, que inicialmente lle dera a esta substancia o nome de Vagusstoff porque a liberaba o nervio vago. Ambos os dous recibiron o premio Nobel de Medicina de 1936 polo seu traballo. A acetilcolina foi o primeiro neurotransmisor que foi identificado.\nQu\u00edmica.\nA acetilcolina pode describirse quimicamente como un \u00e9ster do \u00e1cido ac\u00e9tico e a colina coa f\u00f3rmula CH3COOCH2CH2N+(CH3)3. Esta estrutura refl\u00edctese no seu nome sistem\u00e1tico, \"2-acetoxi-N,N,N-trimetiletanaminio\". Os seus receptores te\u00f1en unhas constantes elevadas de uni\u00f3n.\nFunci\u00f3n.\nA acetilcolina ten funci\u00f3ns como neuromodulador tanto no sistema nervioso perif\u00e9rico coma no central.\nNo sistema nervioso perif\u00e9rico, a acetilocolina activa os m\u00fasculos, e \u00e9 un neurotransmisor importante no sistema nervioso aut\u00f3nomo.\nNo sistema nervioso central, a acetilcolina e as neuronas asociadas forman o sistema neurotransmisor, chamado sistema colin\u00e9rxico, que tende a causar acci\u00f3ns antiexcitatorias.\nNo sistema nervioso perif\u00e9rico.\nNo sistema nervioso perif\u00e9rico, a acetilcolina activa os m\u00fasculos, e \u00e9 un neurotransmisor importante do sistema nervioso aut\u00f3nomo.\nCando a acetilcolina se une aos receptores de acetilcolina nas fibras do m\u00fasculo esquel\u00e9tico, abre as canles de sodio reguladas por ligando na membrana celular. Os i\u00f3ns sodio entran despois na c\u00e9lula muscular, iniciando unha secuencia de pasos que finalmente producen a contracci\u00f3n muscular. A\u00ednda que a acetilcolina induce a contracci\u00f3n do m\u00fasculo esquel\u00e9tico, act\u00faa por medio de varios tipos de receptores (muscar\u00ednicos) para \"inhibir\" a contracci\u00f3n das fibras do m\u00fasculo card\u00edaco.\nNo sistema nervioso aut\u00f3nomo, a acetilcolina lib\u00e9rase nos seguintes lugares:\nNo sistema nervioso central.\nNo sistema nervioso central, a acetilcolina ten varios efectos como neuromodulador sobre a plasticidade, excitaci\u00f3n e sistema de recompensa. A acetilocolina ten un importante papel no reforzamento das percepci\u00f3ns sensoriais cando se desperta e para manter a atenci\u00f3n.\nDanos no sistema colin\u00e9rxico (produtor de acetilcolina) do cerebro foron asociados con d\u00e9ficits de memoria asociados coa enfermidade de Alzheimer.\nA acetilcolina promove os movementos oculares r\u00e1pidos no sono.\nEstrutura.\nA acetilcolina e as neuronas asociadas forman un sistema neurotransmisor, o sistema colin\u00e9rxico do tronco cerebral e prosenc\u00e9falo basal que proxecta ax\u00f3ns a moitas \u00e1reas do cerebro. No tronco cerebral orix\u00ednase no n\u00facleo pedunculopontino e n\u00facleos tegmentais dorsolaterais co\u00f1ecidos conxuntamente como a \u00e1rea do tegmento mesopontino ou complexo pontomesencefalotegmental. No prosenc\u00e9falo basal, orix\u00ednase no n\u00facleo \u00f3ptico basal de Meynert e n\u00facleo septal medial:\nAdem\u00e1s, a acetilcolina act\u00faa como un importante transmisor \"interno\" no corpo estriado, que \u00e9 parte dos ganglios basais. Est\u00e1 relacionado por un gran conxunto de interneuronas con dendritas lisas co\u00f1ecidas como \"neuronas activas t\u00f3nicas\" ou TANs.\nPlasticidade.\nA acetilcolina est\u00e1 implicada na plasticidade sin\u00e1ptica, especificamente na aprendizaxe e memoria a curto prazo.\nA acetilcolina potencia a amplitude dos potenciais sin\u00e1pticos seguindo a potenciaci\u00f3n a longo prazo en moitas rexi\u00f3ns, como a circunvoluci\u00f3n dentada, CA1, c\u00f3rtex piriforme, e neoc\u00f3rtex. Este efecto ocorre moi probablemente por correntes potenciadores a trav\u00e9s dos receptores de NMDA ou indirectamente suprimindo a adaptaci\u00f3n neural.\nExcitabilidade e inhibici\u00f3n.\nA acetilcolina tam\u00e9n ten o efecto sobre as neuronas de causar unha lenta despolarizaci\u00f3n ao bloquear as correntes tonicamente activas de K+, que incrementan a excitabilidade neuronal. Alternativamente, a acetilcolina pode activar condutancias non espec\u00edficas de cati\u00f3ns para excitar directamente \u00e1s neuronas. Un efecto sobre os receptores muscar\u00ednicos de acetilcolina M4 postsin\u00e1pticos \u00e9 abrir un canal de potasio rectificante entrante (\"inward-rectifier potassium ion channel\" ou Kir) e causar inhibici\u00f3n. A influencia da acetilcolina sobre tipos espec\u00edficos de neuronas pode depender da duraci\u00f3n da estimulaci\u00f3n colin\u00e9rxica. Por exemplo, a exposici\u00f3n transitoria \u00e1 acetilcolina (ata de varios segundos) pode inhibir as neuronas piramidais corticais por medio dos receptores muscar\u00ednicos M1 que est\u00e1n ligados \u00e1s subunidades alfa da prote\u00edna G do tipo Gq. A activaci\u00f3n do receptor M1 pode inducir a liberaci\u00f3n de calcio dos seus dep\u00f3sitos intracelulares, o cal despois activa unha condutancia de potasio activada por calcio, que inhibe o disparo de impulsos nerviosos nas neuronas piramidais. Por outra parte, a activaci\u00f3n dos receptores M1 t\u00f3nicos \u00e9 fortemente excitatoria. As\u00ed, a acetilcolina que act\u00faa nun tipo de receptor pode ter m\u00faltiples efectos sobre a mesma neurona postsin\u00e1ptica, dependendo da duraci\u00f3n da activaci\u00f3n do receptor. Experimentos recentes en comportamento animal demostraron que as neuronas corticais experimentan cambios tanto transitorios coma permanentes nos niveis locais de acetilcolina durante o comportamento por detecci\u00f3n de sinal (\"cue-detection\").\nNo c\u00f3rtex cerebral, a cetilcolina t\u00f3nica inhibe a capa 4 de neuronas espi\u00f1osas medias, as principais dianas dos impulsos talamocorticais mentres se excitan as c\u00e9lulas piramidais nas capas 2/3 e 5. Isto elimina os impulsos sensoriais febles na capa 4 e amplifica os impulsos que chegan \u00e1s capas 2/3 e L5 dos microcircu\u00edtos excitatorios. Como resultado, estes efectos espec\u00edficos de capa da acetilcolina poder\u00edan funcionar mellorando a proporci\u00f3n de sinal de ru\u00eddo do procesamento cortical. Ao mesmo tempo, a acetilcolina act\u00faa a trav\u00e9s dos receptores nicot\u00ednicos excitando certos grupos de interneuronas inhibitorias no c\u00f3rtex, que posteriormente moderan a actividade cortical.\nPapel na toma de decisi\u00f3ns.\nUnha funci\u00f3n ben co\u00f1ecida da acetilcolina no c\u00f3rtex \u00e9 incrementar a sensibilidade aos est\u00edmulos sensoriais, unha forma de aumentar a atenci\u00f3n. Os incrementos f\u00e1sicos de acetilcolina durante a estimulaci\u00f3n visual, auditivos e somatosensoriais incrementan a frecuencia de \"disparo\" das neuronas nos correspondentes c\u00f3rtex sensoriais primarios. Cando as neuronas colin\u00e9rxicas no prosenc\u00e9falo basal se lesionan, a capacidade dos animais de detectaren os sinais visuais vese afectada de forma intensa e persistente. Nese mesmo estudo, a capacidade dos animais de rexeitaren correctamente ensaios sen obxectivo (\"non-target\") non era afectada, o que apoia a interpretaci\u00f3n de que a acetilcolina f\u00e1sica facilita a sensibilidade aos est\u00edmulos. Observando os efectos da acetilcoina nas conexi\u00f3ns talamocorticais, que son unha v\u00eda co\u00f1ecida de informaci\u00f3n sensorial, comprobouse que a aplicaci\u00f3n in vitro do agonista colin\u00e9rxico carbacol no c\u00f3rtex auditivo dos ratos aumentaba a actividade talamocortical. Ademais, Gil et al. (1997) aplicarun un agonista colin\u00e9rxico diferente, a nicotina, e encontraron que a actividade aumentaba nas sinapses talamocorticais. Este descubrimento proporciona m\u00e1is evidencias do papel facilitador da acetilcolina na transmisi\u00f3n de informaci\u00f3n sensorial desde o t\u00e1lamo a rexi\u00f3ns selectivas do c\u00f3rtex.\nUnha funci\u00f3n adicional suxerida para a acetilcolina no c\u00f3rtex \u00e9 a supresi\u00f3n da transmisi\u00f3n da informaci\u00f3n intracortical. Gil et al. (1997) aplicaron o agonista colin\u00e9rxico muscarina a capas neocorticais e encontraron que se deprim\u00edan os potenciais possin\u00e1pticos excitatorios entre as sinapses intracorticais. A aplicaci\u00f3n in vitro do agonista colin\u00e9rxico carbacol ao c\u00f3rtex auditivo do rato suprim\u00eda tam\u00e9n a actividade intracortical. O rexistro \u00f3ptico cunha tinguidura sensible \u00e1 voltaxe en preparaci\u00f3ns de c\u00f3rtex visual de ratas demostraron unha supresi\u00f3n significativa na extensi\u00f3n intracortical da excitaci\u00f3n en presenza de acetilcolina.\nAlgunhas formas de aprendizaxe e plasticidade no c\u00f3rtex parecen depender da presenza da acetilcolina. Bear et al. (1986) encontraron que o t\u00edpico remapeo sin\u00e1ptico no c\u00f3rtex estriado (visual) que ocorre durante a deprivaci\u00f3n monocular reduc\u00edase cando hai unha diminuci\u00f3n das proxecci\u00f3ns colin\u00e9rxicas a esa rexi\u00f3n do c\u00f3rtex. Kilgard et al. (1998) encontraron que a estimulaci\u00f3n repetida do prosenc\u00e9falo basal, que \u00e9 unha fonte primaria de neuronas de acetilcolina, acompa\u00f1ado coa presentaci\u00f3n dun ton a unha frecuencia espec\u00edfica, orixinaba o remapeo do c\u00f3rtex auditivo para axeitarse mellor ao procesamento dese ton. Baskerville et al. (1996) investigaron o papel da acetilcolina na plasticidade dependente da experiencia ao deprimir os impulsos colin\u00e9rxicos en certas zonas da capa catro do c\u00f3rtex somatosensorial das ratas. Os animais con diminuci\u00f3n colin\u00e9rxica ti\u00f1an unha cantidade significativamente reducida de plasticidade de emparellar as sensaci\u00f3ns dos seus bigotes. Ademais das \u00e1reas corticais, Crespo et al. (2006) encontraron que a activaci\u00f3n de receptores nicot\u00ednicos e muscar\u00ednicos no n\u00facleo accumbens \u00e9 necesario para a adquisici\u00f3n de determinadas tarefas.\nA acetilcolina tam\u00e9n infl\u00fae nos resultados de ensaios sobre inseguridade esperada no ambiente (\"expected uncertainty in the environment\") realizados en primates con niveis alterados farmacoloxicamente (por exemplo en Witte et al., 1997) e cirurxicamente (por exemplo en Voytko et al., 1994) de acetilcolina. O resultado foi atopado tam\u00e9n na enfermidade de Alzheimer (Parasuraman et al., 1992) e en fumadores despois do consumo de nicotina (un agonista da acetilcolina)..\nS\u00edntese e degradaci\u00f3n.\nA acetilcolina sintet\u00edzase en certas neuronas polos encimas colina acetiltransferase a partir dos compostos colina e acetil-CoA. As neuronas colin\u00e9rxicas poden producir acetilcolina e almacenala en ves\u00edculas. Un exemplo de \u00e1rea central colin\u00e9rxica \u00e9 o n\u00facleo basal de Meynert no prosenc\u00e9falo.\nO encima acetilcolinesterase converte a acetilcolina nos metabolitos inactivos colina e acetato. Este encima \u00e9 abundante na fenda sin\u00e1ptica, e o seu papel na rapidez da eliminaci\u00f3n (aclaramento) da acetilcolina libre na sinapse \u00e9 esencial para a correcta funci\u00f3n muscular. Certas neurotoxinas funcionan inhibindo a acetilcolinesterase, orixinando un exceso de acetilcolina na uni\u00f3n neuromuscular, causando a par\u00e1lise dos m\u00fasculos necesarios para a respiraci\u00f3n e parando o latexo card\u00edaco.\nReceptores.\nHai d\u00faas clases de receptores de acetilcolina, os receptores nicot\u00ednicos da acetilcolina (nAChR) e os receptores muscar\u00ednicos da acetilcoina (mAChR). Foron nomeados polo ligando usado para activar os receptores.\nNicot\u00ednicos.\nOs receptores nicot\u00ednicos da acetilcolina son receptores ionotr\u00f3picos permeables ao i\u00f3ns sodio, potasio, e calcio. Son estimulados pola nicotina e a acetilcolina. Hai dous grandes tipos, o de tipo muscular e o de tipo neuronal. O primeiro pode ser bloqueado selectivamente polo curare e o \u00faltimo polo hexametonio. A principal localizaci\u00f3n dos receptores nicot\u00ednicos son as placas motoras terminais do m\u00fasculo, ganglios aut\u00f3nomos simp\u00e1ticos e parasimp\u00e1ticos, e no sistema nervioso central.\nMiastenia gravis.\nA doenza miastenia gravis, caracterizada por debilidade muscular e fatiga, ocorre cando o corpo produce de forma inapropiada anticorpos contra os receptores nicot\u00ednicos da acetilcolina, e deste modo inhibe a correcta transmisi\u00f3n de sinais por acetilcolina. Co tempo, a placa motora terminal queda destru\u00edda. As drogas que inhiben competitivamente a acetilcolinesterase (como neostigmina, fisostigmina, ou a piridostigmina) son efectivas no tratamento deste trastorno, xa que permiten que a acetilcolina liberada endoxenamente te\u00f1a m\u00e1is tempo para interaccionar cos seus respectivos receptores antes de ser inactivada pola acetilcolinesterase na uni\u00f3n comunicante.\nMuscar\u00ednicos.\nOs receptores muscar\u00ednicos son metabotr\u00f3picos, e afectan \u00e1s neuronas durante un longo lapso de tempo. Est\u00e1n estimulados por muscarina e acetilcolina, e bloqueados por atropina. Os receptores muscar\u00ednicos enc\u00f3ntranse no sistema nervioso central e no perif\u00e9rico, no coraz\u00f3n, pulm\u00f3ns, tracto xenitourinario superior e gl\u00e1ndulas sudor\u00edparas. Os extractos da planta \"Atropa belladonna\" conte\u00f1en atropina, e este bloqueante dos receptores muscar\u00ednicos da acetilcolina dilata as pupilas. Agora, a acetilcolina util\u00edzase \u00e1s veces na cirurx\u00eda das cataratas para producir unha r\u00e1pida constrici\u00f3n da pupila. Debe ser administrada intraocularmente porque a colinesterase corneal metaboliza a acetilcolina administrada topicamente antes de que difunda no ollo. Drogas similares util\u00edzanse para inducir a midr\u00edase (dilataci\u00f3n pupilar), na resucitaci\u00f3n cardiopulmonar e en moitas outras situaci\u00f3ns.\nDrogas que act\u00faan sobre o sistema colin\u00e9rxico.\nBloquear, dificultar ou imitar a acci\u00f3n da acetilcolina ten moitos usos en medicina. As drogas que act\u00faan sobre o sistema da acetilcolina son agonistas dos receptores, que estimulan o sistema, ou antagonistas, que o inhiben.\nAgonistas/antagonistas dos receptores de acetilcolina.\nOs agonistas e antagonistas dos rceptores de acetilcolina poden tam\u00e9n ter un efecto directo sobre os receptores ou exerceren os seus efectos indirectamente; por exemplo, afectando ao encima acetilcolinesterase, que degrada o ligando do receptor. Os agonistas incrementan o nivel de activaci\u00f3n do receptor, e os antagonistas red\u00faceno.\nTrastornos asociados.\nOs agonistas dos receptores de acetilcolina util\u00edzanse para tratar a miastenia gravis e a enfermidade de Alzheimer.\nEnfermidade de Alzheimer.\nComo os receptores de acetilcolina \u03b14\u03b22 est\u00e1n reducidos no Alzheimer, as drogas que inhiben a acetilcolinesterase, como a galantamina hidrobromuro (un inhibidor da colinesterase reversible e competitivo), util\u00edzanse comunmente no seu tratamento.\nAcci\u00f3n directa.\nSon drogas que imitan \u00e1 acetilcolina no receptor. En doses baixas, estimulan os receptores, en doses altas adorm\u00e9cenos debido ao bloqueo da despolarizaci\u00f3n.\nInhibidores da colinesterase.\nA maior\u00eda dos agonistas dos receptores da acetilcolina que act\u00faan indirectamente funcionan inhibindo o encima acetilcolinesterase. A acumulaci\u00f3n resultante de acetilcolina causa a continua estimulaci\u00f3n dos m\u00fasculos, gl\u00e1ndulas, e sistema nerviosos central.\nSon bos exemplos de inhibidores encim\u00e1ticos, e incrementan a acci\u00f3n da acetilcolina atrasando a s\u00faa degradaci\u00f3n; alg\u00fans foron usados como axentes nerviosos (Sar\u00edn e o gas nervioso axente VX) ou pesticidas (organofosfatos e os carbamatos). No uso cl\u00ednico, admin\u00edstranse para reverter a acci\u00f3n dos relaxantes musculares, para tratar a miastenia gravis, e para tratar os s\u00edntomas da enfermidade de Alzheimer (rivastigmina, que incrementa a actividade colin\u00e9rxica no cerebro).\nReversible.\nAs seguintes substancias inhiben reversiblemente o encima acetilcolinesterase (que degrada a acetilcolina), e deste modo incrementan os niveis de acetilcolina.\nIrreversible.\nInhiben semipermanentemente o encima acetilcolinesterase.\nAs v\u00edtimas dos axentes nerviosos que conte\u00f1en organofosfatos xeralmente morren de asfixia, xa que non poden relaxar o seu m\u00fasculo diafragma."}
{"id": "218058", "revid": "56817", "url": "https://gl.wikipedia.org/wiki?curid=218058", "title": "Bergaza", "text": "O top\u00f3nimo galego Bergaza pode referirse a:"}
{"id": "218072", "revid": "92340", "url": "https://gl.wikipedia.org/wiki?curid=218072", "title": "Lee Myung-bak", "text": "Lee Myung-bak (hangul: \uc774\uba85\ubc15, hanja: \u674e\u660e\u535a, romanizaci\u00f3n revisada: I Myeongbak, McCune-Reischauer: I My\u01d2ngbak), nado o 19 de decembro de 1942, \u00e9 un pol\u00edtico e empresario surcoreano. Na actualidade \u00e9 o 17\u00ba presidente de Corea do Sur, cargo que ocupa desde 2008. Tam\u00e9n foi alcalde de Se\u00fal entre 2002 e 2006."}
{"id": "218073", "revid": "22570", "url": "https://gl.wikipedia.org/wiki?curid=218073", "title": "Syngman Rhee", "text": "Syngman Rhee (coreano: \uc774\uc2b9\ub9cc; \u674e\u627f\u6669), nado o 18 de abril de 1875 e finado o 19 de xullo de 1965, foi un pol\u00edtico e activista da independencia surcoreana. Foi presidente de Corea do Sur dende o 24 de xullo de 1945 ata o 26 de abril de 1960."}
{"id": "218074", "revid": "23204", "url": "https://gl.wikipedia.org/wiki?curid=218074", "title": "Lee See-young", "text": "Lee See-young (coreano: \uc774\uc2dc\uc601; hanja: \u674e\u59cb\u69ae), nado o 3 de decembro de 1868 e finado o 19 de abril de 1953, foi un pol\u00edtico e activista da independencia surcoreana.\nTraxectoria.\nFoi o primeiro vicepresidente de Corea do Sur, dende o 24 de xullo de 1945 ata o 9 de maio de 1951."}
{"id": "218084", "revid": "6939", "url": "https://gl.wikipedia.org/wiki?curid=218084", "title": "Hospedeiro", "text": ""}
{"id": "218086", "revid": "22570", "url": "https://gl.wikipedia.org/wiki?curid=218086", "title": "Tio\u00e9ter", "text": "Un tio\u00e9ter \u00e9 un grupo funcional da qu\u00edmica de compostos organosulfurados do tipo C-S-C como se mostra na figura, \u00e9 dicir, est\u00e1 formado por unha ponte de xofre entre d\u00faas cadeas carbonadas (R-S-R'). Como moitos outros compostos que conte\u00f1en sulfuros, os tio\u00e9teres son vol\u00e1tiles e te\u00f1en mal cheiro. Un tio\u00e9ter \u00e9 parecido a un \u00e9ter pero cont\u00e9n un \u00e1tomo de xofre (S) en vez de os\u00edxeno (O). O feito de que o os\u00edxeno e o xofre estean no mesmo grupo da t\u00e1boa peri\u00f3dica suxire que as propiedades qu\u00edmicas dos tio\u00e9teres son parecidas \u00e1s dos \u00e9teres.\nAlg\u00fans compostos biol\u00f3xicos con grupos tio\u00e9ter son a cistationina, metionina ou biotina.\nNomenclatura.\nOs tio\u00e9teres denom\u00ednanse \u00e1s veces sulfuros, especialmente na literatura vella e este termo permanece en uso para os nomes de certos tio\u00e9teres. Os dous substitu\u00edntes org\u00e1nicos ind\u00edcanse por prefixos. O (CH3)2S denom\u00ednase dimetilsulfuro. Alg\u00fans tio\u00e9teres denom\u00ednanse modificando o nome com\u00fan do \u00e9ter correspondente. Por exemplo, o C6H5SCH3 \u00e9 o metil fenil sulfuro, pero \u00e9 normalmente chamado tioanisol, xa que est\u00e1 a s\u00faa estrutura est\u00e1 relacionada coa do anisol, C6H5OCH3.\nEstrutura e propiedades.\nO tio\u00e9ter \u00e9 un grupo funcional angular, xa que o \u00e1ngulo que forma o C-S-C \u00e9 de case 90\u00b0. A distancia dos enlacese C-S \u00e9 duns 180 pm.\nOs tio\u00e9teres caracter\u00edzanse polo seu forte e desagradable cheiro, que \u00e9 similar ao cheiro dos tioles. Este cheiro limita as aplicaci\u00f3ns dos tio\u00e9teres vol\u00e1tiles. En termos das s\u00faas propiedades f\u00edsicas par\u00e9cense aos \u00e9teres pero son menos vol\u00e1tiles, con maior punto de fusi\u00f3n, e son menos hidrof\u00edlicos. Estas propiedades d\u00e9bense \u00e1 polarizabilidade do seu centro de xofre divalente, que \u00e9 maior ca o do os\u00edxeno nos \u00e9teres.\nTiofenos.\nOs tiofenos son un tipo especial de compostos heteroc\u00edclicos que conte\u00f1en tio\u00e9teres. A causa do seu car\u00e1cter arom\u00e1tico, non son nucle\u00f3f\u00edlicos. Os electr\u00f3ns non enlazados do xofre est\u00e1n deslocalizados e son de tipo \u03c0. Como consecuencia, os tiofenos mostran poucas das propiedades esperadas nun tio\u00e9ter, e non son nucleof\u00edlicos no xofre e te\u00f1en un cheiro doce. Sometidos a hidroxenaci\u00f3n, os tiofenos orixinan tetrahidrotiofenos, C4H8S, que se comportan como os tio\u00e9teres t\u00edpicos.\nDistribuci\u00f3n e aplicaci\u00f3ns.\nOs tio\u00e9teres son importantes en biolox\u00eda, principalmente o amino\u00e1cido metionina e o cofactor biotina, ou na cistationina, que interv\u00e9n no metabolismo da ciste\u00edna. O petr\u00f3leo cont\u00e9n moitos compostos organosulfurados, inclu\u00edndo tio\u00e9teres. O sulfuro de polifenileno \u00e9 un \u00fatil pl\u00e1stico de alta temperatura. O coencima M, CH3SCH2CH2SO3-, interv\u00e9n na produci\u00f3n de metano (gas natural) no proceso da metanox\u00e9nese procari\u00f3tica.\nPreparaci\u00f3n.\nOs tio\u00e9teres prep\u00e1ranse normalmente por alquilaci\u00f3n de tioles:\nEstas reacci\u00f3ns real\u00edzanse en presenza de bases, que converten o tiol nun tiolato m\u00e1is nucleof\u00edlico. Analogamente, a reacci\u00f3n dos disulfuros con reactivos organolitio produce tio\u00e9teres:\nReacci\u00f3ns an\u00e1logas emp\u00e9zanse con reactivo de Grignard.\nAlternativamente, os tio\u00e9teres poden sintetizarse por adici\u00f3n dun tiol a un alqueno:\nEsta reacci\u00f3n catal\u00edzase a mi\u00fado con radicais libres.\nOs tio\u00e9teres poden tam\u00e9n prepararse por moitos outros m\u00e9todos, como o rearranxo de Pummerer. Os sales de trialquisulfonio reacionan con nucle\u00f3filos cun grupo dialquil sulfuro:\nEsta reacci\u00f3n \u00e9 aproveitada en sistemas biol\u00f3xicos como un medio de transferir un grupo alquilo. Por exemplo, a S-adenosil metionina act\u00faa como un axente metilante en reacci\u00f3ns biol\u00f3xicas SN2.\nReacci\u00f3ns.\nOxidaci\u00f3n.\nEn xeral os \u00e9teres non son oxidables, pero os tio\u00e9teres poden ser oxidados doadamente a sulf\u00f3xidos (R-S(=O)-R), que poden \u00e1 s\u00faa vez oxidarse a sulfonas (R-S(=O)2-R). O per\u00f3xido de hidr\u00f3xeno \u00e9 un oxidante t\u00edpico. Por exemplo, o dimetil sulfuro pode ser oxidado como segue:\nAlquilaci\u00f3n.\nOs \u00e9teres poden ser alquilados no os\u00edxeno con bastante dificultade, pero os tio\u00e9teres son doadamente alquilados dando sales de sulfonio estables, como o ioduro de trimetilsulfonio:\nUni\u00f3n a metais de transici\u00f3n.\nEn analox\u00eda coa s\u00faa f\u00e1cil alquilaci\u00f3n, os tio\u00e9teres \u00fanense a metais para formar complexos de coordinaci\u00f3n. Clasif\u00edcanse como ligandos \"brandos\", pero a s\u00faa afinidade polos metais \u00e9 menor ca a das fosfinas t\u00edpicas. Co\u00f1\u00e9cense tio\u00e9teres quelantes como o 1,4,7-tritiaciclononano.\nHidroxen\u00f3lise.\nOs tio\u00e9teres sofren hidroxen\u00f3lise en presenza de certos metais:\nO n\u00edquel de Raney \u00e9 \u00fatil para reacci\u00f3ns estequiom\u00e9tricas en s\u00edntese org\u00e1nica, e a cat\u00e1lise baseada no molibdeno util\u00edzase para tratar as fracci\u00f3ns do petr\u00f3leo, no proceso chamado hidrodesulfuraci\u00f3n."}
{"id": "218087", "revid": "1131", "url": "https://gl.wikipedia.org/wiki?curid=218087", "title": ".lb", "text": ".lb \u00e9 o dominio de primeiro nivel xeogr\u00e1fico para L\u00edbano."}
{"id": "218088", "revid": "22570", "url": "https://gl.wikipedia.org/wiki?curid=218088", "title": "Parroquia rural de Asturias", "text": "Denom\u00ednase parroquia rural \u00e1s entidades de \u00e1mbito territorial inferior ao municipio do Principado de Asturias, Espa\u00f1a, que gozan de personalidade xur\u00eddica propia distinta ao concello ao que pertencen.\nO artigo 6.2 do Estatuto de Autonom\u00eda de Asturias reco\u00f1ece dita personalidade xur\u00eddica da parroquia rural como \"como forma tradicional de convivencia e asentamento da poboaci\u00f3n asturiana\". As\u00ed mesmo, o artigo 11 de devandito Estatuto reco\u00f1ece as competencias do Principado de Asturias en materia de R\u00e9xime Local. Dentro da mesma, segundo o artigo 45 da Lei 7/1985, de 2 de abril, Reguladora das Bases do R\u00e9xime Local, as Comunidades Aut\u00f3nomas poden ditar leis para regular as entidades de \u00e1mbito territorial inferior ao Concello, para a administraci\u00f3n descentralizada de n\u00facleos de poboaci\u00f3n separados, baixo a s\u00faa denominaci\u00f3n tradicional.\nEn virtude do anterior, a Xunta Xeral do Principado de Asturias aprobou a Lei 11/1986, de 20 de novembro, pola que se reco\u00f1ece a personalidade xur\u00eddica da parroquia rural. Devandita lei recolle, entre outros, os aspectos relativos ao procedemento de reco\u00f1ecemento das parroquias rurais, as s\u00faas competencias, o r\u00e9xime org\u00e1nico e funcional das mesmas e os seus recursos.\nReco\u00f1ecemento.\nComo condici\u00f3n necesaria para o reco\u00f1ecemento dunha parroquia rural \u00e9 precisa a \u00abexistencia dun n\u00facleo veci\u00f1al definido, separado dos que se integran no concello, no que concorran intereses propios, distintos dos xenerais da entidade municipal, ou o goce comunitario de bens patrimoniais non municipais\u00bb.\nAdemais \u00e9 necesario que concorra a condici\u00f3n de \u00abrural\u00bb, posibilidade que non pode ostentar nin a capital do municipio, nin \u00abaqueles grupos de poboaci\u00f3n, delimitados ou non a efectos urban\u00edsticos, que formen n\u00facleo compacto de edificaci\u00f3ns consolidadas, de caracter\u00edsticas, volumetr\u00eda e altura tipicamente urbanas e con predominio distinto de sectores produtivos dos da agricultura, gander\u00eda e demais que configuren e tipifiquen, sobre a base do cultivo da terra, o h\u00e1bitat rural.\u00bb\nA iniciativa de creaci\u00f3n corresponde aos veci\u00f1os da poboaci\u00f3n ou ao concello ao que pertenza aquela e debe ser aprobada polo Consello de Goberno do Principado de Asturias.\nCompetencias.\nAs parroquias rurais te\u00f1en plena capacidade para a organizaci\u00f3n da s\u00faa comunidade e a xesti\u00f3n e administraci\u00f3n dos seus bens, ademais de todas aquelas que o concello ou o Principado lles doen.\nR\u00e9xime org\u00e1nico e funcional.\nA parroquia r\u00e9xese por un Presidente e unha Xunta. O Presidente cumpre funci\u00f3ns similares \u00e1s dun Alcalde dentro da parroquia e a Xunta as dun pleno municipal. A Xunta estar\u00e1 composta por un n\u00famero non inferior a dous nin superior ao terzo de concelleiros previstos no municipio do que formen parte, elixidos segundo os resultados das elecci\u00f3ns municipais para ese distrito electoral. O Presidente \u00e9 elixido de forma directa polos veci\u00f1os. En ambos os casos, o mandato \u00e9 de catro anos."}
{"id": "218089", "revid": "98629", "url": "https://gl.wikipedia.org/wiki?curid=218089", "title": "Gota (enfermidade)", "text": "A gota ou podagra (nome co que se co\u00f1ece cando afecta o dedo gordo dos pes) \u00e9 unha doenza relacionada co metabolismo que se caracteriza normalmente polos ataques recorrentes de artrite inflamatoria aguda, con dor, arrubiamento e inchazo das articulaci\u00f3ns, causada por niveis elevados de \u00e1cido \u00farico no sangue que se cristalizan, e os cristais depos\u00edtanse nas articulaci\u00f3ns, nos tend\u00f3ns e ao redor dos tecidos, por iso consid\u00e9rase tradicionalmente unha enfermidade reum\u00e1tica.\nCadro cl\u00ednico.\nA gota presenta tres fases, que son as seguintes:\nA \"gota\" \u00e9 unha enfermidade predominantemente masculina (&gt;95%); na muller pode aparecer s\u00f3 excepcionalmente, e sempre durante a menopausa.\nPatox\u00e9nese.\nA gota prod\u00facese cando nas articulaci\u00f3ns, nos tend\u00f3ns e nos tecidos circundantes se forman cristais de urato monos\u00f3dico. A metabolizaci\u00f3n das purinas d\u00e1 lugar ao \u00e1cido \u00farico, que normalmente se elimina polos ouri\u00f1os. \u00c9 m\u00e1is probable que se formen cristais ante a presenza de \u00e1cido \u00farico, pero a presenza en exceso deste non implica necesariamente que se padeza gota.\nAs purinas poden ser xeradas polo corpo a trav\u00e9s das c\u00e9lulas de refugallo ou ben pola inxesta de alimentos ricos en purinas, como, por exemplo, o marisco. Os riles son os responsables de aproximadamente un terzo da excreci\u00f3n de \u00e1cido \u00farico, mentres que o intestino \u00e9 responsable do resto. \u00c9 posible que defectos hereditarios no ril sexan responsables da predisposici\u00f3n das persoas para o desenvolvemento da gota.\nTam\u00e9n hai diferenzas raciais para a propensi\u00f3n a desenvolver a gota. At\u00f3pase en grao elevado nos pobos das illas do Pac\u00edfico, e nos maori de Nova Zelandia, pero so de cando en cando nos aborixes australianos, a pesar de ter unha maior concentraci\u00f3n de \u00e1cido \u00farico. Nos Estados Unidos, a gota \u00e9 d\u00faas veces m\u00e1is frecuente nos negros que nos brancos.\nTam\u00e9n parece ser unha enfermidade estacional, con incidencia significativamente maior de ataques de gota aguda na primavera.\nA gota \u00e9 unha forma de artrite que afecta principalmente a homes entre os 40 e 50 anos de idade. Os altos niveis de acedo \u00farico no sangue son causados por alimentos ricos en prote\u00ednas. O consumo de alcol a mi\u00fado causa ataques agudos de gota e factores hereditarios poden contribu\u00edr \u00e1 elevaci\u00f3n do \u00e1cido \u00farico. Normalmente, as persoas con gota son obesos, con predisposici\u00f3n \u00e1 diabetes e \u00e1 hipertensi\u00f3n, e con risco alto de enfermidades do coraz\u00f3n. A gota \u00e9 m\u00e1is com\u00fan nas sociedades opulentas, debido a unha dieta rica en prote\u00ednas, graxas e alcol. Cando se produce como consecuencia outras enfermidades, como a insuficiencia renal, \u00e9 a mi\u00fado independentemente do estilo de vida da persoa.\nA gota tam\u00e9n se pode desenvolver xunto a outras enfermidades, como a policitemia, leucemia, obesidade, diabetes, hipertensi\u00f3n, trastornos renais e a anemia hemol\u00edtica. Esta forma de gota \u00e9 a mi\u00fado denominada a gota secundaria. Os diur\u00e9ticos (especialmente diur\u00e9ticos tiazidicos) foron tradicionalmente culpables da aceleraci\u00f3n dos ataques de gota, pero alg\u00fans estudos realizados no 2006 parecen p\u00f3r en d\u00fabida esta conclusi\u00f3n.\nPrevenci\u00f3n.\nO nivel s\u00e9rico de \u00e1cido \u00farico \u00e9 o principal factor de risco para a gota. O nivel s\u00e9rico \u00e9 o resultado da inxesta (a dieta) e da sa\u00edda (excreci\u00f3n).\nUn equipo de investigadores da Universidade da Columbia Brit\u00e1nica (Vancouver) e a Escola de Sa\u00fade P\u00fablica da Universidade Harvard (Boston) revelou a principios de 2007 que as persoas que beben m\u00e1is caf\u00e9 son menos propensas que outras a padecer gota..\nO risco de ter gota era un 40% menor entre os que tomaban 4-5 cuncas de caf\u00e9 ao d\u00eda e do 61% a partir destas.\nTam\u00e9n se demostrou que a inxesta diaria de 500\u00a0mg de vitamina C produce unha diminuci\u00f3n de 0,5\u00a0mg / dl de \u00e1cido \u00farico s\u00e9rico, a trav\u00e9s dunha maior excreci\u00f3n.\nOutros enfoques.\nAs seguintes suxesti\u00f3ns non cumpren con aprobaci\u00f3n universal entre os m\u00e9dicos.\nDieta baixa en purinas:\nTratamento.\nHai tres formas de tratar a gota:\nAINE.\nOs AINEs (\"antiinflamatorios non-esteroideos\") habitualmente son a primeira li\u00f1a de tratamentos contra a gota, a\u00ednda que ning\u00fan axente espec\u00edfico \u00e9 significativamente m\u00e1is ou menos eficaz que calquera outro. Se progresa pode observarse unha mellora nas seguintes catro horas, e de ser as\u00ed recom\u00e9ndase o tratamento para unha ou d\u00faas semanas. Con todo os \"AINEs\" non se recomendan naqueles casos con certos problemas de sa\u00fade, tales como sangrado gastrointestinal, insuficiencia renal ou insuficiencia card\u00edaca.\nMentres a indometacina foi historicamente o m\u00e1is com\u00fan dos \"AINEs\" utilizados, unha alternativa, tal como o ibuprofeno, pode ser preferible debido ao seu mellor perfil de efectos secundarios ante a ausencia dunha eficacia superior. Para as persoas con risco de efectos secundarios g\u00e1stricos, polos AINEs, p\u00f3deselle dar, adicionalmente, para corrixir estes efectos un Inhibidor da bomba de prot\u00f3ns.\nA colquicina.\nA colquicina \u00e9 unha alternativa para aqueles que non poden tolerar os AINEs. A\u00ednda que os seus efectos secundarios (principalmente molestias gastrointestinales) limitan o seu uso. Con todo o malestar gastrointestinal, depende da dose, e o risco p\u00f3dese reducir mediante o uso de doses m\u00e1is pequenas pero a\u00ednda eficazes. A colquicina pode interactuar con outros medicamentos comunmente recetados, como a atorvastatina e a eritromicina, entre outros.\nEsteroides.\nOs glucocorticoides mostraronse tan eficazes como os AINE para a gota polo que poden ser utilizados cando existan contraindicaci\u00f3ns para estes \u00faltimos. Tam\u00e9n conducen a unha mellora cando se inxectan na articulaci\u00f3n, con todo, \u00e9 necesario exclu\u00edr a presenza dunha infecci\u00f3n na articulaci\u00f3n, pois poder\u00eda facela empeorar co uso dos esteroides.\nPegloticase.\nA pegloticase \u00e9 un f\u00e1rmaco aprobado en 2010 nos Estados Unidos para o tratamento da gota. Esta droga \u00e9 unha opci\u00f3n para un 3% das persoas que son intolerantes a outros f\u00e1rmacos. A pegloticase admin\u00edstrase por infusi\u00f3n intravenosa cada dous semanas, e \u00e9 capaz de reducir os niveis de \u00e1cido \u00farico.\nProfilaxe.\nVarios medicamentos son \u00fatiles para a prevenci\u00f3n de novos episodios de gota, incl\u00faen inhibidores da xantina oxidase (inclu\u00edndo o alopurinol e o febuxostat ) e uricos\u00faricos (inclu\u00edndo probenecida e sulfinpirazona ). Resolveuse non comezar con esta medicaci\u00f3n ata unha ou d\u00faas semanas logo dun ataque agudo de gota, debido \u00e1s preocupaci\u00f3ns te\u00f3ricas de empeoramento do ataque, e util\u00edzanse a mi\u00fado en combinaci\u00f3n cun AINE ou colquicina durante os tres ou seis primeiros meses. Estes non se recomendan ata que unha persoa tivo dous ataques de gota, a menos que se produzan cambios destrutivos nas articulaci\u00f3ns, tofos, ou nefropat\u00eda por \u00e1cido \u00farico xa que estes medicamentos non se atoparon efectivos ata ese momento.\nProgn\u00f3stico.\nSen tratamento, un ataque agudo de gota xeralmente res\u00f3lvese entre cinco e sete d\u00edas. Con todo, o 60% das persoas te\u00f1en un segundo ataque dentro do primeiro ano. Aqueles que sofren de gota te\u00f1en un maior risco de sufrir de: hipertensi\u00f3n, diabetes mellitus, s\u00edndrome metab\u00f3lico, e renal, e enfermidades cardiovasculares, polo tanto te\u00f1en un maior risco de morte. Isto pode ser debido en parte \u00e1 s\u00faa asociaci\u00f3n coa resistencia \u00e1 insulina e a obesidade, a\u00ednda que parece que non aumenta o risco de gota.\nSen tratamento, os episodios de gota aguda poden converterse en gota cr\u00f3nica con destruci\u00f3n das superficies articulares, deformidade articular, e tofos sen dor. Estes tofos adoitan aparecer nun 30% dos casos en que a gota non recibe tratamento durante un per\u00edodo de cinco anos, a mi\u00fado adoitan aparecer no pavill\u00f3n auricular da orella as\u00ed como tam\u00e9n sobre o ol\u00e9crano do c\u00f3bado ou sobre o tend\u00f3n de Aquiles. A\u00ednda que cun tratamento agresivo, \u00e9 posible que estes se disolvan. Os c\u00e1lculos renais son tam\u00e9n con frecuencia motivos de complicaci\u00f3n da gota, pois afectan entre o 10 e 40% das persoas con esta enfermidade, e isto adoita ocorrer debido a un pH baixo nos ouri\u00f1os producido polo aumento do \u00e1cido \u00farico. Tam\u00e9n poden producirse outras formas de disfunci\u00f3n renal cr\u00f3nica.\nEpidemiolox\u00eda.\nA gota afecta a redor do 1-2% da poboaci\u00f3n occidental nalg\u00fan momento das s\u00faas vidas, e \u00e9 cada vez m\u00e1is com\u00fan. Entre 1990 e 2010 os casos de gota duplicaronse. Este aumento crese que \u00e9 debido ao aumentar a esperanza de vida, cambios na dieta, e un aumento das enfermidades asociadas coa gota, como a s\u00edndrome metab\u00f3lico e a hipertensi\u00f3n arterial. top\u00e1ronse unha serie de factores que infl\u00faen nas taxas da pinga, inclu\u00edndo a idade, a raza e a estaci\u00f3n do ano. Nos homes maiores de 30 e mulleres maiores de 50 anos, a prevalencia \u00e9 do 2%.\nFisiopatolox\u00eda.\nAs purinas forman parte das mol\u00e9culas do ADN e do ARN e son xeradas polo catabolismo dos \u00e1cidos nucleicos, outra fonte \u00e9 a inxesti\u00f3n de alimentos ricos nestas substancias, como as v\u00edsceras e o marisco.\nA metabolizaci\u00f3n das purinas d\u00e1 lugar a hipoxantina e xantina a cal se transforma mediante a encima xantina oxidase en \u00e1cido \u00farico. O \u00e1cido \u00farico \u00e9 unha substancia de refugallo que se expulsa polos riles a trav\u00e9s dos ouri\u00f1os nun 70%, mentres que a trav\u00e9s do intestino eliminase o 30% restante.\nOs altos niveis de \u00e1cido \u00farico no sangue son favorecidos polo consumo de alimentos ricos en purinas e a inxesti\u00f3n de bebidas alcoh\u00f3licas. Factores hereditarios poden contribu\u00edr \u00e1 elevaci\u00f3n do \u00e1cido \u00farico.\nA gota prod\u00facese cando nas articulaci\u00f3ns, tend\u00f3ns e tecidos circundantes se depositan cristais de urato monos\u00f3dico. \u00c9 m\u00e1is probable que se formen cristais de \u00e1cido \u00farico cando existe hiperuricemia, pero os niveis elevados de \u00e1cido \u00farico en sangue non implican necesariamente que se padeza de gota.\n\u00c9 frecuente que as persoas con gota sexan obesas e te\u00f1an enfermidades asociadas \u00e1 obesidade, como diabetes e hipertensi\u00f3n, presentando polo tanto risco elevado de presentar enfermidades do coraz\u00f3n. A gota \u00e9 m\u00e1is com\u00fan nas sociedades opulentas, debido a unha dieta rica en prote\u00ednas, graxas e alcohol. Non obstante cando se produce como consecuencia doutras enfermidades, como a anemia hemol\u00edtica, \u00e9 a mi\u00fado independentemente do estilo de vida da persoa."}
{"id": "218090", "revid": "23204", "url": "https://gl.wikipedia.org/wiki?curid=218090", "title": "Aloxamento web", "text": "O aloxamento web (en ingl\u00e9s \"web hosting\") \u00e9 o servizo que proporciona aos usuarios de internet un sistema para poderen almacenar informaci\u00f3n, imaxes, v\u00eddeo ou calquera contido acces\u00edbel v\u00eda web.\n\u00c9 unha analox\u00eda de \"hospedaxe ou aloxamento en hoteis ou en cuartos\", onde un individuo ocupa un lugar espec\u00edfico; neste caso, a analox\u00eda aloamxento web ou aloxamento de p\u00e1xinas web, ref\u00edrese ao lugar que ocupa unha p\u00e1xina web, sitio web, sistema, correo electr\u00f3nico, arquivos etc. en internet ou, m\u00e1is especificamente, nun servidor que, polo xeral, hospeda varias aplicaci\u00f3ns ou p\u00e1xinas web.\nAs compa\u00f1\u00edas que proporcionan espazo nun servidor inform\u00e1tico aos seus clientes adoitan denominarse co termo en ingl\u00e9s \"web host\". A hospedaxe web, a\u00ednda que non \u00e9 necesariamente un servizo, converteuse nun lucrativo negocio para as compa\u00f1\u00edas de internet.\nTipos de aloxamento web en internet.\nAloxamento gratu\u00edto.\nO aloxamento gratu\u00edto \u00e9 extremadamente limitado cando se compara co aloxamento de pago. Estes servizos xeralmente incl\u00faen publicidade nos sitios e te\u00f1en un espazo e tr\u00e1fico limitado.\nAloxamento compartido.\nNeste tipo de servizo al\u00f3xanse clientes de varios sitios web nun mesmo servidor, grazas \u00e1 configuraci\u00f3n do programa servidor web. Resulta unha alternativa moi boa para pequenos e medianos clientes, \u00e9 un servizo econ\u00f3mico debido \u00e1 reduci\u00f3n de custos xa que ao compartir un servidor con centos de miles ou mill\u00f3ns de persoas ou usuarios o custo red\u00facese drasticamente para cada un, e ten bo rendemento.\nEntre as desvantaxes deste tipo de hospedaxe web hai que mencionar sobre todo o feito de que compartir os recursos de hardware dun servidor entre centos ou miles de usuarios dimin\u00fae notabelmente o traballo no mesmo. \u00c9 moi usual tam\u00e9n que os fallos ocasionados por un usuario repercutan nos demais polo que o administrador do servidor debe ter moita cautela ao asignar permisos de execuci\u00f3n e escritura aos usuarios. En resumo, as desvantaxes son: diminuci\u00f3n dos recursos do servidor, de velocidade, de capacidade para o traballo, de seguridad e de estabilidade.\nAloxamento de imaxes.\nEste tipo de hospedaxe ofr\u00e9cese para gardar imaxes dixitais en internet. A maior\u00eda destes servizos son gratu\u00edtos e as p\u00e1xinas v\u00e1lense da publicidade colocada na p\u00e1xina ao subir a imaxe.\nAloxamento revendedor (\"reseller\").\nEste servizo de aloxamento est\u00e1 dese\u00f1ado para grandes usuarios ou persoas que venden o servizo de hospedaxe a outras persoas. Estes paquetes contan con gran cantidade de espazo e de dominios dispo\u00f1\u00edbeis para cada conta. As\u00ed mesmo, estes espazos te\u00f1en un l\u00edmite de capacidade de clientes e dominios aloxados e, por ende, exixe buscar un servidor dedicado.\nServidores virtuais (\"VPS, Virtual Private Server\").\nA empresa ofrece o control dunha computadora aparentemente noncompartida, que se realiza mediante unha m\u00e1quina virtual. As\u00ed p\u00f3dense administrar varios dominios de forma f\u00e1cil e econ\u00f3mica, ademais de elixir os programas que se executan no servidor. Por iso, \u00e9 o tipo de produto recomendado para empresas de dese\u00f1o e programaci\u00f3n web.\nServidores dedicados.\nUn servidor dedicado \u00e9 unha computadora comprada ou arrendada que se utiliza para prestar servizos dedicados, xeralmente relacionados co aloaxmento web e outros servizos en rede. A diferenza do que ocorre co aloxaiento compartido, onde os recursos da m\u00e1quina son compartidos entre un n\u00famero indeterminado de clientes, no caso dos servidores dedicados xeralmente \u00e9 un s\u00f3 cliente o que disp\u00f3n de todos os recursos da m\u00e1quina para os fins para os cales contratara o servizo.\nOs servidores dedicados poden ser utilizados tanto para prestar servizos de aloxamento compartido como para prestar servizos de aloxamento dedicado, e poden ser administrados polo cliente ou pola empresa que os submninistra. O coidado f\u00edsico da m\u00e1quina e da conectividade a internet est\u00e1 xeralmente a cargo da empresa subministradora do servidor. Un servidor dedicado xeralmente est\u00e1 localizado nun centro de datos.\nUn servidor dedicado pode entenderse como a contraparte do aloxamento web compartido, pero iso non significa que un servidor dedicado non poida destinarse a entregar este tipo de servizo. Este \u00e9 o caso cando, por exemplo, unha empresa dedicada ao negocio do aloxamento web compra ou arrenda un servidor dedicado co obxetcivo de ofrecer servizos de aloxamento web aos seus clientes.\nPor outro lado, un servidor dedicado pode ser utilizado como unha forma avanzada de aloxamento web cando un cliente ou empresa ten requirimientos especiais de rendemiento, configuraci\u00f3n ou seguridad.e Nestes casos \u00e9 com\u00fan que unha empresa alugue un servidor dedicado para autoabastecerse dos servizos que necesita dispo\u00f1endo de todos os recursos da m\u00e1quina.\nA principal desvantaxe dun servidor dedicado \u00e9 o custo do servizo, que \u00e9 moi superior ao do aloxamiento compartido. Isto d\u00e9bese principalmente ao custo mensual da m\u00e1quina e a necesidade de contratar os servixos para a administraci\u00f3n e configuraci\u00f3n do servidor.\nColocaci\u00f3n (\"housing\").\nEste servizo consiste basicamente en vender ou alugar un espazo f\u00edsico dun centro de datos para que o cliente coloque a\u00ed a s\u00faa propia computadora. A empresa d\u00e1lle a corrente e a conexi\u00f3n a internet, pero o servidor o elixe libremente o usuario (at\u00e9 o \"hardware\").\nAloxamento web na nube (\"cloud hosting\").\nO aloxamiento web na \"nube\" (\"cloud hosting\") est\u00e1 basadeo nas tecnolox\u00edas m\u00e1is innovadoras que permiten a un gran n\u00famero de m\u00e1quinas actuar como un sistema, conectadas a un grupo de medios de almacenamento. Ten vantaxes consider\u00e1beis sobre as soluci\u00f3ns de \"web hosting\" tradicionais tal como o uso de recursos. A seguridade dun sitio web aloxado na \"nube\" (\"cloud\") est\u00e1 garantida por numerosos servidores en lugar de s\u00f3 un. A tecnolox\u00eda de computaci\u00f3n na nube tam\u00e9n elimina calquera limitaci\u00f3n f\u00edsica para o crecemento en tempo real e fai que a soluci\u00f3n sexa extraordinriamente flex\u00edbel.\nFormas de obter.\nPolo xeral, dist\u00ednguese entre servizos de pago e servizos gratu\u00edtos.\nServizos de pago.\nEste tipo de obtenci\u00f3n polo xeral v\u00e9n dada polo contrato dun provedor de internet o cal, xunto con dar conexi\u00f3n, ten a posibilidade de almacenamiento mediante disco virtual ou espazo web ou combinaci\u00f3n de ambos os sistemas.\nOutro medio de obtenci\u00f3n \u00e9 contratando alg\u00fan servizo dalgunha empresa non dependente da conexi\u00f3n a internet, as cales ofrecen segundo as capacidades dos seus servidores ou do seu espazo. Case sempre \u00e1 par, entregan servizos angadidos, como a execuci\u00f3n de tarefas autom\u00e1ticas ou contas de correo electr\u00f3nico gratu\u00edtas.\nNormalmente as transacci\u00f3ns son electr\u00f3nicas, por tarxeta de cr\u00e9dito ou por sistemas de pagos como PayPal.\nServizos gratu\u00edtos.\nEste tipo de servizo v\u00e9n dado pola base de ser gratu\u00edto, sen custo ning\u00fan para o subscritor. Por\u00e9n, quen usan este servizo, polo xeral, son p\u00e1xinas de baixos recursos de mantemento ou aquelas nas que os donos non pos\u00faen suficiente di\u00f1eiro para seren mantidas.\nComo medio de financiamento o servidor coloca anuncios doutras empresas, facendo que a p\u00e1xina se encha de publicidade nalg\u00fans puntos.\nOutra limitaci\u00f3n destas ofertas \u00e9 que te\u00f1en un espazo limitado e non se poden usar como almac\u00e9n de datos, nin poden aloxar p\u00e1xinas subversivas ou de contido adulto ou non permitido.\nDe todos os xeitos, existe unha ampla oferta de aloxamentos gratu\u00edtos con caracter\u00edsticas moi diferentes e que poden satisfacer as necesidades de programadores que desean uxn lugar onde facer probas ou que mante\u00f1en un sitio cun n\u00famero non moi elevado de visitas.\nServidores e servizos.\nUn aloxamiento web p\u00f3dese diferenciar doutro polo tipo de sistema operativo, uso de bases de datos e motor de xeraci\u00f3n de sitios web que exista nel. A combinaci\u00f3n m\u00e1is co\u00f1ecida e estendida \u00e9 a do tipo LAMP (Linux, Apache, MySQL e PHP), a\u00ednda que se est\u00e1 comezando a usar unha combinaci\u00f3n con Java.\nAlg\u00fans dos servizos m\u00e1is com\u00fans que se poden entregar son os de FTP, manexo por sitio web e m\u00faltiples clientes nas bases de datos.\nDominios.\nAlg\u00fans plans de aloxamento (pero non os gratu\u00edtos) incl\u00faen un nome de dominio para que sexa m\u00e1is f\u00e1cil acceder ao sitio. Ss non v\u00e9n inclu\u00eddo, \u00e9 o usuario quen ten que registrar un dominio mediante un rexistrador, ou ben usar un subdominio da mesma compa\u00f1\u00eda."}
{"id": "218091", "revid": "22795", "url": "https://gl.wikipedia.org/wiki?curid=218091", "title": "Hospedaxe web", "text": ""}
{"id": "218093", "revid": "1131", "url": "https://gl.wikipedia.org/wiki?curid=218093", "title": "Un capitaine de quinze ans", "text": "Un capitaine de quinze ans \u00e9 unha novela de Jules Verne publicada en 1878.\nSinopse.\nDick Sand, \u00e9 o protagonista desta historia, que comeza cando Dick se embarca coa Sra. Weldon, o fillo dela (chamado Jack) e o seu curm\u00e1n B\u00e9n\u00e9dict rumbo a Valpara\u00edso no \"Pilgrim\", o mellor barco do esposo da Sra. Weldon, James W. Weldon, \u00f3 mando do Capit\u00e1n Hull.\nTodo marcha ben, ata que Dick olla no mar un barco a piques de afundirse. De t\u00f3dolos que viaxan nel, s\u00f3 se salvan cinco persoas de cor (Tom, o seu fillo Bartolome (\"Bat\"), Act\u00e9on, Austin e Hercule) e un can chamado Dingo.\nPersonaxes.\nNomes da versi\u00f3n orixinal francesa:"}
{"id": "218094", "revid": "98629", "url": "https://gl.wikipedia.org/wiki?curid=218094", "title": "Escler\u00e9nquima", "text": "O escler\u00e9nquima (do grego \"scleros\", duro, e \"enchyma\", infusi\u00f3n, substancia) \u00e9 un tecido de sost\u00e9n vexetal formado por c\u00e9lulas de paredes duras e xeralmente lignificadas, que frecuentemente carecen de protoplasma vivo cando son adultas, que lle dan resistencia mec\u00e1nica \u00e1s partes da planta que deixaron de crecer. Forma parte dos tecidos de sost\u00e9n xunto co col\u00e9nquima, pero este ten paredes primarias m\u00e1is pl\u00e1sticas e c\u00e9lulas vivas, mentres que o escler\u00e9nquima ten paredes secundarias el\u00e1sticas e duras, e frecuentemente as c\u00e9lulas est\u00e1n mortas.\nTodas as c\u00e9lulas do escler\u00e9nquima te\u00f1en un secci\u00f3n poligonal e xeralmente un lume celular escaso. A lonxitude dalgunhas fibras do escler\u00e9nquima \u00e9 extraordinaria, de ata varios cm (no li\u00f1o ata 6,5\u00a0cm). Pola s\u00faa lonxitude e resistencia te\u00f1en aplicaci\u00f3ns na industria t\u00e9xtil. A resistencia \u00e1 carga das fibras do escler\u00e9nquima na planta viva \u00e9 comparable \u00e1 do ferro, e a elasticidade \u00e9 moito maior. Ao escler\u00e9nquima d\u00e9bese boa parte da resistencia dos troncos, ra\u00edces ou cascas e cagu\u00f1as de froitos (drupas) e sementes.\nA forma, estrutura e orixe das c\u00e9lulas esclerenquim\u00e1ticas \u00e9 moi variada, pero xeralmente se distinguen dous tipos de c\u00e9lulas, chamadas fibras e esclereidas. En xeral as esclereidas son m\u00e1is longas e en moitos casos orix\u00ednanse a partir da diferenciaci\u00f3n de c\u00e9lulas parenquim\u00e1ticas, e as esclereidas m\u00e1is curtas e de orixe meristem\u00e1tica.\nTipos de c\u00e9lulas do escler\u00e9nquima.\nFibras do escler\u00e9nquima.\nAs fibras do escler\u00e9nquima forman cord\u00f3ns espallados polo c\u00f3rtex ou est\u00e1n dispostos entre os tecidos vasculares, de modo tam\u00e9n disperso ou formando va\u00ed\u00f1as arredor dos feixes vasculares. Poden formar un sistema cil\u00edndrico e \u00e1s veces poden chegar \u00e1 epiderme formando costelas, como ocorre en gram\u00edneas. Nalgunhas especies o par\u00e9nquima est\u00e1 moi esclerotizado.\nAs fibras poden ter diversas procedencias. Poden orixinarse a partir do proc\u00e1mbium e c\u00e1mbium (as asociadas aos vasos condutores) ou do meristema fundamental (as demais). As fibras orixinadas durante o crecemento primario xeralmente son de maior lonxitude ca as secundarias e in\u00edcianse antes de que o \u00f3rgano se alongase.\nExisten dous tipos de fibras do escler\u00e9nquima segundo a posici\u00f3n na que se atopen: fibras xilem\u00e1ticas (situadas no xilema) e fibras extraxilem\u00e1ticas (f\u00f3ra do xilema).\nEsclereidas.\nPoden atoparse esclereidas no c\u00f3rtex e na medula de ximnospermas e dicotiled\u00f3neas, situadas en grupos ou illadas ou formando, mesturadas coas fibras, un cilindro perivascular. Poden aparecer esclereidas tam\u00e9n nas follas, sementes e froitos, nas que poden formar cascas duras (casca de noces, cagu\u00f1as) ou estar espalladas pola polpa (granulaci\u00f3ns das peras).\nAs paredes secundarias var\u00edan en grosor e est\u00e1n normalmente lignificadas. Nalgunhas a cavidade celular est\u00e1 chea polo gran crecemento da parede, pero tam\u00e9n as hai con paredes m\u00e1is finas. Presentan puntuaci\u00f3ns xeralmente simples. Poden conservar o protoplasto de adultas ou ser c\u00e9lulas mortas.\nAs esclereidas orix\u00ednanse ou ben a partir de c\u00e9lulas que se individualizan moi cedo na vida da planta para diferenciarse en esclereidas ou ben m\u00e1is tarde a partir da esclerose de c\u00e9lulas parenquim\u00e1ticas. Nos tecidos vasculares orix\u00ednanse a partir de c\u00e9lulas do proc\u00e1mbium e c\u00e1mbium. As c\u00e9lulas p\u00e9treas inclu\u00eddas no s\u00faber f\u00f3rmanse a partir do fel\u00f3xeno. As macroesclereidas que forman as cascas de sementes son de orixe protod\u00e9rmica. Mesmo o par\u00e9nquima do mes\u00f3filo da folla pode orixinar esclereidas. Nalgunhas plantas o crecemento das esclereidas non parece estar moi coordinado co do resto das c\u00e9lulas.\nAs esclereidas son extraordinariamente variadas en forma, tipo de parede e tama\u00f1o, polo que hai vairos tipos. A\u00ednda que hai moitas formas de transici\u00f3n entre os distintos tipos, adoitan distinguirse os seguintes:"}
{"id": "218095", "revid": "1131", "url": "https://gl.wikipedia.org/wiki?curid=218095", "title": "Deux ans de vacances", "text": "Deux ans de vacances \u00e9 unha novela escrita polo franc\u00e9s Jules Verne que foi publicada no 1888. A historia trata sobre un grupo de nenos, abandonados nunha illa deserta, que se organizan para sobrevivir.\nSinopse.\nUn grupo de escolares do colexio Chairman de Auckland (Nova Zelandia) parten a bordo da goleta \"Sloughi\" nunha viaxe de fin de curso. Un furac\u00e1n provoca que o barco naufrague a centos de millas do seu pa\u00eds e que os seus pasaxeiros (todos nenos) arriben a unha illa deserta do Pac\u00edfico \u00e1 que chamar\u00e1n illa Chairman (Illa Hanover). As\u00ed, a obra discorre entre as aventuras dos nenos e os seus intentos de supervivencia nunha paraxe inh\u00f3spita e solitaria.\nA maior\u00eda destes nenos son de orixe inglesa, a\u00ednda que Briant e Santiago son franceses, e Gordon dos Estados Unidos. \nA chegada doutros n\u00e1ufragos \u00e1 illa, asasinos que masacraran o capit\u00e1n e \u00e1 tripulaci\u00f3n do barco no que navegaban que quedou destru\u00eddo nun incendio e puideron arribar \u00e1 illa nunha chalupa do barco \"Severn\". No barco, liderados por Walston, a cuadrilla ti\u00f1a como ref\u00e9ns a Evans, o contramestre do barco e a Kate, unha das tripulantes. Os asasinos po\u00f1en en perigo a vida dos pequenos colonos asentados dende xa hai tempo na illa e xa practicamente sen esperanzas de regresar.\nOs rapaces xunto a Kate e Evans reconstr\u00faen a chalupa e logran facerse ao mar, son avistados polo transatl\u00e1ntico Grafton que marchaba rumbo a Australia e leva os nenos ata Auckland."}
{"id": "218096", "revid": "1131", "url": "https://gl.wikipedia.org/wiki?curid=218096", "title": "John Holmes", "text": "John Curtis Estes, nado en Ashville (Ohio) o 8 de agosto de 1944 e finado en Os \u00c1nxeles (California) o 13 de marzo de 1988, foi un actor porno dos Estados Unidos de Am\u00e9rica, m\u00e1is co\u00f1ecido como John Holmes, Betox Betox Betox ou Johnny Waddnado.\nTraxectoria.\nApareceu en arredor de 2500 pel\u00edculas para adultos nas d\u00e9cadas de 1970 e 1980, inclu\u00edndo escenas gais. Era co\u00f1ecido pola excepcional lonxitude do seu pene, o cal foi moi promovido por ser o m\u00e1is longo da industria do porno, a\u00ednda que as medidas exactas son obxecto de pol\u00e9mica. Holmes foi obxecto dunha longa reportaxe da revista \"Things\" en 1989 e dalg\u00fans documentais, e foi a inspiraci\u00f3n de d\u00faas pel\u00edculas de (\"Boogie Nights\" e \"Wonderland\"). \nMorreu en 1988 debido a un cancro de colon, a\u00ednda que se rumoreou fortemente que puido ser de sida."}
{"id": "218097", "revid": "6939", "url": "https://gl.wikipedia.org/wiki?curid=218097", "title": "John Curtis Estes", "text": ""}
{"id": "218098", "revid": "6939", "url": "https://gl.wikipedia.org/wiki?curid=218098", "title": "Betox Betox Betox", "text": ""}
{"id": "218099", "revid": "6939", "url": "https://gl.wikipedia.org/wiki?curid=218099", "title": "Johnny Waddnado", "text": ""}
{"id": "218106", "revid": "23204", "url": "https://gl.wikipedia.org/wiki?curid=218106", "title": "Weet-weet", "text": "Un weet-weet \u00e9 un xoguete-proxectil propio dos aborixes australianos.\nDescrici\u00f3n.\nO weet-weet adoita ter uns 60\u00a0cm de lonxitude e consta dunha peza de madeira en forma de fuso cunha prolongaci\u00f3n estreita e flex\u00edbel. O seu peso \u00e9 duns 200 gramos."}
{"id": "218108", "revid": "27155", "url": "https://gl.wikipedia.org/wiki?curid=218108", "title": "Fibra do escler\u00e9nquima", "text": ""}
{"id": "218109", "revid": "27155", "url": "https://gl.wikipedia.org/wiki?curid=218109", "title": "Esclereida", "text": ""}
{"id": "218111", "revid": "98629", "url": "https://gl.wikipedia.org/wiki?curid=218111", "title": "Le Phare du bout du monde", "text": "Le Phare du bout du monde \u00e9 unha novela de aventuras do escritor franc\u00e9s Jules Verne que foi escrita en 1901. pero que foi publicado postumamente en 1905. O argumento da novela trata sobre a pirater\u00eda no Atl\u00e1ntico Sur durante a metade do s\u00e9culo XIX, a supervivencia en circunstancias extremas e os eventos ocorridos nun faro. Verne inspirouse no faro real da Illa dos Estados, preto do cabo de Fornos.\nSinopse.\nNunha illa deshabitada da Patagonia onde se confunden os oc\u00e9anos Atl\u00e1ntico e Pac\u00edfico, habita unha banda de piratas dirixidos polo terrible Kongre. Estes piratas ad\u00edcanse a atacar embarcaci\u00f3ns que encallan na zona.\nO seu modo de vida vese seriamente ameazado cando o goberno arxentino constr\u00fae e pon en funcionamento un faro que deixa \u00f3 coidado de tres fareiros. Os piratas dan morte a dous deles, e queda con vida unicamente \u00f3 xefe, V\u00e1zquez, que logrado agocharse. O valoroso V\u00e1zquez tratar\u00e1 ent\u00f3n de sobrevivir nese illado paraxe, e \u00f3 mesmo tempo buscar\u00e1 o xeito de rematar coas falcatruadas dos malfeitores.\nPosteriormente, un n\u00e1ufrago estadounidense, John Davis, ser\u00e1 o compa\u00f1eiro de V\u00e1zquez na s\u00faa loita contra os piratas."}
{"id": "218113", "revid": "1822", "url": "https://gl.wikipedia.org/wiki?curid=218113", "title": "Enc\u00e9falo", "text": "O enc\u00e9falo dos vertebrados (do grego \"\u03b5\u03bd\" \"en\", dentro, e \"\u03ba\u03b5\u03c6\u03b1\u03bb\u03b7\" \"cefal\u00e9\", cabeza, \u00abdentro da cabeza\u00bb), \u00e9 a masa de tecido nervioso situada dentro do cranio que forma a parte superior e de maior masa do sistema nervioso. Forma parte do sistema nervioso central xunto coa medula espi\u00f1al, coa cal se contin\u00faa. Est\u00e1 composto por tres partes: prosenc\u00e9falo, mesenc\u00e9falo e rombenc\u00e9falo. O prosenc\u00e9falo \u00e9 o cerebro; o mesenc\u00e9falo e parte do rombenc\u00e9falo (bulbo raqu\u00eddeo e ponte de Varolio) xuntos forman o tronco encef\u00e1lico ou talo encef\u00e1lico. O cerebelo est\u00e1 unido ao tronco encef\u00e1lico.\nDentro do enc\u00e9falo est\u00e1n os ventr\u00edculos cerebrais. Do enc\u00e9falo saen os doce pares de nervios craniais.\nCaracter\u00edsticas.\nEst\u00e1 protexido polos \u00f3sos do cranio na cavidade cranial.\n\u00c9 a estrutura central m\u00e1is importante do sistema nervioso e pesa arredor de 1,4\u00a0kg, a\u00ednda que isto var\u00eda coa idade e o sexo da persoa.\nCerebro.\nO cerebro \u00e9 a parte m\u00e1is grande do enc\u00e9falo. Visto desde f\u00f3ra div\u00eddese en dous hemisferios (esquerdo e dereito) e caracter\u00edzase pola s\u00faa superficie con pregamentos irregulares chamados circunvoluci\u00f3ns ou xiros cerebrais, m\u00e1is marcados nos humanos ca en calquera outro animal, e entre eles hai li\u00f1as irregulares chamadas cisuras. O cerebro, por convenci\u00f3n e fix\u00e1ndose en certos l\u00edmites marcados por algunhas das cisuras, div\u00eddese en lobos: frontal, parietal, temporal e occipital. Na parte inferior est\u00e1 o dienc\u00e9falo, que o conecta co tronco cerebral.\nO cerebro, como todas as partes do sistema nervioso central cont\u00e9n substancia branca e substancia gris. Esta \u00faltima est\u00e1 en menor cantidade e \u00e9 a que forma o c\u00f3rtex cerebral, e a branca est\u00e1 na parte interior. \nTronco encef\u00e1lico.\nO tronco encef\u00e1lico comunica o cerebro coa medula. No tronco encef\u00e1lico contr\u00f3lanse as actividades involuntarias, como a tose, v\u00f3mito, espirro, control autom\u00e1tico da respiraci\u00f3n e latexo card\u00edaco, vasoconstrici\u00f3n, control da secreci\u00f3n de saliva e zumes dixestivos etc.\nO mesenc\u00e9falo est\u00e1 situado por diante da ponte. Est\u00e1 atravesado polo acueduto de Silvio; no seu teito est\u00e1n os tub\u00e9rculos cuadrix\u00e9minos e \u00fanense ao cerebelo polos ped\u00fanculos cerebelosos superiores.\nA ponte de Varolio est\u00e1 por encima do bulbo e interv\u00e9n na programaci\u00f3n dos impulsos dun a outro hemisferio. Os ped\u00fanculos cerebelosos medios \u00faneno co cerebelo.\nA parte inferior do tronco \u00e9 o bulbo raqu\u00eddeo, que se comunica co cerebelo polos ped\u00fanculos cerebelosos inferiores. O bulbo raqu\u00eddeo \u00e9 unha prolongaci\u00f3n da medula espi\u00f1al e \u00e9 o \u00f3rgano que establece unha comunicaci\u00f3n entre o cerebro e a medula.\nCerebelo.\nO cerebelo est\u00e1 na parte posterior do tronco encef\u00e1lico. Presenta dous hemisferios separados por un relevo chamado vermis, e circunvoluci\u00f3ns e sucos que o dividen en lobos. Interv\u00e9n na coordinaci\u00f3n dos movementos do corpo e no equilibrio.\nVentr\u00edculos cerebrais.\nOs ventr\u00edculos cerebrais son catro cavidades cheas de l\u00edquido cefalorraqu\u00eddeo, que est\u00e1n no interior do enc\u00e9falo. Os hemisferios cerebrais cobren o I e II ventr\u00edculos, mentres que o III ventr\u00edculo est\u00e1 no t\u00e1lamo. A ponte de Varolio e o bulbo encerran o IV ventr\u00edculo.\nNervios craniais.\nOs doce pares de nervios craniais pertencen ao sistema nervioso perif\u00e9rico, pero saen do enc\u00e9falo.\nO par I sae do bulbo olfactorio do telenc\u00e9falo, o II do dienc\u00e9falo, o III e o IV do mesenc\u00e9falo, o V da ponte e do VI ao XII do bulbo.\nDesenvolvemento e partes do enc\u00e9falo.\nNo embri\u00f3n de catro semanas despois do peche do tubo neural e a conformaci\u00f3n da crista neural, in\u00edciase o desenvolvemento das tres ves\u00edculas encef\u00e1licas primarias: prosenc\u00e9falo, mesenc\u00e9falo e rombenc\u00e9falo. A primeira e a \u00faltima subdiv\u00eddense despois, orixinando as 5 ves\u00edculas, que forman o telenc\u00e9falo, dienc\u00e9falo, mesenc\u00e9falo, metenc\u00e9falo e mielenc\u00e9falo. Ao final queda dividido as\u00ed:"}
{"id": "218114", "revid": "27155", "url": "https://gl.wikipedia.org/wiki?curid=218114", "title": "Tronco encef\u00e1lico", "text": ""}
{"id": "218115", "revid": "5863", "url": "https://gl.wikipedia.org/wiki?curid=218115", "title": "Miguel Pardo Baz\u00e1n", "text": "Miguel Pardo Baz\u00e1n de Mendoza Castro, nado en Cambados o 5 de agosto de 1784 e finado en 1839, foi un militar e pol\u00edtico galego.\nTraxectoria.\nFormou parte do Batall\u00f3n Literario durante a Guerra de Independencia e acadou o grao de tenente coronel. Presidiu a primeira Xunta de Censura (1810) e formou parte no trienio liberal da Deputaci\u00f3n da Coru\u00f1a. En 1821 asinou unha denuncia contra o goberno pola falta de liberdade de prensa e foi deputado nas Cortes por Pontevedra (1834-1836) e A Coru\u00f1a (1836-1837).\nCasou en setembro de 1821 con Joaquina Mosquera Ribera, nada en 1805, e tiveron cinco fillos: Adelaida (1823); Gonzalo (1824); Jos\u00e9 (1827, que foi pai de Emilia Pardo Baz\u00e1n); Demetrio (1829) e Laurenao (1839). O \u00fanico que sobrevivir\u00eda ao pai ser\u00eda Jos\u00e9, que herdar\u00eda t\u00f3dolos v\u00ednculos e morgados."}
{"id": "218116", "revid": "1888", "url": "https://gl.wikipedia.org/wiki?curid=218116", "title": "Eduardo \u00c1lvarez Puga", "text": "Eduardo \u00c1lvarez Puga, nado en Cortegada o 5 de agosto de 1930 e finado en Barcelona o 31 de maio de 2021, foi un xornalista e escritor galego.\nTraxectoria.\nLicenciado en Dereito e Xornalismo. Dirixiu \"El Mundo\", \"Mundo Diario\", \"Interviu\", \"Tiempo de hoy\" e \"Peri\u00f3dico de Catalu\u00f1a\"."}
{"id": "218151", "revid": "89787", "url": "https://gl.wikipedia.org/wiki?curid=218151", "title": "Kosmos 123", "text": "Kosmos 123 (\u041a\u043e\u0441\u043c\u043e\u0441 123 en ruso), tam\u00e9n denominado DS-P1-Yu N\u00ba 6, foi un sat\u00e9lite artificial sovi\u00e9tico lanzado o 8 de xullo de 1966 mediante un foguete Kosmos desde Kapustin Yar.\nCaracter\u00edsticas.\nKosmos 123 foi o sexto membro da serie de sat\u00e9lites DS-P1-Yu e o quinto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 123 foi inxectado nunha \u00f3rbita inicial de 529\u00a0km de apoxeo e 263\u00a0km de perixeo, cunha inclinaci\u00f3n orbital de 48,8 graos e un per\u00edodo de 92,3 minutos. Reentrou na atmosfera o 10 de decembro de 1966."}
{"id": "218152", "revid": "4817", "url": "https://gl.wikipedia.org/wiki?curid=218152", "title": "Cosmos 123", "text": ""}
{"id": "218153", "revid": "89787", "url": "https://gl.wikipedia.org/wiki?curid=218153", "title": "La Macorina", "text": "Mar\u00eda Calvo Nodarse, co\u00f1ecida como La Macorina, nada en Guanajay en 1892 e finada na Habana o 15 de xu\u00f1o de 1977, foi a primeira muller chofer da capital cubana, as\u00ed como a primeira muller que tivo licenza para conducir a principios do s\u00e9culo XX.\nTraxectoria.\nPrimeiros anos.\nDa s\u00faa infancia non se co\u00f1ece moitos datos, s\u00f3 se sabe con exactitude que aos 15 anos fuxiu da s\u00faa casa en direcci\u00f3n \u00e1 Habana en compa\u00f1a do seu mozo, e \u00fanico amor, e que m\u00e1is tarde, froito dunha mala situaci\u00f3n financeira, entrou a traballar como prostituta.\nO nacemento de La Macorina.\nA audacia e beleza que posu\u00eda esta muller fix\u00e9rona penetrarse nos c\u00edrculos m\u00e1is selectos da sociedade cubana da \u00e9poca; non foi unha prostituta no sentido indiscriminado que leva esta profesi\u00f3n, nin tampouco traballou nun bordel, sen\u00f3n que se prostitu\u00eda selectivamente. E comezou a s\u00faa carreira r\u00e1pida cara \u00e1 opulencia, segundo declarou nunha entrevista que lle fixo Guillermo Villarronda para a revista \"Bohemia\" o 26 de outubro de 1958:\nFoi amiga de ricos habaneiros dedicados \u00e1 pol\u00edtica e os negocios, entre eles Jos\u00e9 Miguel G\u00f3mez (co\u00f1ecido popularmente como \"Tibur\u00f3n\").\nDecadencia e morte.\nAos poucas, como resultado dunha \u00e9poca econ\u00f3mica mala para ela e para o pa\u00eds en xeral, foi vendendo todas as s\u00faas pertenzas, dende xoias at\u00e9 casas e coches. La Macorina acabou na m\u00e1is absoluta pobreza, vivindo nun cuarto alugado nunha casa familiar habanera. Morreu case na miseria.\nPersonaxe de Lenda.\nFoi tan popular La Macorina que non s\u00f3 ten na s\u00faa honra d\u00faas composici\u00f3ns musicais e unha pintura de Cundo Berm\u00fadez, sen\u00f3n que foi inmortalizada nas charangas de Bejucal. Sobre ela escribiu o asturiano Alfonso Cam\u00edn o seu soado poema \"Macorina\" que a cantante mexicana Chavela Vargas transformou nunha das canci\u00f3ns m\u00e1is co\u00f1ecidas da s\u00faa carreira."}
{"id": "218154", "revid": "6939", "url": "https://gl.wikipedia.org/wiki?curid=218154", "title": "Mar\u00eda Calvo Nodarse", "text": ""}
{"id": "218155", "revid": "89787", "url": "https://gl.wikipedia.org/wiki?curid=218155", "title": "Kosmos 152", "text": "Kosmos 152 (\u041a\u043e\u0441\u043c\u043e\u0441 152 en ruso), tam\u00e9n denominado DS-P1-Yu N\u00ba 7, foi un sat\u00e9lite artificial sovi\u00e9tico lanzado o 25 de marzo de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 152 foi o s\u00e9timo membro da serie de sat\u00e9lites DS-P1-Yu e o sexto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 152 foi inxectado nunha \u00f3rbita inicial de 512\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 5 de agosto de 1967."}
{"id": "218156", "revid": "4817", "url": "https://gl.wikipedia.org/wiki?curid=218156", "title": "Cosmos 152", "text": ""}
{"id": "218157", "revid": "89787", "url": "https://gl.wikipedia.org/wiki?curid=218157", "title": "Kosmos 165", "text": "Kosmos 165 (\u041a\u043e\u0441\u043c\u043e\u0441 165 en ruso), tam\u00e9n denominado DS-P1-Yu N\u00ba 8, foi un sat\u00e9lite artificial sovi\u00e9tico lanzado o 12 de xu\u00f1o de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 165 foi o oitavo membro da serie de sat\u00e9lites DS-P1-Yu e o s\u00e9timo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 165 foi inxectado nunha \u00f3rbita inicial de 1542\u00a0km de apoxeo e 211\u00a0km de perixeo, cunha inclinaci\u00f3n orbital de 81,9 graos e un per\u00edodo de 102 minutos. Reentrou na atmosfera o 15 de xaneiro de 1968."}
{"id": "218158", "revid": "4817", "url": "https://gl.wikipedia.org/wiki?curid=218158", "title": "Cosmos 165", "text": ""}
{"id": "218164", "revid": "55340", "url": "https://gl.wikipedia.org/wiki?curid=218164", "title": "M\u00e9nsula", "text": "Unha m\u00e9nsula, do lat\u00edn \"mensula\" \u00e9 un adorno que sobresae dunha superficie, xeralmente vertical, e que serve para soportar un arco abovedado, unha cornixa, unha figura, busto, vaso etc. Amplamente utilizado en estruturas de formig\u00f3n, en obras de construci\u00f3n civil.\nTerminolox\u00eda.\nAs m\u00e9nsulas de pedra ou madeira que sobresaen da parede para soster unha viga ou outros elementos por un extremo, en ocasi\u00f3ns decorada con figuras humanas, animais, vexetais ou xeom\u00e9tricas, en especial cando coincide co extremo da trabe ch\u00e1manse canzorros. \u00c1s veces \"canzorro\" tense empregado como sin\u00f3nimo exacto de m\u00e9nsula, a\u00ednda que \u00e9 tam\u00e9n sin\u00f3nimo de zapata ou zapat\u00f3n.. Unha m\u00e9nsula con m\u00e1is altura ca voo denom\u00ednase cartela."}
{"id": "218165", "revid": "56817", "url": "https://gl.wikipedia.org/wiki?curid=218165", "title": "Isn't Anything", "text": "Isn't Anything \u00e9 o \u00e1lbum de estrea da banda irlandesa de shoegaze My Bloody Valentine, editado o 1 de novembro de 1988 a trav\u00e9s do selo Creation Records.\nEn outubro de 2016 Pitchfork Media situouno no n\u00famero 4 da s\u00faa lista dos 50 mellores \u00e1lbums de shoegaze de todos os tempos."}
{"id": "218166", "revid": "5863", "url": "https://gl.wikipedia.org/wiki?curid=218166", "title": "Edificio Bon\u00edn", "text": "O Edificio Bon\u00edn, ou Casa Bon\u00edn, \u00e9 un monumental inmoble de planta baixa e tres andares, situado na r\u00faa Areal, esquina r\u00faa Oporto, de Vigo. Foi proxectado no ano 1909 polo arquitecto galego Jenaro de la Fuente Dom\u00ednguez (1851-1922).\nHistoria e descrici\u00f3n.\nFoi promovido polos indianos Manuel Rodr\u00edguez Rodr\u00edguez e Angelina Bon\u00edn que estiveran emigrados en Guayaquil (Ecuador) e constru\u00eddo polo vigu\u00e9s Antonio Gonz\u00e1lez Romero.\n\u00c9 unha das obras emblem\u00e1ticas do eclecticismo de acentos franceses que caracteriza ao ensanche vigu\u00e9s. Mant\u00e9n na s\u00faa composici\u00f3n o repartimento regular de vans e amosa un excelente tratamento gran\u00edtico cunha espectacular e recargada ornamentaci\u00f3n que reflicte a perfecci\u00f3n alcanzada polos mestres canteiros locais. Entre os elementos decorativos da fachada aparecen falsas claves, m\u00e1scaras de rostros monstruosos, front\u00f3ns decorados con motivos vexetais enmarcados por arcos, balc\u00f3ns corridos enmarcados por columnas x\u00f3nicas e corintias e m\u00e9nsulas decoradas."}
{"id": "218168", "revid": "22570", "url": "https://gl.wikipedia.org/wiki?curid=218168", "title": "21st Century Breakdown", "text": "21st Century Breakdown \u00e9 o oitavo \u00e1lbum da banda estadounidense de punk rock Green Day, editado o 15 de maio do 2009 a trav\u00e9s do selo Reprise Records. Tr\u00e1tase da segunda \u00f3pera rock do grupo, tras \"American Idiot\", e \u00e9 o seu primeiro traballo producido por Butch Vig. Green Day comezou a traballar no disco en xaneiro do ano 2006. Cara outubro do 2007 Billie Joe Armstrong ti\u00f1a compostas 45 canci\u00f3ns, pero os membros da banda non entraron no estudio para traballar con Vig ata xaneiro do 2008. O proceso de composici\u00f3n e gravaci\u00f3n levou tres anos e viaxaron a catro estudios de California para rematar o traballo en abril do 2009."}
{"id": "218169", "revid": "23204", "url": "https://gl.wikipedia.org/wiki?curid=218169", "title": "Miguel Strogoff", "text": "Michel Strogoff (en ) \u00e9 unha novela de aventuras do escritor franc\u00e9s Jules Verne que foi publicada en 1876.\nEn plena invasi\u00f3n t\u00e1rtara de Rusia, un correo do Tsar obr\u00edgao a percorrer Siberia para advertir da invasi\u00f3n, \u00e1 vez que debe evitar que a s\u00faa nai o reco\u00f1eza e agochar os seus sentimentos por unha moza que co\u00f1ece durante o traxecto. No ano 2012 Ba\u00eda Edici\u00f3ns tirou do prelo coa edici\u00f3n galega traducida por \u00c1nxela Graci\u00e1n."}
{"id": "218171", "revid": "5863", "url": "https://gl.wikipedia.org/wiki?curid=218171", "title": "Casa Bon\u00edn", "text": ""}
{"id": "218177", "revid": "98629", "url": "https://gl.wikipedia.org/wiki?curid=218177", "title": "A illa misteriosa", "text": "A illa misteriosa (en ) \u00e9 unha novela de aventuras do escritor franc\u00e9s Jules Verne que foi publicada no 1874.\nNesta obra apr\u00e9ciase a admiraci\u00f3n do seu autor pola ciencia aplicada, tan presente en toda a s\u00faa obra, sintetiz\u00e1ndoa a trav\u00e9s dun dos seus personaxes que encerra en si mesmo o co\u00f1ecemento e a capacidade de adaptaci\u00f3n \u00f3 medio do ser humano: o enxe\u00f1eiro Ciro Smith. Este personaxe, dotado cun amplo co\u00f1ecemento xeral, articula a historia e faina veros\u00edmil. O libro forma parte dunha trilox\u00eda que ademais compo\u00f1en \"Les Enfants du capitaine Grant\" e \"Vinte mil leguas baixo dos mares\". Tal como o propio Verne aclaraba \u00f3 seu editor, esta ser\u00eda \"unha novela que tratase sobre qu\u00edmica\": partindo practicamente dende cero, os protagonistas conseguen fabricar mesmo \u00e1cido sulf\u00farico, un dos produtos qu\u00edmicos m\u00e1is avanzados da \u00e9poca. \nSinopse.\nPrimeira parte: Os n\u00e1ufragos do aire.\nA acci\u00f3n transcorre na imaxinaria Illa de Lincoln, durante a Guerra de Secesi\u00f3n estadounidense.\nNo 1865, os ex\u00e9rcitos da Uni\u00f3n Americana, liderados por Ulysses S. Grant e o dos confederados dirixidos por Lee disp\u00fatanse a cidade de Richmond, cuxa posesi\u00f3n determinar\u00e1 a fin da guerra.\nEn dita cidade, son feitos prisioneiros o enxe\u00f1eiro Ciro Smith (un sabio de primeira orde), o xornalista do \"New York Herald\" G\u00e9d\u00e9on Spillet, o mari\u00f1o Pencroff e o seu afillado Harbert Brown, e o criado de Smith: Nab.\nOs cinco ref\u00e9ns encontran a forma de sa\u00edr de Richmond grazas a un globo aerost\u00e1tico que estaba destinado a Jonathan Forster e que non partiu debido a un furac\u00e1n. Todos eles xunto co can \"Top\" parten cara o sur o 20 de marzo de 1865. Pero o furac\u00e1n no lles permite baixar e quedan suspendidos por 5 d\u00edas no ceo, ata que o globo se queda sen aire e caen na praia dun illote.\nCiro Smith desaparece pouco antes de chegar, e os intentos de atopalo non dan resultados. Pencroff e Harbert conv\u00e9rtense en cazadores, e Nab \u00e9 o coci\u00f1eiro. O 27 de marzo, G\u00e9d\u00e9on Spillet atopa \u00f3 can Top, o cal o leva a buscar a Smith, quen segu\u00eda vivo. Logran reanimalo e l\u00e9vano \u00f3 seu refuxio provisional, co\u00f1ecido como As Chemineas.\nCiro Smith, cos seus enciclop\u00e9dicos co\u00f1ecementos, posibilita dende un principio a supervivencia inicial dos seus compa\u00f1eiros nunha contorna hostil, chega a modificar o xeito de vida do resto dos habitantes da illa ata procurar unha estancia case urbana para os seus compa\u00f1eiros grazas \u00f3s seus co\u00f1ecementos no campo da f\u00edsica, a agricultura e a qu\u00edmica. O 29 de marzo, Smith e o seu equipo soben \u00f3 monte m\u00e1is alto da rexi\u00f3n e descobren que est\u00e1n nunha illa de gran tama\u00f1o, f\u00e9rtil na s\u00faa maior parte, \u00e1 que chaman \"Illa de Lincoln\". Tam\u00e9n dan nome \u00f3s lugares importantes e \u00f3 monte.\nDespois de moitos esforzos, Smith e os seus compa\u00f1eiros determinan a posici\u00f3n da illa, fan lume, obxectos de olar\u00eda, obxectos de metal, conv\u00e9rtense en metal\u00farxicos, logo en mineiros e finalmente en qu\u00edmicos, chegando a fabricar \u00e1cido n\u00edtrico, \u00e1cido sulf\u00farico e nitroglicerina.\nDurante a s\u00faa estancia na illa son vixiados, sen sabelo, por unha forza que habita no interior da illa.\nCiro Smith e os seus compa\u00f1eiros t\u00f3panse con feitos inexplicables, como a salvaci\u00f3n de Ciro e de Top do ataque dun dugongo. Smith descobre que a auga do lago Grant desemboca baixo terra, e al\u00ed hai unha abeiro moi grande que pasa a ser o seu fogar, que chamar\u00e1n Pazo de Granito.\nNo 1866, Pencroff decide constru\u00edr un barco que lles sirva para ir a calquera sitio que desexen. Pero antes, descobren unha bala no corpo dun leit\u00f3n, e cren que algu\u00e9n m\u00e1is reside na illa.\nSegunda Parte: O abandonado.\nCiro Smith s\u00e9ntese moi intrigado pola bala e decide que alg\u00fan d\u00eda buscara \u00f3 seu dono, e xura encontralo. Pouco despois dese descubrimento, os cinco colonos e Top fan unha exploraci\u00f3n da costa da illa, excepto o norte. Non encontran a ningu\u00e9n, pero \u00f3 regresar pola noite non poden cruzalo r\u00edo da Mercede, pero nese momento aparece unha canoa flotando xunto a eles. Ciro Smith ap\u00fantao na lista de feitos inexplicables. \u00d3 regresar ven que o Pazo de Granito fora invadido por monos. Logran expulsalos e Pencroff queda cun deles, \u00f3 que chama Jup.\nPencroff remata o seu barco e na viaxe inaugural, Harbert descobre unha botella que cont\u00e9n unha nota escrita por un n\u00e1ufrago, o cal reside noutra illa.\nPencroff prep\u00e1rase para a viaxe de rescate, a pesar das advertencias do enxe\u00f1eiro. Xunto a Harbert e G\u00e9d\u00e9on Spillet, descobren que o n\u00e1ufrago se volveu salvaxe, e con m\u00e1goa l\u00e9vano \u00e1 illa de Lincoln. Ciro Smith decide devolverlle o uso da raz\u00f3n e d\u00e9ixao repousar.\nO malpocado recup\u00e9rase axi\u00f1a e, un d\u00eda que o deixan libre, recupera a cordura e af\u00e1stase dos colonos. Desaparece, pero volve \u00f3 Pazo de Granito e rev\u00e9lalles o seu nome: Ayrton Ben Joyce, que fora un traidor e sanguinario pirata. Ciro Smith perd\u00f3alle e d\u00e1lle a oportunidade de emendarse.\nAyrton v\u00f3lvese un colono m\u00e1is, e \u00e9 intelixente, honrado e xeneroso. Ciro Smith prepara unha viaxe \u00f3 norte da illa, que \u00e9 unha zona \u00e1rida e t\u00e9trica debido \u00e1s emanaci\u00f3ns de lava de tempos inmemoriais. Al\u00ed non hai m\u00e1is que po e rocas \u00edgneas.\nCiro Smith constr\u00fae un curro para as ovellas e cabras preto do monte Franklin, no cal Ayrton constr\u00fae a s\u00faa casa. A mediados de 1867, Harbert toma unha fotograf\u00eda do litoral da illa, e descobre que un barco se dirixe \u00f3 Pazo de Granito.\nTerceira Parte: O segredo da illa.\nCiro Smith teme o peor desa visita, e prepara a defensa das s\u00faas propiedades. Como os colonos s\u00f3 son seis e os piratas eran m\u00e1is de cincuenta e estaban ben armados, as perspectivas non son favor\u00e1beis para os primeiros, pero Smith ten un plan. Ayrton ofr\u00e9cese a espiar o barco pola noite, e a s\u00faa proposta \u00e9 aceptada, xa que, se \u00e9 un barco pirata, non hai moito que esperar deles.\nDe noite, Ayrton descobre que o barco est\u00e1 cheo de prisioneiros fuxidos da illa Norfolk, dirixidos por Bob Harvey, e queren converter a illa no seu cuartel xeral. Ayrton vai \u00f3 camar\u00edn da p\u00f3lvora e intenta estoupar o buque, pero o propio Harvey deteno.\nCiro e os seus compa\u00f1eiros saben afrontar a morte, e reciben \u00f3s fuxitivos a balazos, e as\u00ed impiden o desembarco. Bob Harvey, \u00f3 ver que dez dos seus piratas morreron, manda entrar no r\u00edo da Mercede. O Pazo de Granito \u00e9 descuberto, pero unha explosi\u00f3n interna no buque pirata acaba coa ameaza.\nSmith e os seus amigos descobren, m\u00e1is tarde, que a explosi\u00f3n fora provocada por un torpedo enviado por unha poderosa m\u00e1quina. Xa non te\u00f1en d\u00fabida de que un home xeneroso \u00e9 o autor dos feitos inexplicables na illa.\nS\u00f3 quedaron seis piratas sobreviventes, que vagan pola illa. Ciro aconsella precauci\u00f3n \u00f3 levar a cabo desprazamentos pola illa.\nUn d\u00eda, Ayrton \u00e9 apresado e secuestrado, o cable telegr\u00e1fico \u00e9 destru\u00eddo e Harbert \u00e9 ferido de gravidade.\nSmith, Spillet e Pencroff agardan a recuperaci\u00f3n de Harbert, que chega a estar a un paso da morte, para acabar cos \u00faltimos cinco piratas que quedan, pero \u00e9 o misterioso protector dos colonos quen logra ese obxectivo. Ciro Smith desexa ardentemente co\u00f1ecelo.\nDurante ese ano de 1868, o m\u00e1is pr\u00f3spero e alegre de toda a s\u00faa estancia na illa, non faltan a comida nin o traballo.\nPero xorde unha ameaza directa \u00f3 futuro da illa: en setembro de 1868, aparece unha columna de fume no monte Franklin.\nFin da historia.\nCiro Smith, despois de moitas investigaci\u00f3ns, anuncia unha erupci\u00f3n en pouco tempo: en 6 meses como moito. Pencroff prepara a toda presa un barco meirande que o anterior, como precauci\u00f3n ante un futuro perigo. O 15 de outubro, os colonos reciben unha mensaxe telegr\u00e1fica do xeneroso protector. Ciro e os seus compa\u00f1eiros acoden \u00f3 seu encontro.\nNunha cova baixo o volc\u00e1n, no seu prodixioso \"Nautilus\", at\u00f3pase o capit\u00e1n Nemo, dende onde socorre \u00f3s colonos. Sentindo pr\u00f3xima a hora da s\u00faa morte, desv\u00e9lalles o seu gran segredo.\n\u00d3 final, como era de esperar, a illa desaparece completamente no oc\u00e9ano, e os n\u00e1ufragos, api\u00f1ados sobre unha rocha, son recollidos por un barco, o Duncan. Levan con eles as xoias que Nemo lles regalara, e as\u00ed poden vivir desafogadamente o resto das s\u00faas vidas e facer as obras de caridade que o arrepentido capit\u00e1n lles encomendara.\nTraduci\u00f3ns.\nNo ano 2007 \u00c1nxela Graci\u00e1n traduciuna ao galego para bivir.com. Anos m\u00e1is tarde (2014) foi reeditada esa traduci\u00f3n por Edici\u00f3ns Xerais."}
{"id": "218179", "revid": "5863", "url": "https://gl.wikipedia.org/wiki?curid=218179", "title": "Manuel Pardo Becerra", "text": "Manuel Pardo Becerra, finado en Lugo o 8 de xu\u00f1o de 1921, foi un avogado e xornalista galego.\nTraxectoria.\nFillo de Jos\u00e9 Pardo Moinelo. Licenciado en Dereito civil e can\u00f3nico (1886), foi avogado fiscal da Audiencia de Lugo. Con Amador Montenegro fundou en 1889 \"A Monteira\", na que publicou no n\u00famero inicial a primeira entrega dun artigo titulado \"D'a fala gallega\" no que se reclamaba a rexeneraci\u00f3n da lingua galega. Colaborou en \"El Lucense\" e \"La Integridad\". Foi presidente do Consello Diocesano da Adoraci\u00f3n Nocturna e da Federaci\u00f3n de Sindicatos Agr\u00edcolas. Fundou e dirixiu entre 1912 e 1921 a Caixa de Aforros e Monte de Piedade de Lugo."}
{"id": "218182", "revid": "89787", "url": "https://gl.wikipedia.org/wiki?curid=218182", "title": "Kosmos 173", "text": "Kosmos 173 (\u041a\u043e\u0441\u043c\u043e\u0441 173 en ruso), tam\u00e9n denominado DS-P1-Yu N\u00ba 9, foi un sat\u00e9lite artificial sovi\u00e9tico lanzado o 24 de agosto de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 173 foi o noveno membro da serie de sat\u00e9lites DS-P1-Yu e o oitavo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 173 foi inxectado nunha \u00f3rbita inicial de 528\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 17 de decembro de 1967."}
{"id": "218183", "revid": "1131", "url": "https://gl.wikipedia.org/wiki?curid=218183", "title": "Les Enfants du capitaine Grant", "text": "Les Enfants du capitaine Grant \u00e9 unha novela do escritor franc\u00e9s Jules Verne publicada en 1868. Utilizando o tema cl\u00e1sico do n\u00e1ufrago, Verne exp\u00f3n a visi\u00f3n dos que sofren a desaparici\u00f3n, e amosa o sentir de dous rapaces pola ausencia do seu pai e a desesperaci\u00f3n de non volver velo; \u00e9 unha telemaquia e a s\u00faa estrutura, como a de \"Viaxe ao centro da Terra\", xira arredor de descifrar un documento que dar\u00e1 orixe \u00e1 viaxe."}
{"id": "218184", "revid": "4817", "url": "https://gl.wikipedia.org/wiki?curid=218184", "title": "Cosmos 173", "text": ""}
{"id": "218187", "revid": "22570", "url": "https://gl.wikipedia.org/wiki?curid=218187", "title": "Da terra \u00e1 l\u00faa", "text": "Da terra a L\u00faa \u00e9 unha novela do escritor franc\u00e9s Jules Verne que foi publicada en 1865. A obra, que comeza como unha s\u00e1tira do estereotipo estadounidense da \u00e9poca, \u00e9 un intento de describir por primeira vez con minuciosidade cient\u00edfica, os problemas que hai que atallar para lograr enviar un obxecto \u00e1 L\u00faa.\nUn intr\u00e9pido proxecto aviva os coraz\u00f3ns dos membros do Gun-Club. Tr\u00e1tase de enviar \u00e1 L\u00faa un proxectil que, auxiliado polo monstruoso can\u00f3n Columbiad, far\u00e1 a funci\u00f3n dunha aut\u00e9ntica nave espacial para facer realidade no s\u00e9culo XIX un vello so\u00f1o: atravesar o espazo e descubrir un mundo lunar ata ent\u00f3n desco\u00f1ecido.\nFoi traducida ao galego por Valent\u00edn Arias."}
{"id": "218189", "revid": "22570", "url": "https://gl.wikipedia.org/wiki?curid=218189", "title": "Cinco semanas en globo", "text": "Cinco semanas en globo (no orixinal en franc\u00e9s Cinq semaines en ballon) \u00e9 unha novela do escritor franc\u00e9s Jules Verne que foi publicada en 1863. Tr\u00e1tase da s\u00faa primeira novela e nela xa aparecen os ingredientes do que ser\u00e1 a s\u00faa futura obra, mesturando habilmente unha intriga ateigada de aventuras e sobresaltos de todo tipo e descrici\u00f3ns t\u00e9cnicas, xeogr\u00e1ficas e hist\u00f3ricas. O libro leva a cabo un bo resumo das exploraci\u00f3ns do continente africano, que daquela non era totalmente co\u00f1ecido polos europeos e \u00f3 que \u00edan moitos exploradores en busca dos seus segredos.\nFoi traducida ao galego por Mar\u00eda Carmen Campos e publicada en 2005 pola Ba\u00eda edici\u00f3ns, dentro da colecci\u00f3n \"As mellores aventuras de Xulio Verne\"."}
{"id": "218191", "revid": "5863", "url": "https://gl.wikipedia.org/wiki?curid=218191", "title": "De la Terre \u00e0 la Lune", "text": ""}
{"id": "218192", "revid": "27155", "url": "https://gl.wikipedia.org/wiki?curid=218192", "title": "Col\u00e9nquima", "text": "O col\u00e9nquima \u00e9 un tecido vexetal de sost\u00e9n propio de plantas novas e herb\u00e1ceas formado por c\u00e9lulas algo alongadas de paredes celulares engrosadas pero non lignificadas e con protoplasto vivo. A palabra cont\u00e9n a ra\u00edz grega \"kolla\" (cola, adhesivo) pola facilidade con que as paredes se inchan ao hidratarse. En forma e estrutura as c\u00e9lulas do par\u00e9nquima e do col\u00e9nquima son algo parecidas, e as c\u00e9lulas do col\u00e9nquima mostran unha gradaci\u00f3n nas s\u00faas caracter\u00edsticas entre os dous tipos, polo que cando est\u00e1n xuntos pode haber c\u00e9lulas con caracter\u00edsticas de transici\u00f3n entre ambos. Algunhas c\u00e9lulas do col\u00e9nquima poden experimentar cambios reversibles no espesor da s\u00faa membrana e mesmo adquirir caracter\u00edsticas meristem\u00e1ticas.\nO col\u00e9nquima aparece nos \u00f3rganos en crecemento, nos que funciona como tecido de sost\u00e9n, e tam\u00e9n en \u00f3rganos adultos que non sufriron crecemento secundario. O outro tecido de sost\u00e9n, o escler\u00e9nquima, \u00e9 t\u00edpico do crecemento secundario. O col\u00e9nquima pode situarse debaixo da epiderme, e \u00e1s veces as propias c\u00e9lulas da epiderme adquiren caracter\u00edsticas colenquim\u00e1ticas. Outras veces est\u00e1 nunha posici\u00f3n m\u00e1is profunda formando aneis completos ou cord\u00f3ns e costelas. Tam\u00e9n reforza o tecido vascular das follas. O col\u00e9nquima combina gran forza de tensi\u00f3n con moita flexibilidade e plasticidade, polo que \u00e9 ideal para unha planta en crecemento (o escler\u00e9nquima en comparaci\u00f3n \u00e9 m\u00e1is el\u00e1stico pero menos pl\u00e1stico). Esta plasticidade do col\u00e9nquima \u00e9 importante para o axuste dos tecidos en desenvolvemento. Proporciona flexibilidade aos talos novos, aos pec\u00edolos e nervios das follas. Nas partes vellas da planta que deixaron de alongarse, o col\u00e9nquima est\u00e1 endurecido e perde a s\u00faa plasticidade.\nCaracter\u00edsticas das c\u00e9lulas e tipos.\nSon c\u00e9lulas de lonxitude variable, xeralmente alongadas e adelgazadas nos extremos de ata 1 ou 2\u00a0mm de lonxitude. Nun cord\u00f3n de col\u00e9nquima as c\u00e9lulas m\u00e1is internas son m\u00e1is longas ca as perif\u00e9ricas porque se forman antes e empezan a alongarse antes. Te\u00f1en protoplasto vivo e mesmo adoitan conter cloroplastos e vac\u00faolos. Poden conter taninos.\nA parede celular est\u00e1 formada principalmente por celulosa e pectinas, non est\u00e1 lignificada, cont\u00e9n moita auga e ten un aspecto brillante nas preparaci\u00f3ns. Presenta punteaduras. A parede primaria est\u00e1 engrosada, e o engrosamento comeza xa antes de que a c\u00e9lula acabase de crecer en lonxitude. Pero a zona onde se produce o engrosamento var\u00eda en distintos tipos de plantas, polo que se poden distinguir varios tipos de col\u00e9nquima segundo o lugar do engrosamento, que son:\nAs caracter\u00edsticas da parede poden modificarse nas partes m\u00e1is vellas da planta ou para adaptarse ao crecemento da planta, exposici\u00f3n ao abaneo do vento ou outras condici\u00f3ns. Nalg\u00fans casos observouse que o col\u00e9nquima pode desenvolver paredes secundarias lignificadas e transformarse en escler\u00e9nquima."}
{"id": "218193", "revid": "98629", "url": "https://gl.wikipedia.org/wiki?curid=218193", "title": "Immortals", "text": "Inmortals \u00e9 un filme estadounidense dirixido por Tarsem Singh que se estreou no 2011.\nSinopse.\nUn terrible perigo ameaza \u00f3s gregos: enlouquecido polo poder, o brutal rei Hiperi\u00f3n (Mickey Rourke) declarou a guerra \u00f3s homes. Despois de reunir a un ex\u00e9rcito sedento de sangue formado por soldados que el mesmo mandou desfigurar, Hiperi\u00f3n queima Grecia mentres busca unha arma de poder inconcibible: o lendario arco Epiro, feito por Ares no Olimpo. O home que te\u00f1a ese arco poder\u00e1 liberar \u00f3s Tit\u00e1ns, que est\u00e1n encerrados no T\u00e1rtaro dende o principio dos tempos e claman vinganza. En mans de Hiperi\u00f3n, O arco significar\u00eda a destruci\u00f3n da raza humana e a aniquilaci\u00f3n dos deuses. Pero, como a lei prohibe que os deuses se entremetan nos conflitos humanos, nada poden facer para deter \u00f3 rei. Pero a esperanza renace cando Zeus encomenda \u00f3 campesi\u00f1o Teseo (Henry Cavill) a misi\u00f3n de acabar con Hiperi\u00f3n. Despois de reunir a un grupo de homes entre os que se atopa a visionaria sacerdotisa Fedra (Freida Pinto) e o astuto escravo Stavros (Stephen Dorff), o heroe porase \u00e1 fronte da rebeli\u00f3n."}
{"id": "218194", "revid": "56817", "url": "https://gl.wikipedia.org/wiki?curid=218194", "title": "Trofeo Memorial Quinocho 2007", "text": "A XII edici\u00f3n do Trofeo Memorial Quinocho celebrouse en Vigo o 14 de agosto de 2007 a partido \u00fanico. O campi\u00f3n foi o Celta de Vigo."}
{"id": "218195", "revid": "98629", "url": "https://gl.wikipedia.org/wiki?curid=218195", "title": "Bulbo raqu\u00eddeo", "text": "O bulbo raqu\u00eddeo ou medula oblonga (\"medulla oblongata\") \u00e9 a porci\u00f3n inferior do tronco encef\u00e1lico, que, xunto con outros \u00f3rganos como o mesenc\u00e9falo e a ponte, establece a comunicaci\u00f3n entre o cerebro e a medula espi\u00f1al. Est\u00e1 situado entre a ponte de Varolio e a medula espi\u00f1al e por diante do cerebelo. A forma do bulbo lembra a dun cono cortado, no cal a substancia branca \u00e9 externa e a gris interna.\n\u00c9 un \u00f3rgano condutor de impulsos nerviosos. Relaci\u00f3nase con funci\u00f3ns vitais como a respiraci\u00f3n, o latexo card\u00edaco e a presi\u00f3n arterial, e con alg\u00fans tipos de reflexos como a mastigaci\u00f3n, movementos perist\u00e1lticos, fala, pestanexo, secreci\u00f3n lacrimal e v\u00f3mito. Por iso un golpe ou lesi\u00f3n nesa \u00e1rea ou a s\u00faa compresi\u00f3n por parte do cerebelo, que se encontra detr\u00e1s, pode causar a morte instant\u00e1nea, paralizando os movementos respiratorios e card\u00edacos. Del saen os pares de nervios craniais do VI ao XII.\nFunci\u00f3ns.\nControla funci\u00f3ns aut\u00f3nomas e retransmite sinais entre o cerebro e a medula espi\u00f1al.\nO bulbo \u00e9 responsable de controlar diversas funci\u00f3ns aut\u00f3nomas para o corpo:\nEstrutura.\nO bulbo raqu\u00eddeo presenta unha porc\u00ed\u00f3n pechada, m\u00e1is caudal, que cont\u00e9n o canal central do ep\u00e9ndimo, que \u00e9 continuo co da medula espi\u00f1al e, unha porci\u00f3n aberta, que \u00e9 rostral, na cal o canal central se expande formando o cuarto ventr\u00edculo.\nL\u00edmites:\nPresenta preto de 3\u00a0cm de lonxitude, 2\u00a0cm de largura na s\u00faa porci\u00f3n m\u00e1is larga e 1,3\u00a0cm de grosor.\nPrincipais modificaci\u00f3ns do bulbo en relaci\u00f3n \u00e1 medula espi\u00f1al:\nSucos lonxitudinais.\nOs sucos lonxitudinais da medula espi\u00f1al continuanse no bulbo. Deste modo, estes dividen a superficie do bulbo caudal e parte da rostral nunha serie de columnas.\nA fisura media anterior \u00e9 interrompida inferiormente pola decusaci\u00f3n das pir\u00e1mides, na uni\u00f3n entre o tronco cerebral e a medula espi\u00f1al, pero despois continuase cara a arriba ata a protuberancia ou ponte de Varolio, separando as d\u00faas pir\u00e1mides do bulbo raqu\u00eddeo.\nO suco anterolateral marca o l\u00edmite posterior da pir\u00e1mide. As rad\u00edculas do nervio hipogloso emerxen deste suco, principalmente no bulbo raqu\u00eddeo rostral.\nNo bulbo, porci\u00f3n rostral, a columna posterior experimenta un alargamento, formando un n\u00facleo posterior a este suco anterolateral, denominado oliva, do cal saen as rad\u00edculas do nervio hipogloso.\nAs rad\u00edculas dos nervios glosofar\u00ednxeos, vagos e accesorios, emerxen posteriormente \u00e1 oliva, no suco que a delimita posteriormente e que se denomina suco posterolateral da oliva.\nO suco posterolateral tam\u00e9n se contin\u00faa no bulbo raqu\u00eddeo. A \u00e1rea localizada entre estes dous sucos posterolaterais, o olivar e o que \u00e9 continuo coa medula espi\u00f1al, \u00e9 o n\u00facleo cinereo por onde pasa o tracto espi\u00f1al do nervio trix\u00e9mino (que \u00e9 a continuaci\u00f3n do tracto dorsolateral da medula espi\u00f1al).\nA columna posterior tam\u00e9n se continua no bulbo, e o fasc\u00edculo cuneado est\u00e1 adxacente ao suco posterolateral e est\u00e9ndese rostralmente cara ao tub\u00e9rculo cuneado, que marca o lugar do n\u00facleo cuneado e, o fasc\u00edculo gr\u00e1cil, adxacente \u00e1 li\u00f1a media e que se estende rostralmente de modo similar cara ao tub\u00e9rculo gr\u00e1cil, que representa o n\u00facleo gr\u00e1cil.\nPorci\u00f3n caudal do bulbo raqu\u00eddeo.\nEst\u00e9ndese desde a decusaci\u00f3n das pir\u00e1mides ata o punto de uni\u00f3n dos dous troncos cerebelares inferiores onde o canal central do ep\u00e9ndimo se expande (\u00f3bex).\nPorci\u00f3n rostral do bulbo raqu\u00eddeo.\nEst\u00e9ndese desde a abertura do canal central ata a parede rostral onde os ped\u00fanculos cerebelares inferiores entran pola parte posterior no cerebelo. Na parte dorsal desta porci\u00f3n do bulbo est\u00e1 o cuarto ventr\u00edculo."}
{"id": "218196", "revid": "27155", "url": "https://gl.wikipedia.org/wiki?curid=218196", "title": "Medula oblonga", "text": ""}
{"id": "218197", "revid": "35303", "url": "https://gl.wikipedia.org/wiki?curid=218197", "title": "Memorial Quinocho 2007", "text": ""}
{"id": "218198", "revid": "98629", "url": "https://gl.wikipedia.org/wiki?curid=218198", "title": "The Last Legion", "text": "The Last Legion \u00e9 un filme dirixido por Doug Lefler que se estreou no 2007. Bas\u00e9ase na novela \"L'ultima legione\" de Valerio Massimo Manfredi.\nSinopse.\nCa\u00edda do Imperio Romano, ano 476. A v\u00e9spera da coroaci\u00f3n de R\u00f3mulo Aug\u00fastulo, Odoacro, rei dos h\u00e9rulos (Peter Mullan), chega a Roma para pechar un acordo con Orestes (Ian Glen), pero este rexeita as s\u00faas esixencias. O d\u00eda da coronaci\u00f3n, Ambrosino (Ben Kingsley), mentor e titor de R\u00f3mulo, adivi\u00f1a un gran perigo. Orestes, preocupado pola seguridade do seu fillo, designa a Aurelio (Colin Firth), da cuarta lexi\u00f3n, para que o protexa."}
{"id": "218200", "revid": "39998", "url": "https://gl.wikipedia.org/wiki?curid=218200", "title": "Mielenc\u00e9falo", "text": "O mielenc\u00e9falo \u00e9 a primeira ves\u00edcula do enc\u00e9falo do sistema nervioso embrionario, orixinada polo rombenc\u00e9falo ou cerebro primitivo posterior, e que posteriormente dar\u00e1 lugar ao bulbo raqu\u00eddeo.\nArredor da sexta e inicio da s\u00e9tima semana de xestaci\u00f3n o rombenc\u00e9falo div\u00eddese e orixina o mielenc\u00e9falo e o metenc\u00e9falo. Ao final da oitava e principios da novena semana estas ves\u00edculas formar\u00e1n o bulbo raqu\u00eddeo (mielenc\u00e9falo) e o cerebelo e ponte de Varolio (metenc\u00e9falo). A diferenciaci\u00f3n final da forma do bulbo raqu\u00eddeo pode observarse \u00e1s 20 semanas de xestaci\u00f3n.\nO lume da ves\u00edcula, que orixinariamente ti\u00f1a un aspecto de fenda, agr\u00e1ndase para formar a porci\u00f3n caudal do cuarto ventr\u00edculo. Neste proceso, a placa do teito (parede delgada dorsal) est\u00e9ndese e adelgaza moito, e con frecuencia recibe o nome de tea coroide do cuarto ventr\u00edculo por estar comprendida na formaci\u00f3n do plexo coroide posterior.\nO suco limitante, que na medula era unha li\u00f1a de demarcaci\u00f3n entre a rexi\u00f3n sensorial da placa alar e a rexi\u00f3n motriz da placa basal contin\u00faa no mielencefalo. Est\u00e1 claramente marcado nos estadios temper\u00e1ns e, a\u00ednda que m\u00e1is tarde queda enmascarada en ambas as rexi\u00f3ns debido ao crecemento de masas nucleares subxacentes, permanece como unha li\u00f1a de demarcaci\u00f3n valiosa para delimitar centros motores e sensoriais.\nForma os nervios craniais IX, X, XI, XII (glosofrar\u00ednxeo, vago, accesorio e hipogloso), e unha porci\u00f3n do vestibulococlear (VIII).\nBulbo raqu\u00eddeo.\nFunci\u00f3n.\nO bulbo raqu\u00eddeo serve como conexi\u00f3n do enc\u00e9falo coa medula espi\u00f1al, que forman en conxunto o sistema nervioso central. O bulbo raqu\u00eddeo regula a funci\u00f3n vasomotora e respostas aut\u00f3nomas como as da respiraci\u00f3n e funcionamento do sistema cardiovascular e actividades reflexas b\u00e1sicas como tusir, espirrar, tragar ou vomitar.\nDanos e traumas.\nDebido \u00e1 s\u00faa localizaci\u00f3n na bse do tronco cerebral, un trauma nesta \u00e1rea pode ser mortal. As lesi\u00f3ns debidas a traumas poden causar edemas pulmonares debido \u00e1 asociaci\u00f3n do bulbo coa funci\u00f3n pulmonar. Tam\u00e9n pode orixinarse isquemia por lesi\u00f3ns na medula que afectan \u00e1 funci\u00f3n vasomotora."}
{"id": "218203", "revid": "89787", "url": "https://gl.wikipedia.org/wiki?curid=218203", "title": "Kosmos 176", "text": "Kosmos 176 (\u041a\u043e\u0441\u043c\u043e\u0441 176 en ruso), tam\u00e9n denominado DS-P1-Yu N\u00ba 10, foi un sat\u00e9lite artificial sovi\u00e9tico lanzado o 12 de setembro de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 176 foi o d\u00e9cimo membro da serie de sat\u00e9lites DS-P1-Yu e o noveno lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 176 foi inxectado nunha \u00f3rbita inicial de 1581\u00a0km de apoxeo e 206\u00a0km de perixeo, cunha inclinaci\u00f3n orbital de 81,9 graos e un per\u00edodo de 102,2 minutos. Reentrou na atmosfera o 3 de marzo de 1968."}
{"id": "218204", "revid": "22570", "url": "https://gl.wikipedia.org/wiki?curid=218204", "title": "Gran Premio de B\u00e9lxica de 1953", "text": "O Gran Premio de B\u00e9lxica de 1953 foi unha carreira de F\u00f3rmula D\u00faas celebrada o 21 de xu\u00f1o de 1953 no Circu\u00edto de Spa-Francorchamps en Spa, B\u00e9lxica. Foi a cuarta carreira do Campionato do Mundo de Pilotos 1953, disputouse baixo as regras da F\u00f3rmula D\u00faas en 1952 e 1953, en lugar da normativa da F\u00f3rmula Un usada normalmente.\nInforme.\nUnha multitude de m\u00e1is de 100.000 espectadores api\u00f1aronse na pista forestal para ver esta carreira. Os Maserati foron sen d\u00fabida capaces de igualar aos Ferraris en velocidade pura, Juan Manuel Fangio logrou unha marca demoledora na volta de pr\u00e1ctica de 188,3\u00a0km/h. Na sa\u00edda Jos\u00e9 Froil\u00e1n Gonz\u00e1lez deixou e todo o mundo at\u00f3nito con outra volta de 177\u00a0km/h con sa\u00edda parada. Logo de 11 voltas, Gonz\u00e1lez sacara unha vantaxe dun minuto, pero isto pasoulle factura ao seu motor, que expirou, deixando a Fangio l\u00edder. Na volta 13, foi o arxentino quen tivo unha avar\u00eda no motor e Ferrari logrou outro dobrete, o terceiro foi o piloto arxentino Onofre Marim\u00f3n, quen logrou o seu primeiro podio.\nClasificaci\u00f3n.\nCarreira.\n\u2020 Unidades compartidas \u2013 Coche 6: Claes (13 voltas) logo Fangio (22 voltas)"}
{"id": "218205", "revid": "4817", "url": "https://gl.wikipedia.org/wiki?curid=218205", "title": "Cosmos 176", "text": ""}
{"id": "218207", "revid": "98629", "url": "https://gl.wikipedia.org/wiki?curid=218207", "title": "Iv\u00e1n Zamorano", "text": "Iv\u00e1n Luis Zamorano Zamora, nado en Santiago de Chile o 18 de xaneiro de 1967, \u00e9 un exfutbolista chileno. Xogaba de dianteiro e foi internacional coa selecci\u00f3n chilena."}
{"id": "218208", "revid": "89787", "url": "https://gl.wikipedia.org/wiki?curid=218208", "title": "Gran Premio de Francia de 1953", "text": "O Gran Premio de Francia de 1953 foi unha carreira de F\u00f3rmula D\u00faas, celebrada no circu\u00edto de Reims-Gueux o 5 de xullo de 1953. Foi a quinta carreira da tempada de F\u00f3rmula Un de , disputouse baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nNon s\u00f3 se cambiou o trazado do circu\u00edto de Reims, tam\u00e9n o nome era diferente. O circu\u00edto novo, m\u00e1is r\u00e1pido e lixeiramente m\u00e1is longo xa non pasaba pola cidade de Gueux e como resultado, o circu\u00edto chamouse \"Reims\". Co\u00f1ecida popularmente como a carreira do s\u00e9culo debido \u00e1 batalla de sesenta voltas entre o brit\u00e1nico Mike Hawthorn e o arxentino Juan Manuel Fangio Hawthorn ga\u00f1ou o duelo segundo as cr\u00f3nicas cambiaron o liderado en case todas as curvas do circu\u00edto de Reims. Ademais, logo de 500\u00a0km de carreira, os catro coches de cabeza ti\u00f1an menos de 5 segundos de diferenza."}
{"id": "218212", "revid": "89787", "url": "https://gl.wikipedia.org/wiki?curid=218212", "title": "Cerebelo", "text": "O cerebelo (do lat\u00edn \"cerebellum\", \"cerebro pequeno\") \u00e9 unha rexi\u00f3n do enc\u00e9falo situado na zona occipital da cabeza debaixo do cerebro e detr\u00e1s do tronco do enc\u00e9falo, que ten a funci\u00f3n de integrar as v\u00edas sensitivas e as motoras. Existe unha gran cantidade de feixes nerviosos que conectan o cerebelo con outras estruturas encef\u00e1licas e coa medula espi\u00f1al. O cerebelo integra toda a informaci\u00f3n recibida para precisar e controlar as ordes que o c\u00f3rtex cerebral manda ao aparato locomotor a trav\u00e9s das v\u00edas motoras.\nAs lesi\u00f3ns a nivel do cerebelo non adoitan causar par\u00e1lise pero si desordes relacionadas coa execuci\u00f3n de movementos precisos, mantemento do equilibrio e a postura e aprendizaxe motora. Os primeiros estudos realizados por fisi\u00f3logos no s\u00e9culo XVIII indicaban que os pacientes con dano cerebelar mostraban problemas de coordinaci\u00f3n motora e movemento. Durante o s\u00e9culo XIX comezaron a realizarse os primeiros experimentos funcionais, causando lesi\u00f3ns ou ablaci\u00f3ns cerebelares en animais. Os fisi\u00f3logos observaban que tales lesi\u00f3ns xeraban movementos estra\u00f1os e torpes, descoordinaci\u00f3n e debilidade muscular. Estas observaci\u00f3ns e estudos levaron \u00e1 conclusi\u00f3n de que o cerebelo era un \u00f3rgano encargado do control da motricidade. Por\u00e9n, as investigaci\u00f3ns modernas mostraron que o cerebelo ten un papel m\u00e1is amplo, e est\u00e1 relacionado con certas funci\u00f3ns cognitivas como a atenci\u00f3n e o procesamento da linguaxe, a m\u00fasica, a aprendizaxe e outros est\u00edmulos sensoriais temporais.\nO cerebelo describiuno por primeira vez Her\u00f3filo no s\u00e9culo IV\u00a0a.\u00a0C.\nCaracter\u00edsticas xerais.\nO cerebelo \u00e9 un \u00f3rgano impar e medio, situado na fosa cranial posterior, situado detr\u00e1s do tronco do enc\u00e9falo e debaixo do lobo occipital do cerebro. Presenta unha porci\u00f3n central e impar, o vermis, e outras d\u00faas porci\u00f3ns moito maiores que se estenden a ambos os lados, os hemisferios.\nA organizaci\u00f3n celular do c\u00f3rtex cerebeloso \u00e9 moi uniforme, coas neuronas dispostas en tres capas ou estratos ben definidos. Esta organizaci\u00f3n tan uniforme permite que as conexi\u00f3ns nerviosas sexan relativamente doadas de estudar. Para facerse unha idea xeral das conexi\u00f3ns neuronais que se dan no c\u00f3rtex cerebeloso, podemos imaxinar unha ringleira de \u00e1rbores con cables unindo as p\u00f3las de cada unha coas da seguinte.\nPor mor do elevado n\u00famero de c\u00e9lulas granulosas que pos\u00fae, o cerebelo cont\u00e9n preto do 50% de todas as neuronas do enc\u00e9falo, pero s\u00f3 representa o 10% do seu volume. O cerebelo recibe case 200 mill\u00f3ns de fibras aferentes. En comparaci\u00f3n, o nervio \u00f3ptico compose de s\u00f3 un mill\u00f3n de fibras.\nDesenvolvemento.\nIgual ca o resto do sistema nervioso central e a pel, o cerebelo deriva da capa ectod\u00e9rmica do disco xerminativo trilaminar do embri\u00f3n.\nDurante as fases m\u00e1is iniciais do desenvolvemento embrionario, o terzo cef\u00e1lico do tubo neural presenta tres dilataci\u00f3ns (ves\u00edculas encef\u00e1licas primarias) o que nos permite dividilo en tres segmentos distintos: prosenc\u00e9falo, mesenc\u00e9falo e rombenc\u00e9falo. O rombenc\u00e9falo \u00e9 o segmento m\u00e1is caudal, e cando o embri\u00f3n ten 5 semanas div\u00eddese en d\u00faas porci\u00f3ns: o metenc\u00e9falo, e o mielenc\u00e9falo. O metenc\u00e9falo \u00e9 a porci\u00f3n m\u00e1is cef\u00e1lica e dar\u00e1 lugar \u00e1 protuberancia (ponte de Varolio) e ao cerebelo, entanto que do mielenc\u00e9falo se orixinar\u00e1 o bulbo raqu\u00eddeo. O l\u00edmite entre estas d\u00faas porci\u00f3ns est\u00e1 marcado pola curvatura protuberencial.\nAo contrario das ideas anat\u00f3micas cl\u00e1sicas; o cerebelo adulto non prov\u00e9n unicamente do metenc\u00e9falo. Os estudos de Hallonet e Nicole M. Le Douarin a principios da d\u00e9cada de 1990 mostraron que as c\u00e9lulas proxenitoras do cerebelo prove\u00f1en da rexi\u00f3n caudal do mesenc\u00e9falo e da rostral do metenc\u00e9falo.\nAnatom\u00eda.\nO cerebelo est\u00e1 pegado \u00e1 parede posterior do tronco do enc\u00e9falo e est\u00e1 inclu\u00eddo dentro dun estoxo osteofibroso, a cela cerebelosa ou subtentorial, formado por unha parede superior e outra inferior. A parede superior est\u00e1 constitu\u00edda por unha prolongaci\u00f3n da duram\u00e1ter denominada tenda do cerebelo e a parede inferior f\u00f3rmana as fosas cerebelosas do \u00f3so occipital recubertas pola duram\u00e1ter. Normalmente, o cerebelo dun humano masculino adulto pesa uns 150 g e mide 10\u00a0cm de largo, 5\u00a0cm de alto e 6\u00a0cm en sentido anteroposterior. Nos nenos a relaci\u00f3n entre o volume do cerebelo e do cerebro \u00e9 de 1 a 20, e nos adultos \u00e9 de 1 a 8.\nDescrici\u00f3n externa.\nO cerebelo illado ten forma de cono truncado aplanado en sentido s\u00fapero-inferior no cal se poden diferenciar tres caras: superior, inferior e anterior.\nCara superior.\nA cara superior ten a forma dun tellado con d\u00faas vertentes laterais e est\u00e1 en contacto coa tenda do cerebelo. Na parte central, presenta unha elevaci\u00f3n alongada en sentido anteroposterior que recibe o nome de vermis superior. A ambos os lados do vermis superior est\u00e9ndense d\u00faas superficies inclinadas e case planas que constit\u00faen as caras superiores dos hemisferios cerebelosos. A cara superior est\u00e1 separada da cara inferior polo bordo circunferencial do cerebelo. Nunha vista superior, o bordo circunferencial presenta d\u00faas escotaduras: unha anterior en relaci\u00f3n co tronco do enc\u00e9falo, e outra posterior en relaci\u00f3n coa fouce do cerebelo. O bordo circunferencial do cerebelo est\u00e1 percorrido lonxitudinalmente por unha fisura profunda denominada fisura horizontal ou suco circunferencial.\nCara inferior.\nA cara inferior est\u00e1 directamente apoiada sobre a duram\u00e1ter que cobre as fosas cerebelosas. Mostra un amplo suco na li\u00f1a media denominado val\u00e9cula ou cisura media que alberga a fouce do cerebelo, no fondo da cal est\u00e1 o vermis inferior, que \u00e9 a continuaci\u00f3n do superior. Lateralmente \u00e1 cisura media local\u00edzanse as caras inferiores dos hemisferios cerebelosos, que son convexas cara a abaixo. Na parte m\u00e1is anterior e a ambos os lados do vermis inferior, os hemisferios cerebelosos presentan unha prominencia ovoide denominada am\u00edgdala cerebelosa. Estas am\u00edgdalas gardan unha estreita relaci\u00f3n co bulbo raqu\u00eddeo.\nCara anterior.\nA cara anterior est\u00e1 intimamente relacionada coa cara posterior do tronco do enc\u00e9falo e para poder vela c\u00f3mpre seccionar os tres pares de ped\u00fanculos que a unen a ela. Presenta unha depresi\u00f3n central que se corresponde co teito do cuarto ventr\u00edculo e est\u00e1 delimitada polos ped\u00fanculos de ambos os lados e polos veos medulares superior e inferior. Por riba desta depresi\u00f3n asoma o extremo anterior do vermis superior ou l\u00edngula, e por debaixo vese o extremo anterior do vermis inferior ou n\u00f3dulo. A ambos os lados do n\u00f3dulo, e por debaixo dos ped\u00fanculos cerebelosos inferiores, hai unhas prominencias denominadas fl\u00f3culos. O n\u00f3dulo e os fl\u00f3culos est\u00e1n unidos entre si polo ped\u00fanculo do fl\u00f3culo que, en parte, corre sobre o veo medular inferior.\nDivisi\u00f3ns.\nHai varias maneiras de dividir o cerebelo. Veremos a divisi\u00f3n morfol\u00f3xica e a funcional.\nMorfol\u00f3xica.\nClasicamente, real\u00edzase unha divisi\u00f3n morfol\u00f3xica que \u00e9 puramente descritiva da superficie do cerebelo, e non ten base funcional nin ontox\u00e9nica nin ningunha aplicaci\u00f3n na pr\u00e1ctica cl\u00ednica.\nNa superficie do cerebelo discorren moitas fisuras transversais m\u00e1is ou menos paralelas entre si. Entre elas hai d\u00faas que salientan por ser as m\u00e1is profundas e nos serven para dividilo en lobos. Unha \u00e9 a fisura prima ou primaria que percorre a cara superior e a divide aproximadamente en d\u00faas metades iguais, e a outra \u00e9 a fisura posterolateral ou dorsolateral que se localiza na cara anterior en posici\u00f3n caudal respecto do n\u00f3dulo e os fl\u00f3culos.\nEstas fisuras delimitan os tres lobos do cerebelo: o anterior, o posterior e o floculonodular. Cada un destes lobos incl\u00fae unha porci\u00f3n que forma parte do vermis e outra que forma parte dos hemisferios cerebelosos. A porci\u00f3n do vermis que corresponde a cada lobo subdiv\u00eddese en segmentos aos que, xeralmente, se asocia un par de lobuli\u00f1os situados nos hemisferios cerebelosos. A subdivisi\u00f3n dentro de cada un dos lobos est\u00e1 determinada pola existencia doutras fisuras transversais de menor profundidade.\nO lobo anterior sit\u00faase por diante da fisura prima e abrangue parte da cara anterior e parte da cara superior. Subdiv\u00eddese en:\nO lobo posterior sit\u00faase entre as fisuras prima e posterolateral e abrangue parte da cara superior e parte da inferior. Subdiv\u00eddese en:\nO lobo floculonodular sit\u00faase por diante da fisura posterolateral e como o seu propio nome indica est\u00e1 formado polo n\u00f3dulo (X) (que corresponde ao vermis) e os fl\u00f3culos (H X) (que corresponden aos hemisferios), unidos polo ped\u00fanculo do fl\u00f3culo.\nO termo corpo do cerebelo util\u00edzase para denominar a totalidade do cerebelo, ag\u00e1s o lobo floculonodular.\nO vermis superior est\u00e1 constitu\u00eddo pola l\u00edngula, o lobuli\u00f1o central, o culmen, o declive e o folium. O vermis inferior est\u00e1 constitu\u00eddo polo t\u00faber, a pir\u00e1mide, a \u00favula e o n\u00f3dulo.\nAlg\u00fans autores en vez de distinguiren tres lobos distinguen catro: o anterior, o medio, o posterior e o floculonodular. A diferenza est\u00e1 en que dividen o lobo posterior en dous por medio da fisura prepiramidal, de tal forma que por riba dela se estende o lobo medio e por debaixo o lobo posterior.\nFunci\u00f3ns.\nSegundo a funci\u00f3n principal que realizan e as conexi\u00f3ns que establecen, no cerebelo poden identificarse tres rexi\u00f3ns diferentes: vestibulocerebelo, espi\u00f1ocerebelo e cerebrocerebelo.\nO vestibulocerebelo est\u00e1 formado polo lobo floculonodular. Recibe aferencias dos canais semicirculares e das m\u00e1culas a trav\u00e9s dos n\u00facleos vestibulares, e do c\u00f3rtex visual a trav\u00e9s dos n\u00facleos da ponte. As eferencias que env\u00eda chegan directamente aos n\u00facleos vestibulares sen pasaren previamente por ning\u00fan n\u00facleo profundo do cerebelo. Pode modular a actividade dos tractos que descenden desde os n\u00facleos vestibulares \u00e1 medula espi\u00f1al e das motoneuronas \u03b1 que innervan os m\u00fasculos extr\u00ednsecos do globo ocular. Grazas a isto o vestibulocerebelo pode encargarse de controlar e regular o equilibrio corporal e os movementos oculares.\nO espi\u00f1ocerebelo est\u00e1 formado por d\u00faas porci\u00f3ns do c\u00f3rtex cerebeloso: a banda vermiana e as bandas paravermianas.\nA banda vermiana \u00e9 unha banda media e impar que se corresponde cos vermis superior e inferior (sen inclu\u00edr ao n\u00f3dulo). Recibe aferencias vestibulares, visuais e ac\u00fasticas. Env\u00eda as s\u00faas eferencias a trav\u00e9s do n\u00facleo do fastixio.\nAs bandas paravermianas son un par de bandas lonxitudinais que se dispo\u00f1en a ambos os lados da banda vermiana, na parte m\u00e1is medial dos hemisferios cerebelosos. Recibe aferencias somatosensoriais procedentes da medula espi\u00f1al e do n\u00facleo sensitivo do nervio trix\u00e9mino. Env\u00eda as s\u00faas eferencias a trav\u00e9s do n\u00facleo interposto (emboliforme + globoso).\nA partir do n\u00facleo interposto e do n\u00facleo do fastixio, o espi\u00f1ocerebelo modula a actividade das v\u00edas motoras descendentes que parten do c\u00f3rtex cerebral e do tronco do enc\u00e9falo e chegan \u00e1 medula espi\u00f1al. Debido a isto, a s\u00faa funci\u00f3n principal \u00e9 a de regular os movementos das extremidades e o tronco. Na banda vermiana contr\u00f3lanse os movementos musculares do tronco, o pescozo e as porci\u00f3ns proximais das extremidades. As bandas paravermianas controlan as porci\u00f3ns distais das extremidades superiores e inferiores, especialmente as mans, os p\u00e9s e os dedos.\nO cerebrocerebelo est\u00e1 formado pola porci\u00f3n lateral do c\u00f3rtex dos hemisferior cerebelosos. Recibe aferencias da maior parte do neoc\u00f3rtex a trav\u00e9s dos n\u00facleos da ponte, polo que tam\u00e9n se co\u00f1ece por pontocerebelo. Env\u00eda eferencias que chegan ata o t\u00e1lamo a trav\u00e9s do n\u00facleo dentado, e desde o t\u00e1lamo chegan ao c\u00f3rtex cerebral. Leva a cabo as funci\u00f3ns cognitivas (percepci\u00f3n visuoespacial, procesamento ling\u00fc\u00edstico e modulaci\u00f3n das emoci\u00f3ns), a planificaci\u00f3n xeral de actividades motoras secuenciada e a aprendizaxe motora.\nEstrutura interna.\nDunha forma similar ao cerebro, o cerebelo pode dividirse en substancia gris e substancia branca. A substancia gris disponse na parte superficial, onde forma o c\u00f3rtex cerebeloso, e no interior, onde constit\u00fae os n\u00facleos profundos. A substancia branca local\u00edzase na parte interna, envolvendo por completo os n\u00facleos profundos.\nC\u00f3rtex cerebeloso.\nO c\u00f3rtex cerebeloso ten unha superficie moi extensa, duns 500\u00a0cm\u00b2 debido aos seus numerosos pregamentos ou circunvoluci\u00f3ns (\"folia cerebelli\") predominantemente transversais que aumentan unhas tres veces a s\u00faa \u00e1rea. Os abundantes sucos e fisuras danlle \u00e1 superficie cerebelosa un aspecto rugoso caracter\u00edstico.\nO c\u00f3rtex est\u00e1 conformado por numerosas unidades histofuncionais co\u00f1ecidas como lamini\u00f1as cerebelosas. Nun corte saxital dunha circunvoluci\u00f3n do cerebelo visto ao microscopio, p\u00f3dese observar que est\u00e1 integrada por moitas microcircunvoluci\u00f3ns. Estas microcircunvoluci\u00f3ns son as lamini\u00f1as cerebelosas, que est\u00e1n constitu\u00eddas por unha fina l\u00e1mina de substancia branca recuberta de substancia gris.\nA substancia gris perif\u00e9rica da lamini\u00f1a cerebelosa ten un grosor de arredor de 1\u00a0mm. Pos\u00fae unha estrutura histol\u00f3xica, homox\u00e9nea en todas as s\u00faas rexi\u00f3ns, constitu\u00edda por tres capas nas que se distinguen sete tipos fundamentais de neuronas. Igual que o resto do sistema nervioso, o c\u00f3rtex cerebeloso tam\u00e9n pos\u00fae c\u00e9lulas gliales e vasos sangu\u00edneos.\nCapas do c\u00f3rtex.\nNo c\u00f3rtex cerebeloso, de profundo a superficial, p\u00f3dense distinguir as seguintes capas: capa de c\u00e9lulas granulares, capa media ou de c\u00e9lulas de Purkinje e capa molecular ou plexiforme.\nA capa granular \u00e9 a m\u00e1is profunda e limita na s\u00faa zona interna coa substancia branca. Debe o seu nome a que nela predominan un tipo de pequenas neuronas intr\u00ednsecas denominadas grans ou c\u00e9lulas granulares do cerebelo. \u00c9 a capa m\u00e1is grosa, de 500 a 100 \u03bcm de grosor.\nA capa das c\u00e9lulas de Purkinje est\u00e1 constitu\u00edda polos somas das c\u00e9lulas de Purkinje que se dispo\u00f1en formando unha l\u00e1mina monocelular. Alg\u00fans autores non consideran esta capa, sen\u00f3n s\u00f3 as capas granular e molecular.\nA capa molecular recibe o seu nome porque cont\u00e9n principalmente prolongaci\u00f3ns celulares e poucos somas neuronais. O seu grosor aproximado \u00e9 duns 300 a 400 \u03bcm e a s\u00faa superficie est\u00e1 cuberta pola piam\u00e1ter.\nTipos neuronais.\nAs neuronas do c\u00f3rtex cerebeloso clasif\u00edcanse en: neuronas principais ou de proxecci\u00f3n e as intr\u00ednsecas ou interneuronas. As principais son as que te\u00f1en ax\u00f3ns que saen do c\u00f3rtex e chegan aos n\u00facleos cerebelosos profundos ou aos n\u00facleos vestibulares. As intr\u00ednsecas son as que estenden os seus ax\u00f3ns exclusivamente polo c\u00f3rtex. Tam\u00e9n hai que ter en conta as fibras aferentes extr\u00ednsecas que chegan ao c\u00f3rtex, entre as que destacan as fibras musgosas e as trepadoras.\nAs neuronas principais son as c\u00e9lulas de Purkinje das que hai uns 30 mill\u00f3ns no cerebelo. Te\u00f1en unha densa \u00e1rbore dendr\u00edtica moi ramificada e con moitas espi\u00f1as que se estende por todo o grosor da capa molecular, e que se arboriza nun s\u00f3 plano, perpendicular ao eixe transversal da lamini\u00f1a. Da parte inferior do soma orix\u00ednase o ax\u00f3n que atravesa a capa de c\u00e9lulas granulares e entra na substancia branca e chega aos n\u00facleos cerebelosos e vestibulares.\nAs neuronas intr\u00ednsecas est\u00e1n nas capas granular e molecular. Na capa granular encontramos tres tipos de c\u00e9lulas: as c\u00e9lulas granulares, as grandes c\u00e9lulas estreladas (c\u00e9lulas de Golgi e de Lugaro) e as c\u00e9lulas monodendr\u00edticas ou monopolares en penacho. Na capa molecular est\u00e1n as c\u00e9lulas estreladas pequenas (c\u00e9lulas estreladas e c\u00e9lulas en cesta).\nCo nome de grandes c\u00e9lulas estreladas des\u00edgnanse todas as neuronas, distintas dos grans e das c\u00e9lulas monodendr\u00edticas en penacho, que se sit\u00faan na capa granular.\nFibras extr\u00ednsecas.\nAs fibras extr\u00ednsecas son os ax\u00f3ns miel\u00ednicos aferentes que chegan ao c\u00f3rtex cerebeloso desde outras rexi\u00f3ns do sistema nervioso central. As m\u00e1is importantes son as fibras musgosas e as trepadoras.\nAs fibras musgosas son grosas fibras miel\u00ednicas que proceden de numerosas \u00e1reas do sistema nervioso como o ganglio e n\u00facleos vestibulares, a medula espi\u00f1al, a formaci\u00f3n reticular e os n\u00facleos da ponte. Por elas o cerebelo recibe informaci\u00f3n procedente de practicamente todo o sistema nervioso inclu\u00eddo o c\u00f3rtex cerebral. Entran principalmente polos ped\u00fanculos cerebelosos medio e superior.\nAs fibras trepadoras son os ax\u00f3ns das neuronas de proxecci\u00f3n do n\u00facleo olivar inferior desde onde penetran no cerebelo polo ped\u00fanculo inferior. Unha \u00fanica neurona do n\u00facleo olivar inferior d\u00e1 orixe a unhas dez fibras trepadoras. Te\u00f1en menor di\u00e1metro ca as musgosas.\nAdem\u00e1s destes dous tipos chegan outras fibras aferentes como as procedentes do locus cer\u00faleo, que son noradren\u00e9rxicas, e dos n\u00facleos do rafe, que env\u00edan serotonina.\nGl\u00eda.\nNo c\u00f3rtex cerebeloso predominan os astrocitos protopl\u00e1smicos entre os que podemos salientar o astrocito denominado glia de Bergmann e as c\u00e9lulas de Fa\u00f1an\u00e1s. Existen oligodendrocitos na capa molecular pero non na granular.\nN\u00facleos profundos.\nNo interior da substancia branca podemos encontrar catro pares de n\u00facleos de substancia gris, que de medial a lateral son: o n\u00facleo do fastixio (ou do teito), o globoso, o emboliforme e o dentado. O emboliforme e o globoso est\u00e1n moi relacionados funcionalmente e en conxunto forman o n\u00facleo interposto. Os n\u00facleos vestibulares do bulbo raqu\u00eddeo tam\u00e9n funcionan en certos aspectos como se fosen n\u00facleos cerebelosos profundos debido \u00e1s s\u00faas conexi\u00f3ns directas co c\u00f3rtex do lobo floculonodular.\nSubstancia branca.\nNun corte saxital do cerebelo, a substancia branca ten unha forma arborescente polo que \u00e1s veces se lle chama \u00e1rbore da vida do cerebelo ou \"arbor vitae\". Est\u00e1 formada por unha masa voluminosa central, denominada corpo ou centro medular, da que parten prolongaci\u00f3ns cara \u00e1s circunvoluci\u00f3ns do cerebelo denominadas l\u00e1minas brancas. O corpo medular contin\u00faase cara a adiante directamente cos ped\u00fanculos, que tam\u00e9n est\u00e1n formados por substancia branca. A substancia branca do cerebelo est\u00e1 constitu\u00edda por ax\u00f3ns e astrocitos fibrosos e abundantes oligodendrocitos produtores da envoltura miel\u00ednica.\nConexi\u00f3ns cerebelosas.\nAo cerebelo chegan aferencias de todas as v\u00edas motoras e de todas as sensitivas ag\u00e1s a olfactoria, e del parten eferencias para controlar todas as v\u00edas motoras descendentes. As eferencias non adoitan facer sinapses directamente sobre as motoneuronas da v\u00eda final com\u00fan excepto nas dos m\u00fasculos extr\u00ednsecos do globo ocular. As eferencias normalmente act\u00faan sobre os n\u00facleos motores do tronco do enc\u00e9falo. O n\u00famero de fibras aferentes cerebelosas \u00e9 m\u00e1is de 40 veces superior ao de fibras eferentes. Todas as conexi\u00f3ns do cerebelo pasan polos ped\u00fanculos.\nA continuaci\u00f3n expo\u00f1eranse as principais conexi\u00f3ns que establece o cerebelo ordenadas seguindo a s\u00faa divisi\u00f3n funcional. Hai que ter en conta que as fibras aferentes, ao contrario que as eferentes, non terminan sobre o c\u00f3rtex cerebeloso seguindo de maneira estrita a divisi\u00f3n funcional.\nAs aferencias do vestibulocerebelo maioritariamente prove\u00f1en do sistema vestibular por medio de dous tractos: o vestibulocerebeloso directo ou de Edinger e o vest\u00edbulocerebeloso indirecto. Tam\u00e9n recibe algunhas fibras do tracto corticoponticocerebeloso que prove\u00f1en do c\u00f3rtex visual do lobo occipital (fibras occipitoponticocerebelosas).\nEferencias do vestibulocerebelo. Os principais tractos eferentes de fibras que parten do vest\u00edbulocerebelo son: o cerebelovestibular, o floculooculomotor e o uncinado de Russell.\nAs aferencias do espi\u00f1ocerebelo proceden de tres zonas do neuroeixe: a medula espi\u00f1al, o bulbo raqu\u00eddeo e o mesenc\u00e9falo.\nA nivel da medula espi\u00f1al as aferencias chegan por medio dos tractos espi\u00f1ocerebelosos posterior e anterior. Estes tractos poden transmitir impulsos nerviosos m\u00e1is r\u00e1pido do que calquera outra v\u00eda do sistema nervioso central atinguindo unha velocidade de 120\u00a0m/s. C\u00f3mpre esta rapidez para que chegue ao cerebelo a informaci\u00f3n sobre os cambios ocorridos nos grupos musculares perif\u00e9ricos e poder coordinalos a tempo.\nA nivel do bulbo raqu\u00eddeo as aferencias chegan por medio dos tractos cuneocerebeloso, olivocerebeloso e reticulocerebeloso.\nA nivel do mesenc\u00e9falo as aferencias chegan por medio dos tractos tectocerebeloso, trixeminocerebeloso e rubrocerebeloso.\nEferencias do espi\u00f1ocerebelo. As principais eferencias que parten do espi\u00f1ocerebelo son: o tracto interpostorreticular, o tracto interpostoolivar, o tracto interpostotectal e o tracto interpostorr\u00fabrico.\nAferencias do cerebrocerebelo. Todas as aferencias que recibe o cerebrocerebelo forman parte do tracto corticoponticocerebeloso. Este tracto orix\u00ednase nunha ampla zona do c\u00f3rtex cerebral que abrangue os lobos frontal, parietal, occipital e temporal, e antes de entrar no cerebelo fai sinapse nos n\u00facleos da ponte.\nEferencias do cerebrocerebelo. A maior\u00eda das eferencias do cerebrocerebelo saen polo tracto dentadotal\u00e1mico. Este tracto est\u00e1 formado polos ax\u00f3ns das neuronas localizadas no n\u00facleo dentado, que saen do cerebelo polo ped\u00fanculo superior. Decusan (cruzan) na porci\u00f3n caudal do mesenc\u00e9falo (decusaci\u00f3n de Wernekink) e terminan no n\u00facleo ventral intermedio do t\u00e1lamo. Desde o t\u00e1lamo parten fibras talamocorticais que chegan \u00e1s mesmas \u00e1reas do c\u00f3rtex cerebral das que partiron as aferencias corticoponticocerebelosas.\nAferencias procedentes dos sistemas monoamin\u00e9rxicos. O cerebelo, igual que outras partes do sistema nervioso central, recibe fibras dos sistemas neuroqu\u00edmicos moduladores. Concretamente de dous dos sistemas monoamin\u00e9rxicos: o noradren\u00e9xico (polo tracto ceruleocerebeloso) e o serotonin\u00e9rxico (polo tracto serotonin\u00e9rxico cerebeloso).\nPed\u00fanculos cerebelosos.\nO cerebelo f\u00edxase \u00e1 cara posterior do tronco do enc\u00e9falo por medio de tres pares de ped\u00fanculos polos que discorren todas as fibras nerviosas que entran e saen del. Hai dous ped\u00fanculos inferiores, dous ped\u00fanculos medios e dous ped\u00fanculos superiores. Os ped\u00fanculos cerebelosos inferiores ou corpos restiformes conectan o cerebelo coa parte superior do bulbo raqu\u00eddeo. Os pedunculos cerebelosos medios ou pontinos son os m\u00e1is grandes e conectan o cerebelo coa protuberancia ou ponte. Os ped\u00fanculos cerebelosos superiores conectan o cerebelo co mesenc\u00e9falo.\nCircu\u00edtos neuronais.\nEn conxunto, as conexi\u00f3ns neuronais do cerebelo poden dividirse en: ax\u00f3ns aferentes, que transmiten a informaci\u00f3n doutras partes do sistema nervioso central ao cerebelo; circu\u00edtos cerebelosos intr\u00ednsecos (corticais e nucleares), que integran e procesan a informaci\u00f3n; e ax\u00f3ns eferentes, que transmiten a informaci\u00f3n procesada a outras partes do sistema nervioso central.\nOs ax\u00f3ns ou fibras aferentes chegan ao c\u00f3rtex cerebeloso tras enviar colaterais aos n\u00facleos cerebelosos profundos ou aos n\u00facleos vestibulares. \u00c1 s\u00faa vez, a informaci\u00f3n \u00e9 procesada nos circu\u00edtos intr\u00ednsecos do c\u00f3rtex cerebeloso, e o resultado, en forma de impulsos nerviosos, \u00e9 enviado polos ax\u00f3ns das c\u00e9lulas de Purkinje aos n\u00facleos profundos. Nestes n\u00facleos a informaci\u00f3n tam\u00e9n se procesa e deles parten as fibras eferentes do cerebelo tanto en direcci\u00f3n ascendente, cara ao t\u00e1lamo e c\u00f3rtex, coma descendente, cara \u00e1 medula espi\u00f1al.\nDesta forma o circu\u00edto funcional b\u00e1sico do cerebelo est\u00e1 constitu\u00eddo por dous arcos: un principal ou excitador, que pasa polos n\u00facleos profundos, e outros secundario ou inhibidor, que pasa polo c\u00f3rtex e regula ao anterior. Este circu\u00edto rep\u00edtese unhas 30 mill\u00f3ns de veces en todo o cerebelo e est\u00e1 formado por unha soa c\u00e9lula de Purkinje e a neurona nuclear de proxecci\u00f3n correspondente e mais as interneuronas relacionadas con elas.\nO circu\u00edto funcional b\u00e1sico e os elementos celulares que o conforman son id\u00e9nticos en todas as partes do cerebelo, por este motivo consid\u00e9rase que a informaci\u00f3n se procesa de forma similar en todo o cerebelo."}
{"id": "218214", "revid": "89787", "url": "https://gl.wikipedia.org/wiki?curid=218214", "title": "Kosmos 191", "text": "Kosmos 191 (\u041a\u043e\u0441\u043c\u043e\u0441 191 en ruso), tam\u00e9n denominado DS-P1-Yu N\u00ba 11, foi un sat\u00e9lite artificial sovi\u00e9tico lanzado o 21 de novembro de 1967 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 191 foi o und\u00e9cimo membro da serie de sat\u00e9lites DS-P1-Yu e o d\u00e9cimo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 191 foi inxectado nunha \u00f3rbita inicial de 518\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 2 de marzo de 1968."}
{"id": "218215", "revid": "4817", "url": "https://gl.wikipedia.org/wiki?curid=218215", "title": "Cosmos 191", "text": ""}
{"id": "218216", "revid": "98629", "url": "https://gl.wikipedia.org/wiki?curid=218216", "title": "Roberto Ayala", "text": "Roberto Fabi\u00e1n Ayala, nado o 14 de abril de 1973 en Paran\u00e1, \u00e9 un exfutbolista arxentino. Xogaba de defensa e foi internacional coa selecci\u00f3n arxentina."}
{"id": "218217", "revid": "23204", "url": "https://gl.wikipedia.org/wiki?curid=218217", "title": "The Muffs", "text": "The Muffs \u00e9 unha banda de pop punk estadounidense procedente da cidade dos \u00c1nxeles (California), formada en 1991. Est\u00e1 liderada pola guitarrista e vocalista Kim Shattuck e ata a data leva editados cinco \u00e1lbums de estudio e dous recompilatorios."}
{"id": "218218", "revid": "23204", "url": "https://gl.wikipedia.org/wiki?curid=218218", "title": "Cobra Starship", "text": "Cobra Starship \u00e9 unha banda estadounidense de dance-punk creada polo antigo baixista e vocalista de Midtown Gabe Saporta no ano 2003 en Nova York. Despois de compo\u00f1er e gravar o seu \u00e1lbum de estrea, \"While the City Sleeps, We Rule the Streets\", como un proxecto en solitario, Saporta uniuse ao guitarrista Ryland Blackinton, o baixista Alex Suarez, o bater\u00eda Nate Novarro e o teclista Victoria Asher.\nA banda publicou o seu primeiro traballo no ano 2006, e este conti\u00f1a o sinxelo \"Snakes on a Plane (Bring It)\". No 2007 apareceu \"\u00a1Viva la Cobra!\", o primeiro disco coa formaci\u00f3n completa. \"Hot Mess\" lanzouse no ano 2009, conseguindo \u00e9xito comercial grazas ao seu sinxelo \"Good Girls Go Bad\". O cuarto disco do grupo, \"Night Shades\", foi editado o 29 de agosto do 2009 e conti\u00f1a o sinxelo \"You Make Me Feel...\"."}
{"id": "218229", "revid": "56817", "url": "https://gl.wikipedia.org/wiki?curid=218229", "title": "Angers", "text": "Angers \u00e9 unha cidade francesa, capital do departamento de Maine e Loira dentro da rexi\u00f3n do Pa\u00eds do Loira. Foi capital da antiga provincia de Anjou.\nAdministraci\u00f3n.\nO alcalde de Angers \u00e9 Christophe B\u00e9chu, do conservador Uni\u00f3n por un Movemento Popular, que en 2014 substitu\u00edu o socialista Fr\u00e9d\u00e9ric B\u00e9atse."}
{"id": "218230", "revid": "23204", "url": "https://gl.wikipedia.org/wiki?curid=218230", "title": "Guerras de independencia de Escocia", "text": "As Guerras de independencia de Escocia foron un conxunto de diversas campa\u00f1as militares que enfrontaron \u00f3 Reino de Escocia co Reino de Inglaterra entre finais do s\u00e9culo XIII e xa avanzada a segunda metade do s\u00e9culo XIV. \u00d3 longo de dito per\u00edodo e das campa\u00f1as e batallas seguintes, o obxectivo de Inglaterra era a ocupaci\u00f3n e anexi\u00f3n do territorio escoc\u00e9s, mentres que Escocia pretend\u00eda manter a s\u00faa propia independencia fronte \u00f3s ingleses.\nA Primeira Guerra de Independencia de Escocia (1296-1328) iniciouse cunha invasi\u00f3n inglesa de Escocia, finalizando mediante a firma do Tratado de Edimburgo-Northampton en 1328. A Segunda Guerra de Independencia de Escocia (1332-1357) produciuse con motivo da invasi\u00f3n de Eduardo Balliol, apoiado polos ingleses, en 1332, finalizando \u00e1 s\u00faa vez en 1357 coa firma do Tratado de Berwick.\nO per\u00edodo e t\u00f3dolos conflitos no seu conxunto supuxeron para Escocia unha enorme crise de tipo nacional, sendo unha \u00e9poca decisiva para a posterior historia do pa\u00eds. Unha vez finalizadas ambas guerras, Escocia logrou manter a s\u00faa condici\u00f3n de naci\u00f3n libre e independente, o que fora o seu obxectivo durante todo o conflito.\nHai que destacar que estas guerras tam\u00e9n te\u00f1en importancia por motivos alleos \u00e1 pol\u00edtica, relacionados coa historia da tecnolox\u00eda militar, xa que foi durante as mesmas cando fixo a s\u00faa aparici\u00f3n o arco longo ingl\u00e9s, que foi un elemento clave do armamento medieval.\nPrimeira Guerra de Independencia: (1296-1328).\nOs inicios da guerra: 1296-1306.\nPodemos dividir a Primeira Guerra de Independencia de Escocia (1296-1306) en catro fases sucesivas: a primeira fase incl\u00fae unha invasi\u00f3n inglesa que, nun primeiro momento, ten \u00e9xito, en 1296; durante a segunda fase te\u00f1en lugar as campa\u00f1as dirixidas por William Wallace, Andrew de Moray e outros Gardi\u00e1ns de Escocia, entre 1297 e febreiro de 1304, cando se produce a submisi\u00f3n de Escocia negociada por John Comyn; a terceira fase incl\u00fae o conxunto de novas campa\u00f1as levadas a cabo por Robert Bruce entre a s\u00faa coroaci\u00f3n en 1306 e a vitoria do Ex\u00e9rcito escoc\u00e9s en Bannockburn en 1314; e a \u00faltima fase corresp\u00f3ndese coas iniciativas diplom\u00e1ticas e as campa\u00f1as militares que levan a cabo os escoceses no seu territorio, en Irlanda e no norte de Inglaterra dende 1314 ata o asinado do Tratado de Edimburgo-Northampton no ano 1328.\nA guerra comeza co saqueo da cidade de Berwick levado a cabo polas tropas de Eduardo I de Inglaterra en marzo de 1296, seguido pola derrota sufrida polas tropas escocesas na Batalla de Dunbar e pola abdicaci\u00f3n de John Balliol no mes de xullo seguinte. A invasi\u00f3n inglesa ocupara xa a maior parte do territorio escoc\u00e9s para o mes de agosto e, tralo traslado da Pedra de Scone dende a s\u00faa tradicional localizaci\u00f3n na Abad\u00eda de Scone, en Escocia, \u00e1 de Westminster, en Inglaterra, Eduardo I convocou o Parlamento escoc\u00e9s en Berwick, momento no que os nobres escoceses lle renderon homenaxe como rei de Inglaterra. Por\u00e9n, Escocia distaba moito de estar definitivamente conquistada polos ingleses.\nAs revoltas que se produciron en Escocia a principios do ano 1297, organizadas por William Wallace, Andrew de Moray e outros nobres escoceses, obrigaron a Eduardo I \u00f3 env\u00edo de novos continxentes de tropas, as\u00ed como a iniciar negociaci\u00f3ns cos escoceses. A\u00ednda que Eduardo conseguiu obrigar \u00f3s nobres sublevados a capitular en Irvine, as constantes e reiteradas campa\u00f1as de William Wallace e de Andrew de Moray conduciron \u00e1 primeira vitoria escocesa, que se produciu en Stirling Bridge; como consecuencia desta vitoria seguiron diversas incursi\u00f3ns escocesas no norte de Inglaterra e o nomeamento de William Wallace como Gardi\u00e1n de Escocia en marzo de 1298. Por\u00e9n, Eduardo I planificou unha nova invasi\u00f3n, coa que pretend\u00eda esmagar a William Wallace e \u00f3s seus seguidores, logrando derrotar unha vez m\u00e1is \u00f3s escoceses en Falkirk. A\u00ednda que Eduardo I non conseguira someter a totalidade de Escocia antes do seu regreso a Inglaterra, a reputaci\u00f3n militar de William Wallace quedara seriamente menoscabada, e Wallace tivo que resignarse a vivir como un proscrito, renunciando \u00f3 seu cargo de Gardi\u00e1n de Escocia.\nWilliam Wallace foi sucedido como Gardi\u00e1n de Escocia por Robert Bruce e John Comyn, \u00f3 igual que William Lamberton, bispo de Saint Andrews, nomeado en 1299 para manter o equilibrio entre ambos. Durante ese ano, as presi\u00f3ns diplom\u00e1ticas de Francia e do Papado persuadiron a Eduardo I de po\u00f1er en liberdade a John Baillol, coloc\u00e1ndoo baixo a tutela do Papa; William Wallace foi enviado a Francia para solicitar a axuda do rei franc\u00e9s, Filipe IV, e poida que se desprazase mesmo ata Roma.\nUnha serie de novas campa\u00f1as de Eduardo I nos anos 1300 e 1301 conclu\u00edron nunha tregua entre escoceses e ingleses en 1302. Tras unha \u00faltima campa\u00f1a en 1303-1304, o Castelo de Stirling, a derradeira gran praza forte escocesa sen conquistar, caeu en mans dos ingleses e, en febreiro de 1304, as negociaci\u00f3ns conduciron a que a maior parte dos nobres que a\u00ednda non o fixeran, prestasen homenaxe a Eduardo I, a\u00ednda que Robert Bruce e William Lamberton pactaron unha nova alianza co obxectivo de conseguir a coroa de Escocia para Bruce e seguir coa loita contra Inglaterra.\nTrala captura e execuci\u00f3n de William Wallace en 1305, Escocia parec\u00eda ter sido finalmente conquistada e a revolta esmagada.\nRei Robert Bruce: 1306\u20131328.\nO 10 de febreiro de 1306, durante un encontro entre os dous \u00faltimos pretendentes \u00f3 trono, Robert Bruce pelexou con John Comyn e matouno. Parece ser que Comyn rompera un acordo pactado entre ambos, e informara a Eduardo I das intenci\u00f3ns de Bruce respecto da coroa de Escocia. O acordo roto conti\u00f1a nas s\u00faas estipulaci\u00f3ns que un dos dous pretendentes renunciar\u00eda \u00f3 Trono a\u00ednda que obter\u00eda a cambio terras e propiedades, \u00e1 vez que apoiaba \u00f3 outro pretendente. John Comyn ti\u00f1a pensado obter as d\u00faas cousas, as terras e a Coroa, traizoando a Robert Bruce, que tivo noticia da traiz\u00f3n despois de que un mensaxeiro que transportaba escritos de John Comyn destinados a Eduardo I caese en mans de partidarios de Bruce.\nRobert Bruce reuniu ent\u00f3n \u00f3s prelados escoceses e \u00f3s nobres que o segu\u00edan apoiando e coroouse como \"Rei dos escoceses\" na Abad\u00eda de Scone, dando comezo de forma inmediata a unha nova campa\u00f1a militar para intentar liberar o seu novo reino das tropas inglesas que o ocupaban. Tras sufrir unha derrota militar, foi expulsado de Escocia e declarado como \"f\u00f3ra da lei\". Mentres se agochaba no fondo dunha cova e meditaba na posibilidade de abandonar a loita, Bruce, segundo afirma a lenda, parece ser que viu como unha min\u00fascula ara\u00f1a intentaba tecer unha tea de ara\u00f1a nun oco demasiado grande para ela. Mentres o contemplaba, Robert Bruce pensou no est\u00fapida que era a ara\u00f1a, ata que se decatou de que a ara\u00f1a malia a dificultade conseguira tecer a tela. Bruce considerou o que presenciara como unha lecci\u00f3n de que el tam\u00e9n deb\u00eda perseverar nos seus intentos a pesar de que as circunstancias parec\u00edan non aconsellalo. En 1307 deixou por fin de manterse oculto e, logo de que se volvesen reunir os escoceses, desafiou en varias batallas \u00f3s ingleses. O n\u00famero das s\u00faas tropas non deixou de medrar, especialmente trala morte do rei Eduardo I de Inglaterra, no mes de xullo de 1307. A Batalla de Bannockburn en 1314 supuxo unha vitoria especialmente importante para os escoceses.\nEn 1320, un grupo de nobres escoceses transmitiu \u00f3 papa a Declaraci\u00f3n de Arbroath, para presentarlle a independencia de Escocia respecto de Inglaterra. D\u00faas declaraci\u00f3ns semellantes foron enviados igualmente polo clero e por Roberto I de Escocia. En 1322 na Batalla de Old Byland, Roberto I Bruce derrota no Yorkshire \u00f3 rei Eduardo II de Inglaterra, forz\u00e1ndoo a aceptar a independencia de Escocia. En 1327, Eduardo II de Inglaterra foi asasinado, e Roberto I invadiu novamente o norte de Inglaterra, o que forzou \u00f3 novo rei ingl\u00e9s, Eduardo III, a firmar o Tratado de Edimburgo-Northampton o 1 de maio de 1328, no que se reco\u00f1ec\u00eda \"de facto\" a independencia de Escocia e igualmente como rei da mesma a Robert Bruce, xa \"Robert I de Escocia\". Para que a paz quedase a\u00ednda m\u00e1is garantida, o fillo e herdeiro de Roberto I, David, casou coa irm\u00e1 de Eduardo III.\nSegunda Guerra de independencia: 1332-1357.\nTrala morte de Roberto I de Escocia, o novo rei David II de Escocia era a\u00ednda demasiado novo para reinar, e Thomas Randolph, I conde de Moray converteuse no novo Gardi\u00e1n de Escocia. Por\u00e9n, Eduardo III, a\u00ednda que houbese asinado o Tratado de Edimburgo-Northampton, estaba determinado a vingar a humillaci\u00f3n que entend\u00eda que os escoceses lle fixeran sufrir. Para lograr os seus fins, pod\u00eda contar coa axuda de Eduardo Baillol, o fillo de John Baillol, que era un novo pretendente \u00f3 Trono de Escocia. Eduardo III contaba co apoio dun grupo de nobres escoceses, entre os que estaban o xa citado Eduardo Baillol ou Henry Beaumont, grupo de nobres que era co\u00f1ecido como os \u00abdesherdados\u00bb (the Disinherited). Estes nobres xa colaboraran cos ingleses durante a Primeira Guerra de Independencia e, trala batalla de Bannockburn, Robert Bruce priv\u00e1ralles dos seus t\u00edtulos e terras para entregarllas como premio \u00f3s seus aliados. Cando se restableceu a paz, non recibiron ningunha indemnizaci\u00f3n. Estes desherdados desexaban recuperar as s\u00faas posesi\u00f3ns, e finalmente ser\u00e1n eles os que rompan a paz.\nO conde de Moray faleceu o 20 de xullo de 1332. A nobreza escocesa reuniuse na cidade de Perth, onde elixiu a Donald Mormaer, conde de Mar como novo Gardi\u00e1n de Escocia. No entreacto, un pequeno grupo capitaneado por Eduardo Baillol f\u00edxose ao mar, partindo dende o r\u00edo Humber. O grupo, formado por nobres desherdados e por mercenarios, eran pouco m\u00e1is duns centos de homes.\nEduardo III de Inglaterra segu\u00eda oficialmente en paz con David II de Escocia, e os seus tratos con Eduardo Baillol eran de natureza discreta. O monarca ingl\u00e9s estaba \u00f3 corrente do que suced\u00eda, e o m\u00e1is probable \u00e9 que Eduardo Baillol lle houbese prestado homenaxe en segredo antes de partir a expedici\u00f3n que dirix\u00eda, pero o plan de Baillol estaba condenado \u00f3 fracaso. O rei ingl\u00e9s negou \u00f3 seu hom\u00f3nimo escoc\u00e9s, Eduardo de Baillol, o permiso para efectuar a invasi\u00f3n de Escocia a trav\u00e9s do r\u00edo Tweed, que marcaba a fronteira entre Inglaterra e Escocia; en caso de que os invasores houbesen atravesado a fronteira inglesa ser\u00eda excesivamente visible que rompera o Tratado entre ambos pa\u00edses. Por\u00e9n, Eduardo III aceptou facela vista gorda no caso de que se tratase dunha invasi\u00f3n mar\u00edtima, a\u00ednda que deixou claro \u00f3s conspiradores que negar\u00eda todo co\u00f1ecemento, desautorizar\u00edalles e confiscar\u00eda t\u00f3dalas s\u00faas propiedades en Inglaterra no caso de que o plan artellado por estes non tivese \u00e9xito.\nOs desherdados desembarcaron en Kinghorn, en Fife, o 6 de agosto. Preced\u00edanlles as novas sobre o seu avance e, mentres marchaban cara Perth, atop\u00e1ronse no seu cami\u00f1o pech\u00e1ndolles o paso, un grande ex\u00e9rcito formado principalmente por infanter\u00eda, baixo o mando directo do novo Gardi\u00e1n de Escocia, Donald Mormaer.\nDurante a batalla que tivo lugar, a chamada batalla de Dupplin Moor, o pequeno ex\u00e9rcito de Eduardo Baillol, que estaba dirixido por Henry Beaumont, logrou derrotar \u00e1s tropas escocesas, a pesar da superioridade num\u00e9rica das mesmas. Beaumont empregou na s\u00faa vitoria as mesmas t\u00e1cticas que os ingleses aplicar\u00edan e difundir\u00edan posteriormente por medio da Guerra dos Cen Anos, con cabaleiros a p\u00e9 no centro e grupos de arqueiros nas \u00e1s do ex\u00e9rcito. Atrapados baixo unha mort\u00edfera choiva de frechas lanzadas polos arqueiros, a gran maior\u00eda dos soldados escoceses non chegaron sequera a alcanzar a li\u00f1a inimiga. Cando finalmente rematou o masacre, Donald Mormaer, Robert Bruce (un fillo ilex\u00edtimo de Roberto I de Escocia), numerosos nobres e aproximadamente 2.000 escoceses morreron na liorta.\nComo consecuencia do resultado de dita batalla, Eduardo Baillol procedeu a coroarse como rei dos escoceses, en primeiro lugar na cidade de Perth, e posteriormente, no mes de setembro, na Abad\u00eda de Scone.\nPor\u00e9n, o \u00e9xito de Eduardo de Baillol sorprendeu a Eduardo III de Inglaterra que, temeroso de que a exitosa acci\u00f3n de Baillol proseguise cunha invasi\u00f3n escocesa de Inglaterra, decidiu dirixirse \u00e1 fronte do seu ex\u00e9rcito cara a fronteira escocesa, como medida de precauci\u00f3n.\nEn outubro dese mesmo ano de 1332, Archibald Douglas, que fora recentemente nomeado novo Gardi\u00e1n de Escocia, asinou unha tregua con Eduardo de Baillol, tregua que establec\u00eda nas s\u00faas cl\u00e1usulas que se permitir\u00eda reunirse \u00f3 Parlamento de Escocia para que fose este quen decidise sobre o monarca do reino. Eduardo Baillol desprendeuse nese momento da maior parte das s\u00faas tropas inglesas e dirixiuse cara Annan, na costa norte do Solway Firth. Fixo p\u00fablicas d\u00faas cartas, nas cales afirmaba que coa axuda de Inglaterra reivindicaba de novo o seu reino, afirmando igualmente que Escocia sempre fora un feudo dependente de Inglaterra. Promet\u00eda igualmente a cesi\u00f3n de terras a Eduardo III de Inglaterra \u00f3 longo de toda a fronteira, inclu\u00edndo Berwick-on-Tweed, e promet\u00eda tam\u00e9n que servir\u00eda a este durante todo o resto da s\u00faa vida.\nArchibald Douglas atacou en decembro a Eduardo Baillol, que se atopaba daquela en Annan, aproveitando para sorprendelo na alborada do d\u00eda. A maior\u00eda dos homes de Eduardo morreron, pero o propio Eduardo logrou fuxir a cabalo para refuxiarse en Carlisle.\nEn abril de 1333 os dous Eduardos, Eduardo III de Inglaterra e Eduardo Baillol, puxeron sitio \u00e1 cidade de Berwick, cun poderoso ex\u00e9rcito ingl\u00e9s. Archibald Douglas intentou ceibalo sitio da cidade en xullo, pero o seu ex\u00e9rcito foi derrotado e el mesmo morreu na batalla de Halidon Hill. O rei David II, acompa\u00f1ado da ra\u00ed\u00f1a, preferiron refuxiarse, para maior seguridade, no castelo de Dumbarton, mentres que Berwick, trala rendici\u00f3n efectuada ante os ingleses, foi anexionada a Inglaterra. Nese intre, a maior parte do territorio escoc\u00e9s estaba baixo a ocupaci\u00f3n militar inglesa, \u00e1 vez que un total de oito condados das Terras Baixas Escocesas foran cedidos a Inglaterra por Eduardo de Baillol.\nA comezos do ano 1334, o rei franc\u00e9s, Filipe VI de Francia propuxo a David II concederlle asilo en Francia, non s\u00f3 para el sen\u00f3n para a totalidade da s\u00faa Corte. Tras aceptala proposta, David II chegou a Francia en maio, instalando a s\u00faa Corte no exilio na localidade de Ch\u00e2teau-Gaillard, en Normand\u00eda. Filipe IV decidiu igualmente inclu\u00edr a Escocia e \u00f3 seu rei, David II, nas negociaci\u00f3ns de paz que por esas datas se trataban entre Francia e Inglaterra, negociaci\u00f3ns que acabaron por desembocar non nunha paz sen\u00f3n na Guerra dos Cen Anos.\nMentres tanto, en Escocia, a pesar da ausencia do rei David, varios Gardi\u00e1ns de Escocia manti\u00f1an viva a loita contra os ingleses. En novembro, Eduardo III de Inglaterra intentou unha nova invasi\u00f3n de Escocia, a\u00ednda que \u00f3 non lograr resultados conclu\u00edntes tivo que facer unha pausa para afrontar o mal tempo, en febreiro de 1335. Xunto con Eduardo Baillol, regresou unha vez m\u00e1is en xullo, \u00e1 fronte agora dun forte ex\u00e9rcito composto por 13.000 homes, avanzando directo cara o coraz\u00f3n de Escocia, primeiro cara Glasgow e logo cara Perth, onde se apousentou mentres que o seu ex\u00e9rcito pillaba, saqueaba e arrasaba t\u00f3dolos campos dos arredores. Por esas datas, os escoceses segu\u00edan un plan segundo o cal intentaban evitar as batallas campais, as\u00ed como intentaban evacuar na medida do posible \u00f3s habitantes das Terras Baixas Escocesas, para encami\u00f1alos cara os montes, que se consideraban m\u00e1is seguros. Alg\u00fans dos xefes escoceses, especialmente David de Strathbogie, o conde de Atholl e Roberto, sobri\u00f1o de Roberto I, somet\u00e9ronse a Eduardo III en Perth.\nTralo regreso a Inglaterra de Eduardo III, os derradeiros xefes da resistencia escocesa elixiron a Andrew Murray como novo Gardi\u00e1n de Escocia. Este negociou axi\u00f1a unha tregua co rei Eduardo III cunha duraci\u00f3n fixada ata 1336, durante a que diversos emisarios tanto do rei de Francia como do Papado tentaron que se alcanzase unha paz entre Escocia e Inglaterra. En xaneiro, os escoceses presentaron unha proposta para un Tratado de paz, polo que aceptaban reco\u00f1ecer como rei a Eduardo Baillol, de idade avanzada e sen fillos, a cambio de que se aceptase como sucesor do mesmo a David II, \u00e1 vez que este poder\u00eda abandonar o seu exilio en Francia, pasando a vivir en Inglaterra. De t\u00f3dolos xeitos, o propio David II rexeitou a proposta e a tregua.\nEn maio, un ex\u00e9rcito ingl\u00e9s baixo mando de Henry de Grosmont, primeiro duque de Lancaster, invadiu Escocia, sendo seguido por un segundo ex\u00e9rcito ingl\u00e9s baixo mando directo do propio rei Eduardo III. Ambos ex\u00e9rcitos devastaron unha ampla zona do noroeste de Escocia, saqueando Elgin e Aberdeen, \u00e1 vez que un terceiro ex\u00e9rcito ingl\u00e9s proced\u00eda de igual maneira no suroeste e no val do r\u00edo Clyde.\nComo consecuencia destas invasi\u00f3ns, Filipe VI de Francia comunicou que far\u00eda todo o que estivese na s\u00faa man para axudar \u00f3s escoceses, e que unha gran frota, acompa\u00f1ada dun numeroso ex\u00e9rcito franc\u00e9s, estaban dispostos e a punto para invadir non s\u00f3 Escocia sen\u00f3n a propia Inglaterra. Deste xeito, Eduardo III abortou de inmediato a s\u00faa invasi\u00f3n de Escocia, co que os escoceses, \u00f3 mando de Andrew Murray, capturaron e destru\u00edron axi\u00f1a as fortalezas inglesas, \u00e1 vez que devastaban a campi\u00f1a inglesa, convert\u00e9ndoa en inhabitable para os ingleses.\nA\u00ednda que Eduardo III houbese intentado unha nova invasi\u00f3n de Escocia, tem\u00eda cada vez m\u00e1is un posible ataque franc\u00e9s, co que, cara finais do ano 1336, os escoceses recuperaran o control do seu territorio. A partir de 1338, mentres que Agnes Dunbar, condesa de Dunbar e de March, continuaba resistindo \u00f3s ingleses que a asediaban no seu castelo de Dunbar, Escocia co\u00f1eceu un per\u00edodo de paz, xa que Eduardo III fixera p\u00fablica a s\u00faa reivindicaci\u00f3n da coroa de Francia e mandara os seus ex\u00e9rcitos a Flandres, co que se iniciaba de feito a Guerra dos Cen Anos.\nDe calquera xeito, en tan s\u00f3 nove anos o reino que tanto lle custara organizar a Robert Bruce quedara practicamente destru\u00eddo. Boa parte dos nobres morreran nos combates e a econom\u00eda do reino, que tan s\u00f3 iniciara unha t\u00edmida recuperaci\u00f3n dos desastres das guerras anteriores, quedara unha vez m\u00e1is reducida practicamente a nada. As\u00ed pois, foi unha Escocia pobre e cunha enorme necesidade de paz e bo goberno o pa\u00eds que David II atopar\u00eda en xu\u00f1o do ano 1341.\nCando David II regresou a terras de Escocia, estaba determinado a mostrarse digno do seu ilustre proxenitor, o rei Robert Bruce. Decidiu ignorar as treguas conclu\u00eddas con Inglaterra e devolver a axuda que recibira do rei Filipe VI de Francia, colaborando con este durante a Guerra dos Cen Anos. En 1341, levou a cabo unha incursi\u00f3n en territorio ingl\u00e9s, forzando dese xeito a Eduardo III a levar \u00e1 zona un ex\u00e9rcito para reforzar as defensas da s\u00faa fronteira con Escocia. En 1346, tras outras varias incursi\u00f3ns escocesas, Filipe IV solicitou unha invasi\u00f3n en toda regra de Inglaterra, coa finalidade de poder tomar a cidade de Calais, na beira continental do Canal da Mancha. David aceptou con entusiasmo a proposta, e organizou e mandou persoalmente un ex\u00e9rcito formado por 12.000 homes en direcci\u00f3n \u00f3 sur, coa intenci\u00f3n de acometer a conquista da cidade inglesa de Durham. Topouse cun ex\u00e9rcito ingl\u00e9s duns 5.000 homes que avanzaba cara o norte dende Yorkshire, sendo derrotado por dito ex\u00e9rcito na batalla de Neville\u2019s Cross. O ex\u00e9rcito escoc\u00e9s sufriu numerosas baixas, e o propio David II resultou por d\u00faas veces ferido na faciana por unhas frechas, antes de caer prisioneiro dos ingleses. Tras un per\u00edodo de convalecencia, foi encerrado na Torre de Londres durante un total de once anos, mentres que durante dito per\u00edodo Escocia era rexida polo seu sobri\u00f1o Robert Stewart (ou Roberto Estuardo). Eduardo Baillol regresou pouco despois a Escocia \u00e1 fronte dunha pequena hoste, nun \u00faltimo intento de apoderarse novamente da Coroa escocesa, a\u00ednda que s\u00f3 puido lograr ense\u00f1orarse dunha parte de Galloway, vendo minguar as s\u00faas forzas ata 1355. Retirou as s\u00faas pretensi\u00f3ns \u00f3 Trono escoc\u00e9s en xaneiro do ano 1356 para finalmente falecer sen descendencia en 1364.\nFinalmente, o 3 de outubro de 1357, David II foi posto en liberdade, en aplicaci\u00f3n das cl\u00e1usulas do Tratado de Berwick, polo cal os escoceses deb\u00edan facer o pago dun enorme rescate de 100 000 marcos pola liberaci\u00f3n do seu monarca, suma a pagar nun per\u00edodo m\u00e1ximo de dez anos de duraci\u00f3n. Para poder facer fronte \u00f3s pagos anuais comprometidos dunha suma tan elevada de cartos, houbo que establecer fortes impostos, pero David II perdeu as simpat\u00edas da poboaci\u00f3n escocesa \u00f3 empregar o recadado para finalidades propias. Escocia estaba nunha situaci\u00f3n penosa, que se complicou a\u00ednda m\u00e1is porque no decenio anterior o pa\u00eds padecera as azoutas dunha epidemia de peste negra. A primeira anualidade acordada como pago do rescate foi aboada no tempo e na forma, a segunda foi pagada con atraso, e non houbo ning\u00fan outro pago con posterioridade \u00f3 segundo aboamento.\nEn 1363, David II accedeu a acudir \u00e1 capital inglesa, Londres, aceptando al\u00ed que no caso de que falecese sen fillos, a coroa pasase \u00f3 rei ingl\u00e9s Eduardo, \u00f3 seu cu\u00f1ado ou \u00e1 persoa dun dos seus fillos, a\u00ednda que para a s\u00faa coroaci\u00f3n como rei de Escocia a Pedra de Scone regresar\u00eda a Escocia para a cerimonia. Por\u00e9n, os escoceses rexeitaron este acordo, propo\u00f1endo continuar co pago do rescate acordado, que fora aumentado xa ata a cifra de 100 000 libras, ameazando tam\u00e9n con depo\u00f1er \u00f3 rei David II. Negociouse o establecemento dunha tregua de vinte cinco anos de duraci\u00f3n e, en 1369, o Tratado asinado en 1365 foi derogado, sendo substitu\u00eddo por un novo, con cl\u00e1usulas m\u00e1is favorecedoras para os escoceses en raz\u00f3n da situaci\u00f3n de Inglaterra, que estaba inmersa na guerra contra Francia. As novas cl\u00e1usulas contemplaban a aceptaci\u00f3n de que a suma xa abonada de 44.000 marcos fose deducida da d\u00e9beda inicial de 100 000, e que o complemento que faltaba se pagase en anualidades de 4 000 marcos \u00f3 longo dos seguintes catorce anos.\nCando Eduardo III de Inglaterra morreu no ano 1377, a\u00ednda faltaban por pagar 24.000 marcos, que xa non foron nunca pagados. Pola s\u00faa parte, David II perdera a s\u00faa popularidade, as\u00ed como o respecto da nobreza escocesa, tras contraer matrimonio coa vi\u00fava dun pequeno se\u00f1or tralo falecemento da s\u00faa esposa inglesa. David II de Escocia faleceu \u00e1 s\u00faa vez en febreiro de 1371."}
{"id": "218231", "revid": "23204", "url": "https://gl.wikipedia.org/wiki?curid=218231", "title": "Papa Roach", "text": "Papa Roach \u00e9 unha banda estadounidense de hard rock formada en Vacaville (California) en 1993. A s\u00faa primeira edici\u00f3n cun grande selo foi o \u00e1lbum triplo platino \"Infest\" (2001). O \u00e9xito do grupo continuou co seu disco de ouro \"Lovehatetragedy\" (2002), o de platino \"Getting Away with Murder\" (2004), \"The Paramour Sessions\" (2006) e \"Metamorphosis\" (2009). O s\u00e9timo traballo da banda, \"Time for Annihilation\", foi publicado o 31 de agosto do 2010. Papa Roach vendeu m\u00e1is de 15 mill\u00f3ns de copias en todo o mundo, e \u00e9 co\u00f1ecida polos seus \u00e9xitos \"Last Resort\", \"Between Angels And Insects\", \"She Loves Me Not\", \"...To Be Loved\", \"Scars\", \"Forever\" e \"Hollywood \"."}
{"id": "218232", "revid": "865", "url": "https://gl.wikipedia.org/wiki?curid=218232", "title": "10 Years", "text": "10 Years \u00e9 unha banda estadounidense de metal alternativo formada en Knoxville, Tennessee en 1999. Est\u00e1 composta por Jesse Hasek, Ryan \"Tater\" Johnson, Lewis \"Big Lew\" Cosby, Brian Vodinh e Matt Brown, e ata a data levan editados seis \u00e1lbums de estudio."}
{"id": "218233", "revid": "109216", "url": "https://gl.wikipedia.org/wiki?curid=218233", "title": "Illas Blasket", "text": "As Illas Blasket (en lingua irlandesa \"Na Blascaoda\u00ed\" - de etimolox\u00eda incerta. Poder\u00eda ter orixe na voz norueguesa \"brasker\" que significa \"lugar perigoso\") son un grupo de illas situadas na costa oeste de Irlanda que forman parte do condado de Kerry.\nHistoria.\nO arquip\u00e9lago estivo habitado at\u00e9 o ano 1953, e a pr\u00e1ctica totalidade da poboaci\u00f3n ti\u00f1a o irland\u00e9s como lingua materna. Os habitantes foron evacuados \u00e1 illa de Irlanda o 17 de novembro de 1953. Alg\u00fans emigraron \u00f3s Estados Unidos e a\u00ednda hoxe se poden atopar os seus descendentes en Springfield, Massachusetts, mentres que outros ficaron na veci\u00f1a pen\u00ednsula de An Daingean, dende a cal poden ver o seu antigo fogar.\nDebido \u00e1 s\u00faa localizaci\u00f3n remota e o seu dif\u00edcil acceso, os insulares foron obxecto de diversos estudos antropol\u00f3xicos e ling\u00fc\u00edsticos en torno \u00e1 fin do s\u00e9culo XIX e comezos do s\u00e9culo XX, particularmente por parte de escritores e ling\u00fcistas como Robin Flower, George Derwent Thomson e Kenneth H. Jackson. Grazas \u00f3 seu traballo e o doutros, t\u00e9\u00f1ense publicado varios libros que tratan sobre as tradici\u00f3ns e forma de vida dos antigos poboadores das illas. Entre eles destacan as obras \"An tOile\u00e1nach\" de Tom\u00e1s \u00d3 Criomhthain, \"Peig\" de Peig Sayers e \"Fiche Blian ag F\u00e1s\" de Muiris \u00d3 S\u00failleabh\u00e1in.\nIllas.\nAs seis principais illas do arquip\u00e9lago son:"}
{"id": "218235", "revid": "1131", "url": "https://gl.wikipedia.org/wiki?curid=218235", "title": "El Telegrama", "text": "El Telegrama foi un xornal republicano coru\u00f1\u00e9s, fundado en 1873 por Vicente Abad Torregrosa. Foi un dos primeiros xornais da cidade.\nHistoria e caracter\u00edsticas.\nEra de car\u00e1cter democr\u00e1tico e progresista. Estivo dirixido primeiro por Dar\u00edo Garc\u00eda e despois por Ram\u00f3n Faginas ata 1877. Nel colaboraron diferentes xornalistas como Adolfo V\u00e1zquez G\u00f3mez, Romualdo Real V\u00e1zquez, Froil\u00e1n Salazar Roca e Eladio Fern\u00e1ndez Di\u00e9guez, que foi o seu redactor xefe.\nNa s\u00faa segunda \u00e9poca, a partir de 1877, engadiu como subt\u00edtulo \"Diario pol\u00edtico, comercial y de intereses materiales\". Estivo dirixido por Benito Garc\u00eda. En 1881 cambiou a s\u00faa redacci\u00f3n e pasou a defender as aspiraci\u00f3ns do Partido Dem\u00f3crata-Progresista. Cesou a s\u00faa publicaci\u00f3n o 10 de outubro de 1899 con motivo do falecemento do seu \u00faltimo propietario e director Daniel Gonz\u00e1lez Fern\u00e1ndez."}
{"id": "218237", "revid": "56817", "url": "https://gl.wikipedia.org/wiki?curid=218237", "title": "Rocket from the Crypt", "text": "Rocket from the Crypt foi unha banda estadounidense de rock liderada por John Reis, formada en 1989 en San Diego (California) e desaparecida no ano 2005.\nA banda ga\u00f1ou a aclamaci\u00f3n da cr\u00edtica e a atenci\u00f3n dos grandes selos despois do lanzamento do seu \u00e1lbum de 1992 \"\", que levouna a asinar un contrato con Interscope Records. O grupo experimentou un aumento de popularidade coa edici\u00f3n dos \u00e1lbums \"Scream, Dracula, Scream!\" (1995) e \"RFTC\" (1998), acompa\u00f1ados por numerosos sinxelos e EPs publicados a trav\u00e9s de selos independentes. Por\u00e9n, as vendas non foron tan altas como se agardaba e Interscope centrou a s\u00faa atenci\u00f3n en grupos que lle aportasen m\u00e1is cartos. Rocket from the Crypt deixou o selo e pouco despois o bater\u00eda Atom Willard abandonou a banda.\nDespois dun per\u00edodo de inactividade en 1999 e 2000, durante o cal Reis formou Hot Snakes e Sultans e creou o seu selo Swami Records, a banda asinou con Vagrant Records e recrutou ao novo bater\u00eda Ruby Mars. O grupo editou dous \u00e1lbums m\u00e1is e nos seguintes anos os seus membros comezaron a involucrarse noutros proxectos, centr\u00e1ndose menos en Rocket from the Crypt. Decidiron separarse en 2005 realizando un concerto de despedida en San Diego o d\u00eda de Halloween."}
{"id": "218238", "revid": "54334", "url": "https://gl.wikipedia.org/wiki?curid=218238", "title": "Emilio Tapia Rivas", "text": "Emilio Tapia Rivas, nado en Mondo\u00f1edo o 7 de agosto de 1862 e finado en Lugo o 12 de xu\u00f1o de 1918, foi un avogado, pol\u00edtico, xornalista e escritor galego.\nTraxectoria.\nEstudou Dereito na Universidade Central de Madrid (1883-1885). Foi profesor de Xeograf\u00eda e Historia en Viveiro. Foi director de \"El Lucense\", \"El Eco de Galicia\", \"El Diario de Mondo\u00f1edo\", \"El D\u00eda de Mondo\u00f1edo\" e \"El Norte de Galicia\" e fundou \"El Correo de Lugo\" na s\u00faa \u00faltima etapa. Deputado provincial, foi vicepresidente e dende o 13 de novembro de 1914, presidente da Deputaci\u00f3n de Lugo. Continuou no cargo at\u00e9 o 3 de maio de 1917. Foi o l\u00edder dos conservadores da provincia de Lugo. Foi acad\u00e9mico fundador da Real Academia Galega."}
{"id": "218239", "revid": "23204", "url": "https://gl.wikipedia.org/wiki?curid=218239", "title": "Estribor", "text": "Estribor (nome tradicional arca ou asim\u00e1n) \u00e9 como se designa o costado \"dereito\" dun buque ou nave en sentido lonxitudinal popa/proa mirando \u00e1 proa. Estribor e babor son expresi\u00f3ns e termos n\u00e1uticos empregados tanto en naves n\u00e1uticas como a\u00e9reas.\nEmpr\u00e9ganse as palabras espec\u00edficas babor e estribor en vez de \"esquerda e dereita\" para evitar confusi\u00f3ns, xa que para cada persoa a dereita e a esquerda ser\u00edan orientaci\u00f3ns subxectivas dependendo do movemento adiante e atr\u00e1s, mentres que ao referirse ao buque non existe tal confusi\u00f3n, a proa e a popa est\u00e1n sempre na mesma orientaci\u00f3n lonxitudinal.\nEn normativa internacional empregan os buques e aeronaves as cores vermello para babor e verde para estribor para as luces de sinalizaci\u00f3n cando \u00e9 de noite.\nUnha regra mnemot\u00e9cnica moi sinxela para lembrar facilmente cal \u00e9 babor e estribor \u00e9 lembrar que en terra dise: dereita/esquerda. No mar \u00e9 ao rev\u00e9s: esquerda/dereita -&gt; babor/estribor."}
{"id": "218240", "revid": "23204", "url": "https://gl.wikipedia.org/wiki?curid=218240", "title": "Babor", "text": "Babor, couso ou couce \u00e9 como se designa o costado \"esquerdo\" dun buque ou nave en sentido lonxitudinal popa/proa mirando \u00e1 proa. Tanto Estribor coma Babor son expresi\u00f3ns e termos n\u00e1uticos empregados tanto en naves n\u00e1uticas como a\u00e9reas. \nEmpr\u00e9ganse as palabras espec\u00edficas babor e estribor en vez de esquerda e dereita para evitar confusi\u00f3ns xa que para cada persoa a dereita e a esquerda ser\u00edan orientaci\u00f3ns subxectivas dependendo do movemento adiante e atr\u00e1s, mentres que ao referirse ao buque non existe tal confusi\u00f3n, a proa e a popa est\u00e1n sempre na mesma orientaci\u00f3n lonxitudinal.\nEn normativa internacional empregan os buques e aeronaves as cores vermello para babor e verde para estribor para as luces cando \u00e9 de noite.\nUnha regra mnemot\u00e9cnica moi sinxela para lembrar facilmente cal \u00e9 babor e estribor \u00e9 lembrar que en terra dise: dereita/esquerda. No mar \u00e9 ao rev\u00e9s: esquerda/dereita -&gt; babor/estribor."}
{"id": "218242", "revid": "56817", "url": "https://gl.wikipedia.org/wiki?curid=218242", "title": "Por mi culpa", "text": "\u00a1Por mi culpa! \u00e9 un \u00e1lbum de estudio da cantante de bolero mexicana Chavela Vargas, publicado en 2010."}
{"id": "218244", "revid": "56817", "url": "https://gl.wikipedia.org/wiki?curid=218244", "title": "Beiginis", "text": "Beiginis (\u00e1s veces tam\u00e9n co\u00f1ecida como Beginish na s\u00faa forma inglesa). \u00c9 unha das illas que forman o arquip\u00e9lago irland\u00e9s das Illas Blasket no condado de Kerry. En lingua irlandesa \"Beiginis\" significa \"illa pequena\".\n\u00c9 unha illa de baixa altitude (14 metros) localizada no estreito chamado Blasket Sound, entre a Illa de Gran Blasket e o continente. Ten unha gran colonia de carr\u00e1ns do \u00c1rtico e \u00e9 unha importante zona de cr\u00eda da foca gris. \u00d3 igual que o resto das Illas Blasket, Beiginis non est\u00e1 habitada.\nHai polo menos outra illa no Condado de Kerry chamada Beginish, que se atopa na foz do r\u00edo Ferta a un quil\u00f3metro da Illa Valentia."}
{"id": "218245", "revid": "12452", "url": "https://gl.wikipedia.org/wiki?curid=218245", "title": "Beginish", "text": ""}
{"id": "218248", "revid": "5863", "url": "https://gl.wikipedia.org/wiki?curid=218248", "title": "Londres 2012", "text": ""}
{"id": "218249", "revid": "98629", "url": "https://gl.wikipedia.org/wiki?curid=218249", "title": "Lobos de Arga", "text": "Lobos de Arga \u00e9 un filme espa\u00f1ol de comedia e terror protagonizada por Gorka Otxoa e dirixida por Juan Mart\u00ednez Moreno, con localizaci\u00f3ns en Galicia. Estreouse en galego na TVG o 14 de abril de 2014.\nSinopse.\nNo ano 1910 a Marquesa dos Mari\u00f1o de Arga (Galicia) recibiu unha maldici\u00f3n dunha xitana sentenciada a morte pola propia marquesa. Cando o seu fillo var\u00f3n cumpra 10 anos converterase nun lobishome, ademais de que os veci\u00f1os tam\u00e9n se converter\u00e1n unha vez cada 100 anos.\nUn s\u00e9culo despois, o \u00faltimo descendente dos Mari\u00f1o, Tom\u00e1s (Gorka Otxoa), un escritor mediocre, regresa \u00e1 s\u00faa aldea para recibir unha homenaxe sen saber que a \"honra\" \u00e9 ser sacrificado nun ritual no que debe alimentar \u00e1 besta co seu propio sangue para acabar coa maldici\u00f3n.\nProduci\u00f3n.\n\u00c9 unha coproduci\u00f3n de Vaca Films e Telespan 2000, na que participou tam\u00e9n a TVG. Rodouse durante nove semanas entre Galicia e Madrid e contou cun orzamento de 5 mill\u00f3ns de euros, dos que unha boa parte se destinou \u00f3s efectos especiais, maquillaxe e caracterizaci\u00f3ns."}
{"id": "218250", "revid": "5863", "url": "https://gl.wikipedia.org/wiki?curid=218250", "title": "London 2012", "text": ""}
{"id": "218251", "revid": "89787", "url": "https://gl.wikipedia.org/wiki?curid=218251", "title": "Rata negra", "text": "A rata negra (\"Rattus rattus\") \u00e9 unha especie de roedor miomorfo da familia dos m\u00faridos (\"Muridae\"), orixinaria de Asia tropical que est\u00e1 presente en Europa desde o s\u00e9culo VIII, e que desde a\u00ed dispersouse polo resto do mundo, adapt\u00e1ndose a case todos os h\u00e1bitats, a\u00ednda que predomina nos ambientes c\u00e1lidos.\nEst\u00e1 inclu\u00edda na lista das \"100 das especies ex\u00f3ticas invasoras m\u00e1is dani\u00f1as do mundo\", confeccionada pola Uni\u00f3n Internacional para a Conservaci\u00f3n da Natureza.\nCaracter\u00edsticas.\nA lonxitude da cabeza e o tronco \u00e9 de 16 a 22\u00a0cm, e a cola, sen pelos e cuberta de escamas en anel, mide de 17 a 24\u00a0cm. O seu peso \u00e9 de entre 150 a 230 g.\nO foci\u00f1o \u00e9 aguzado, rematando en punta. A capa \u00e9 negra ou gris escura. Vive de 2 a 3 anos.\nHistoria natural.\nEnc\u00f3ntrase nos asentamentos humanos e prefire vivir baixo teito. A diferenza da rata gris (\"Rattus norvegicus\"), \u00e9 especialista en gabear.\nAs femias te\u00f1en 5 ou 6 camadas ao ano. O tempo de xestaci\u00f3n \u00e9 de 21 a 30 d\u00edas, e paren cada vez de 5 a 8 cr\u00edas, que ao naceren son cegas e non te\u00f1en pelo.\nA rata negra ocasiona graves problemas econ\u00f3micos e sanitarios. Ademais de consumir ou danar os alimentos, as\u00f3ciase a moitas enfermidades, como a peste bub\u00f3nica, transmitida pola pulga \"Xenopsylla cheopis\" que a parasita.\nComo mascota.\nAs ratas negras \u00e1s veces son mantidas como mascota. Por\u00e9n, a maior\u00eda das ratas de compa\u00f1\u00eda son exemplares domesticados de \"Rattus norvegicus\"."}
{"id": "218252", "revid": "89787", "url": "https://gl.wikipedia.org/wiki?curid=218252", "title": "Par\u00e9nquima", "text": "Par\u00e9nquima \u00e9 o termo que se usa para designar un tipo de tecido biol\u00f3xico que forma a principal masa dos \u00f3rganos e realiza as funci\u00f3ns metab\u00f3licas ou vexetativas t\u00edpicas do mesmo. O termo util\u00edzase tanto en histolox\u00eda animal coma vexetal.\nO termo \u00e9 unha latinizaci\u00f3n moderna procedente das palabras gregas \"\u03c0\u03b1\u03c1\u03ad\u03b3\u03c7\u03c5\u03bc\u03b1 - parenkhuma\", \"carne visceral\", e \"\u03c0\u03b1\u03c1\u03b5\u03b3\u03c7\u03b5\u1fd6\u03bd - parenkhein\", 'infundir' , de \"para-\", 'ao lado de' + \"en-\", 'en' + \"khein\", 'verter' (o tecido que est\u00e1 \"vertido\" arredor dos demais).\nPar\u00e9nquima nos animais.\nNos animais o par\u00e9nquima forma a parte \"funcional\" dos \u00f3rganos. O termo contraponse a estroma, que se refire \u00e1 parte \"estrutural\" dos \u00f3rganos, formado principalmente por elementos do tecido conectivo.\nDurante o desenvolvemento embrionario dos mam\u00edferos o par\u00e9nquima da maior\u00eda dos \u00f3rganos orix\u00ednase fundamentalmente a partir do ectoderma (cerebro, pel) ou do endoderma (pulm\u00f3ns, tubo dixestivo, f\u00edgado, p\u00e1ncreas). S\u00f3 uns poucos \u00f3rganos te\u00f1en par\u00e9nquima de orixe mesod\u00e9rmica (bazo, riles, coraz\u00f3n). Polo contrario, o estroma de todos os \u00f3rganos \u00e9 de orixe mesod\u00e9rmica.\nExemplos de par\u00e9nquimas (coas c\u00e9lulas ou estruturas que forman o par\u00e9nquima entre par\u00e9ntese) son:\nAdemais, no cancro, denom\u00ednase par\u00e9nquima \u00e1s c\u00e9lulas mutantes cancerosas dunha soa li\u00f1axe, e estroma ao tecido conectivo circundante e as c\u00e9lulas asociadas a el.\nPar\u00e9nquima vexetal.\nO parenquima \u00e9 un tecido fundamental vexetal moi vers\u00e1til, que realiza as funci\u00f3ns vexetativas da planta. Forma o c\u00f3rtex e a medula dos talos e ra\u00edces, o mes\u00f3filo das follas, a polpa dos froitos, a nucela dos primordios seminais e o endosperma das sementes. As c\u00e9lulas do par\u00e9nquima son c\u00e9lulas vivas e pouco diferenciadas, que permanecen meristem\u00e1ticas na madurez, o que significa que poden dividirse se reciben os est\u00edmulos axeitados (hormonas vexetais, por exemplo). As s\u00faas paredes celulares celul\u00f3sicas son finas e flexibles, e xeralmente te\u00f1en forma poli\u00e9drica cando est\u00e1n formando os tecidos, a\u00ednda que adquiren formas m\u00e1is esf\u00e9ricas se as illamos. Te\u00f1en grandes vac\u00faolos centrais, que lles permiten almacenar auga, regular os i\u00f3ns e almacenar produtos residuais. As c\u00e9lulas do par\u00e9nquima poden ter funci\u00f3ns secretoras (por exemplo, nos hidatodos, nectarios e c\u00e9lulas que tapizan os condutos resin\u00edferos). Tam\u00e9n poden intervir na reparaci\u00f3n de feridas polo seu potencial meristem\u00e1tico de dividirse, o cal tam\u00e9n se pon de manifesto na formaci\u00f3n de \u00f3rganos adventicios ou na soldadura dos tecidos nos enxertos.\nA forma das c\u00e9lulas do par\u00e9nquima var\u00eda coa s\u00faa funci\u00f3n. No mos\u00f3filo esponxoso da folla, as c\u00e9lulas do par\u00e9nquima var\u00edan desde case esf\u00e9ricas e colocadas moi soltas deixando espazos intercelulares ata c\u00e9lulas ramificadas ou estreladas, interconectadas coas veci\u00f1as polos extremos das prolongaci\u00f3ns formando unha rede tridimensional, como no feix\u00f3n \"Phaseolus vulgaris\"."}
{"id": "218254", "revid": "56817", "url": "https://gl.wikipedia.org/wiki?curid=218254", "title": "Celtic Woman (\u00e1lbum)", "text": "Celtic Woman \u00e9 o primeiro \u00e1lbum de estudio do grupo irland\u00e9s Celtic Woman. Foi lanzado \u00f3 mercado o 1 de marzo de 2005 e nel participan as cantantes Chlo\u00eb Agnew, Lisa Kelly, M\u00e9av N\u00ed Mhaolchatha, \u00d3rla Fallon, e a violinista M\u00e1ir\u00e9ad Nesbitt."}
{"id": "218255", "revid": "127505", "url": "https://gl.wikipedia.org/wiki?curid=218255", "title": "Manuel Fabeiro", "text": "Manuel Fabeiro G\u00f3mez, nado en Muros o 7 de agosto de 1916 e finado en Noia o 20 de xullo de 1992, foi un historiador e escritor galego.\nTraxectoria.\nFoi carpinteiro ebanista, e traballou como auxiliar e logo como oficial no Xulgado de Noia. Ingresou en 1934 nas Mocedades Galeguistas. En 1950 fundou en Noia a revista \"Tapal\" con Andr\u00e9s Rodr\u00edguez Millares, que dirixiron ata a s\u00faa desaparici\u00f3n en 1955. Colaborou en \"Compostellanum\", \"Lar\", \"Poes\u00eda espa\u00f1ola\", \"Bolet\u00edn da Real Academia Galega\", \"Cuadernos de Estudios Gallegos\", \"La Noche\" e \"Grial\". Foi cronista oficial de Muros e de Noia."}
{"id": "218256", "revid": "35303", "url": "https://gl.wikipedia.org/wiki?curid=218256", "title": "Xogos Ol\u00edmpicos de Londres 2012", "text": ""}
{"id": "218257", "revid": "98629", "url": "https://gl.wikipedia.org/wiki?curid=218257", "title": "Xogos Ol\u00edmpicos de Londres", "text": "Xogos Ol\u00edmpicos de Londres pode referirse \u00e1s seguintes edici\u00f3ns dos Xogos Ol\u00edmpicos:"}
{"id": "218259", "revid": "89787", "url": "https://gl.wikipedia.org/wiki?curid=218259", "title": "Juan P\u00e9rez Creus", "text": "Juan P\u00e9rez Creus, nado en La Carolina (Xa\u00e9n) o 28 de abril de 1912 e finado en Madrid en abril de 1999, foi un escritor espa\u00f1ol.\nTraxectoria.\nFoi mestre en La Linea de la Concepci\u00f3n. Participou na Guerra civil espa\u00f1ola como comisario pol\u00edtico do goberno republicano, resultando ferido d\u00faas veces. Licenciouse en Filosof\u00eda e marchou traballar a Par\u00eds, en organismos internacionais. De regreso a Madrid, ingresou no Corpo T\u00e9cnico de Publicaci\u00f3ns do Ministerio de Traballo e publicou poes\u00edas sat\u00edricas, primeiro no diario \"Arriba\", co pseud\u00f3nimo de Maese P\u00e9rez e despois nos semanarios \"Intervi\u00fa\" e \"S\u00e1bado Gr\u00e1fico\", asinando, respectivamente, El Satiric\u00f3n e P\u00e1jaro Pinto.\nNunca visitou Galicia, nin frecuentou amizade de escritores en lingua galega. Co\u00f1eceu o galego a trav\u00e9s da l\u00edrica medieval e escribiu nesta lingua os libros de poemas \"As canci\u00f3s d\u2019ise amor que se diz olvido\" (1951) e \"As derradeiras pombas do ser\u00e1n\" (1988)."}
{"id": "218260", "revid": "89787", "url": "https://gl.wikipedia.org/wiki?curid=218260", "title": "Epiderme", "text": "A epiderme \u00e9 a capa m\u00e1is externa da pel, que est\u00e1 situada encima da segunda capa da pel, chamada derme. Tr\u00e1tase dun epitelio estratificado escamoso ou pavimentoso, composto por c\u00e9lulas chamadas queratinocitos, que est\u00e1n mortas na parte superior da epiderme e que proliferan na parte inferior. A epiderme act\u00faa como unha eficaz barreira protectora contra a penetraci\u00f3n de pat\u00f3xenos no organismo, facendo da pel unha barreira natural contra a infecci\u00f3n. Tam\u00e9n regula as perdas de auga do corpo cara \u00e1 atmosfera por medio da perda de auga transepid\u00e9rmica, que ten escaso control fisiol\u00f3xico (distinta da suoraci\u00f3n).\nNos humanos, a epiderme m\u00e1is fina \u00e9 a das p\u00e1lpebras (0,05\u00a0mm) e a m\u00e1is grosa a das palmas da man e plantas dos p\u00e9s (1,5\u00a0mm).\nAs \"cristas da rede\" ) son engrosamentos epid\u00e9rmicos que se estenden inferiormente entre as papilas d\u00e9rmicas.\nDebaixo da epiderme hai capilares sangu\u00edneos conectados a arteriolas e v\u00e9nulas.\nA s\u00faa orixe embrionaria \u00e9 ectod\u00e9rmica.\nEstrutura.\nCompo\u00f1entes celulares.\nA epiderme non ten nervios nin vasos sanguineos, e n\u00fatrese por difusi\u00f3n desde a derme. Est\u00e1 constitu\u00edda por un 95% de queratinocitos pero tam\u00e9n cont\u00e9n melanocitos, c\u00e9lulas de Langerhans, c\u00e9lulas de Merkel, e c\u00e9lulas inflamatorias.\nCapas.\nA epiderme est\u00e1 composta por 4 ou 5 capas dependendo da rexi\u00f3n da pel que se considere. Ditas capas en orde descendente son:: \nO termo capa de Malpighio (\"stratum malpighi\") def\u00ednese normamente como o conxunto dos estratos basal e espi\u00f1oso.\nA epiderme est\u00e1 separada da derme que est\u00e1 debaixo por unha membrana basal.\nDivisi\u00f3n celular.\nO epitelio estratificado escamoso mantense grazas \u00e1s divisi\u00f3ns celulares do estrato basal ou xerminativo. As c\u00e9lulas en diferenciaci\u00f3n formadas preto da membrana basal son desprazadas a capas sucesivamente superiores \u00e1 vez que se transforman pasando por m\u00faltiples estadios, ata chegaren ao estrato c\u00f3rneo, onde perden o seu n\u00facleo e org\u00e1nulos, morren e desc\u00e1manse unidas en l\u00e1minas escamosas. Os queratinocitos en diferenciaci\u00f3n producen gran cantidade de queratina. Na pel normal a produci\u00f3n de queratinocitos na capa basal iguala a descamaci\u00f3n na capa superficial, e unha c\u00e9lula tarda d\u00faas semanas en pasar do estrato basal ao inicio do c\u00f3rneo, e algunhas semanas m\u00e1is en cruzar o estrato c\u00f3rneo. Pode dicirse que todo a nosa pel se nova nun per\u00edodo duns 48 d\u00edas.\nConcentraci\u00f3n de calcio.\nA diferenciaci\u00f3n dos queratinocitos a trav\u00e9s da epiderme est\u00e1 en parte mediada por un gradiente de calcio, que se incrementa desde o estrato basal ata as partes externas do estrato granuloso, onde chega ao seu m\u00e1ximo, e a partir de al\u00ed decrece en direcci\u00f3n ao estrato c\u00f3rneo. A concentraci\u00f3n de calcio no estrato c\u00f3rneo \u00e9 moi baixa en parte porque esas c\u00e9lulas relativamente secas te\u00f1en pouca capacidade para disolver i\u00f3ns. Este gradiente de calcio corresp\u00f3ndese coa diferenciaci\u00f3n dos queratinocitos e consid\u00e9rase que \u00e9 un factor regulador chave na formaci\u00f3n das capas epid\u00e9rmicas.\nA elevaci\u00f3n das concentraci\u00f3ns de calcio extracelular induce un incremento nas concentraci\u00f3ns intracelulares de calcio libre. Parte do incremento do calcio intracelular d\u00e9bese \u00e1 liberaci\u00f3n de calcio dos seus dep\u00f3sitos intracelulares pero outra parte procede do fluxo de calcio do exterior a trav\u00e9s das membranas, por medio de canais de cloruro sensibles ao calcio e de canais cati\u00f3nicos dependentes de voltaxe permeables ao calcio. Ademais, suxeriuse que un receptor da superficie celular sensible ao calcio extracelular (CaSR) tam\u00e9n contrib\u00fae ao incremento intracelular de calcio.\nOrganox\u00e9nese.\nA organox\u00e9nese da epiderme, \u00e9 dicir, a s\u00faa formaci\u00f3n, empeza nas c\u00e9lulas que cobren ao embri\u00f3n despois da neurulaci\u00f3n (formaci\u00f3n do sistema nervioso central). Na maior\u00eda dos vertebrados, esta estrutura orixinalmente ten unha soa capa, e rapidamente se tansforma nun tecido de d\u00faas capas; unha capa externa temporal perid\u00e9rmica, que se elimina unha vez que se forma a capa basal ou estrato xerminativo. \nA capa interna \u00e9 un epitelio xerminativo que d\u00e1 lugar a todas as c\u00e9lulas epid\u00e9rmicas. Div\u00eddese para formar a capa espi\u00f1osa externa (\"stratum spinosum\"). As c\u00e9lulas destas d\u00faas capas, en conxunto chamadas capas de Malpighio, div\u00eddense para formar a capa granular superficial (\"stratum granulosum\") da epiderme. \nAs c\u00e9lulas do estrato granuloso non se dividen, pero son as que orixinan os queratinocitos. Estas c\u00e9lulas finalmente dan lugar \u00e1 capa c\u00f3rnea (\"stratum corneum\"), a m\u00e1is externa da epiderme. Despois do nacemento as c\u00e9lulas m\u00e1is externas son substitu\u00eddas por outras que se orixinaron en capas inferiores.\nO desenvolvemento da epiderme \u00e9 o resultado da influencia de varios factores de crecemento, dous dos cales son:\nFunci\u00f3ns.\nBarreira.\nA epiderme serve como unha barreira que protexe ao corpo dos microbios pat\u00f3xenos, o estr\u00e9s oxidante (raios ultravioletas) e compostos qu\u00edmicos) e proporciona unha resistencia mec\u00e1nica. A maior\u00eda destas funci\u00f3ns real\u00edzaas o estrato c\u00f3rneo.\nHidrataci\u00f3n da pel.\nA capacidade da pel de reter auga d\u00e9bese principalmente ao estrato c\u00f3rneo e \u00e9 fundamental para manter a sa\u00fade da pel. Os l\u00edpidos que est\u00e1n dispostos de forma organizada e formando un gradiente entre as c\u00e9lulas do estrato c\u00f3rneo forman unha barreira para a perda de auga transepid\u00e9rmica.\nCor da pel.\nA cantidade e a distribuci\u00f3n do pigmento melanina na epiderme \u00e9 a principal raz\u00f3n para unha variaci\u00f3n na cor da pel no \"Homo sapiens\". A melanina enc\u00f3ntrase nunhas pequenas part\u00edculas chamadas melanosomas, formadas polos melanocitos da pel, que os transfiren aos queratinocitos, que as\u00ed toman cor. A cantidade de pigmentaci\u00f3n var\u00eda segundo a rexi\u00f3n do corpo e as poboaci\u00f3ns humanas. Na pel das poboaci\u00f3ns brancas e orientais os melanosomas forman agregados, pero nas poboaci\u00f3ns de pel escura son de maior tama\u00f1o e est\u00e1n distribu\u00eddos m\u00e1is uniformemente. O n\u00famero de melanosomas nos queratinocitos aumenta coa exposici\u00f3n aos raios ultravioleta, pero a s\u00faa distribuci\u00f3n na pel vese pouco alterada.\nCultivo.\nO cultivo en laboratorio de queratinocitos para formar estruturas en tres dimensi\u00f3ns (pel artificial), que reproduce a maior\u00eda das propiedades da epiderme, \u00fasase correntemente como ferramenta para o desenvolvemento de drogas e diversos ensaios."}
{"id": "218261", "revid": "23204", "url": "https://gl.wikipedia.org/wiki?curid=218261", "title": "Epiderme (plantas)", "text": "A epiderme vexetal \u00e9 o tecido protector vivo que recobre a superficie de toda a planta antes de que iniciase o crecemento secundario. Soamente se considera que falta a epiderme na caliptra da ra\u00edz e nos meristemas apicais. \u00c1 parte da s\u00faa funci\u00f3n protectora tam\u00e9n act\u00faa mecanicamente, contribu\u00edndo en parte ao sost\u00e9n, debido \u00e1 compactabilidade das s\u00faas c\u00e9lulas. O seu \"precursor meristem\u00e1tico\" \u00e9 a protoderme do meristema apical caulinar na pl\u00e1ntula, e nas ra\u00edces, do meristema apical radical.\n\u00c9 unha capa impermeable e grosa, e normalmente est\u00e1 formada por unha soa capa heterox\u00e9nea de c\u00e9lulas aplanadas, que ten a funci\u00f3n de protexer as c\u00e9lulas interiores, limitar a transpiraci\u00f3n, segregar algunhas substancias, almacenar outras, e facilitar o intercambio de gases co ambiente.\nA epiderme cons\u00e9rvase naquelas plantas que te\u00f1en \u00f3rganos unicamente con crecemento primario, en cambio nos \u00f3rganos con crecemento secundario a epiderme queda destru\u00edda durante a formaci\u00f3n da periderme.\nAs s\u00faas c\u00e9lulas est\u00e1n recubertas por unha cut\u00edcula formada por cutina, microfibrilas de polisac\u00e1ridos e ceras. Esta capa restrinxe tanto a transpiraci\u00f3n coma a entrada de di\u00f3xido de carbono, que se realiza polos estomas, que regulan esta actividade.\nDescrici\u00f3n.\nA epiderme \u00e9 a capa de c\u00e9lulas m\u00e1is externa do corpo primario da planta, conforma o sistema de tecido d\u00e9rmico das follas, talos, ra\u00edces, flores, froitos e sementes; \u00e9 usualmente transparente (as c\u00e9lulas epid\u00e9rmicas non pos\u00faen cloroplastos, ag\u00e1s as c\u00e9lulas oclusivas dos estomas). As c\u00e9lulas da epiderme son variables funcional e estruturalmente. A maior\u00eda das plantas ten unha epiderme dunha soa c\u00e9lula de espesor. Outras plantas, como \"Ficus elastica\" e \"Peperomia\", as cales te\u00f1en divisi\u00f3n celular periclinal dentro do protodermo das follas, te\u00f1en unha epiderme de varias c\u00e9lulas de espesor. As c\u00e9lulas epid\u00e9rmicas est\u00e1n estreitamente unidas entre si e danlle \u00e1 planta forza mec\u00e1nica e protecci\u00f3n. As paredes das c\u00e9lulas epid\u00e9rmicas das partes a\u00e9reas da planta est\u00e1n cubertas por unha cut\u00edcula, que cont\u00e9n cutina. A cut\u00edcula reduce a perda de auga cara \u00e1 atmosfera, e enc\u00f3ntrase \u00e1s veces cuberta por ceras. As capas grosas de cera danlle \u00e1 planta un aspecto brillante. A cera superficial act\u00faa como unha barreira contra a humidade e protexe \u00e1 planta da irradiaci\u00f3n solar intensa e do vento. A cara inferior (env\u00e9s) de moitas follas pode ter unha cut\u00edcula m\u00e1is delgada ca a da cara superior, e as follas de plantas de climas secos usualmente te\u00f1en cut\u00edculas engrosadas para conservaren a auga e reduciren a transpiraci\u00f3n.\nO tecido epid\u00e9rmico incl\u00fae varios tipos de c\u00e9lulas diferenciadas: c\u00e9lulas epid\u00e9rmicas, oclusivas, anexas, e pelos epid\u00e9rmicos (tricomas). As c\u00e9lulas epid\u00e9rmicas son as m\u00e1is numerosas, m\u00e1is grandes e menos especializadas. Son polo xeral m\u00e1is alongadas en follas de monocotiled\u00f3neas ca nas de dicotiled\u00f3neas.\nOs tricomas ou pelos medran cara a f\u00f3ra desde a epiderme en moitas especies. Na epiderme radical, os pelos epid\u00e9rmicos chamados pelos radicais son moi com\u00fans e especial\u00edzanse na absorci\u00f3n de auga e nutrientes minerais.\nNaquelas plantas con crecemento secundario, as ra\u00edces da epiderme e os talos son normalmente substitu\u00eddos por unha periderme orixinada pola acci\u00f3n do fel\u00f3xeno.\nElementos da epiderme.\nC\u00e9lulas epid\u00e9rmicas.\nSon c\u00e9lulas alongadas ou isodiam\u00e9tricas, e en corte transversal, rectangulares ou el\u00edpticas, pero polo xeral a forma depende do \u00f3rgano en que se encontren. Son xeralmente vivas e semellantes polo seu contido \u00e1s c\u00e9lulas parenquim\u00e1ticas, xa que pos\u00faen gran cantidade de vac\u00faolos e os \u00f3rganos normais de toda c\u00e9lula vextal, pero carecen de cloroplastos, excepto nalgunhas plantas acu\u00e1ticas.\nXeralmente s\u00f3 te\u00f1en parede primaria, con algunhas excepci\u00f3ns en sementes. As paredes celulares epid\u00e9rmicas poden variar en grosor segundo as distintas especies e tam\u00e9n nunha mesma planta segundo as condici\u00f3ns ambientais do \u00f3rgano estudado. Xeralmente a parede exterior \u00e9 a m\u00e1is grosa, e nalg\u00fans casos pode mesmo lignificarse. Xeralmente hai plasmodesmos nas paredes interiores e anticlinais, e tam\u00e9n os pode haber na parede externa; estes \u00faltimos ch\u00e1manse ectodesmos, polos cales sae a cutina, ceras, resinas etc.\nC\u00e9lulas dos estomas.\nA epiderme do talo est\u00e1 inzado duns poros chamados estomas, que son partes do \"complexo do estoma\" formado por unha abertura (ost\u00edolo) rodeado por unhas c\u00e9lulas especiais chamadas c\u00e9lulas oclusivas do estoma (con cloroplastos) e c\u00e9lulas accesorias que as acompa\u00f1an (sen cloroplastos). Polos estomas real\u00edzase o intercambio de gases necesario para a respiraci\u00f3n celular e fotos\u00edntese e a transpiraci\u00f3n de vapor de auga entre o exterior e o interior da folla. Os estomas son m\u00e1is numerosos no env\u00e9s da folla (cara inferior ou abaxial), excepto nas plantas con follas flotantes, nas que todos os estomas est\u00e1n na cara superior (adaxial) da folla, e \u00e1s veces nas herbas po\u00e1ceas, que te\u00f1en as follas en vertical con igual n\u00famero de estomas en cada cara.\nOs estomas est\u00e1n delimitados por d\u00faas c\u00e9lulas oclusivas, que se diferencian das c\u00e9lulas epid\u00e9rmicas nos seguintes aspectos:\nTricomas.\nOs tricomas son excecrencias de orixe epid\u00e9rmica, moi variables en forma e estrutura, e poden desempe\u00f1ar funci\u00f3ns de protecci\u00f3n, absorci\u00f3n ou secreci\u00f3n. Enc\u00f3ntranse en follas, talos, flores, froitos e sementes.\nPoden ser pelos simples, escuamiformes, estrelados etc., ou gl\u00e1ndulas secretoras de n\u00e9ctar, encimas (como \u00e9 o caso das plantas carn\u00edvoras), terpenos, alcaloides etc.\nPelos absorbentes.\nOs pelos absorbentes ou pelos radicais son prologaci\u00f3ns tubulosas dalgunhas das c\u00e9lulas epid\u00e9rmicas da zona pil\u00edfera da ra\u00edz (rizoderme). Son unicelulares, moi longos (ata 8 mm) e tenues, con contido celular vivo no estado funcional, moi vacuolizados e con paredes celulares moi finas, con moi pouca cut\u00edcula. O n\u00facleo ocupa habitualmente a extremidade do pelo.\nOs pelos absorbentes te\u00f1en como funci\u00f3n absorber a auga do chan e as substancias disolvidas nela. Non todas as plantas os pos\u00faen (por exemplo, aguacate).\nEmerxencias.\nSon c\u00e9lulas superficiais de maior tama\u00f1o ca as c\u00e9lulas epid\u00e9rmicas t\u00edpicas, formadas por estratos epid\u00e9rmicos e subepid\u00e9rmicos, como no caso das espi\u00f1as da rosa.\nEpiderme en dicotiled\u00f3neas.\nNas dicotiled\u00f3neas as c\u00e9lulas epid\u00e9rmicas de ambas as epidermes, superior e inferior, son de forma poligonal coas paredes anticlinais xeralmente sinuosas (irregulares, con profundos pregamentos), son c\u00e9lulas vivas, incoloras, con presenza ou ausencia de pelos.\nA epiderme superior (da cara da folla) \u00e9 continua, sen estomas; entanto que a epiderme inferior (do env\u00e9s da folla) se ve interrompida polos estomas, que presentan d\u00faas c\u00e9lulas oclusivas con forma de ril. Os estomas e as c\u00e9lulas epid\u00e9rmicas distrib\u00faense de maneira desordenada.\nEpiderme en monocotiled\u00f3neas.\nAs c\u00e9lulas epid\u00e9rmicas nas monocotiled\u00f3neas son relativamente alongadas, poligonais ou rectangulares, e vistas desde a superficie, est\u00e1n dispostas de maneira ordenada, ao igual que a disposici\u00f3n dos estomas.\nOs estomas das monocotiled\u00f3neas son iguais aos das dicotiled\u00f3neas, ag\u00e1s algunhas excepci\u00f3ns como as familias das ciper\u00e1ceas e gram\u00edneas, as cales presentan varios tipos de c\u00e9lulas, ademais das epid\u00e9rmicas:\nEpiderme en ximnospermas.\nAs ximnospermas presentan c\u00e9lulas epid\u00e9rmicas ordenadas, e os estomas (xeralmente cubertos por ceras e \u00e1s veces entupidos) disp\u00f3\u00f1ense en ringleiras paralelas, en ocasi\u00f3ns formando bandas estom\u00e1ticas."}
{"id": "218262", "revid": "89787", "url": "https://gl.wikipedia.org/wiki?curid=218262", "title": "Kosmos 211", "text": "Kosmos 211 (\u041a\u043e\u0441\u043c\u043e\u0441 211 en ruso), tam\u00e9n denominado DS-P1-Yu N\u00ba 12, foi un sat\u00e9lite artificial sovi\u00e9tico lanzado o 9 de abril de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 211 foi o d\u00e9cimo segundo membro da serie de sat\u00e9lites DS-P1-Yu e o und\u00e9cimo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivos para as probas antisat\u00e9lites e antim\u00edsiles sovi\u00e9ticas.\nKosmos 211 foi inxectado nunha \u00f3rbita inicial de 1574\u00a0km de apoxeo e 210\u00a0km de perixeo, cunha inclinaci\u00f3n orbital de 81,9 graos e un per\u00edodo de 102,3 minutos. Reentrou na atmosfera o 10 de novembro de 1968."}
{"id": "218263", "revid": "4817", "url": "https://gl.wikipedia.org/wiki?curid=218263", "title": "Cosmos 211", "text": ""}
{"id": "218264", "revid": "89787", "url": "https://gl.wikipedia.org/wiki?curid=218264", "title": "Kosmos 221", "text": "Kosmos 221 (\u041a\u043e\u0441\u043c\u043e\u0441 221 en ruso), tam\u00e9n denominado DS-P1-Yu N\u00ba 13, foi un sat\u00e9lite artificial sovi\u00e9tico lanzado o 24 de maio de 1968 mediante un foguete Kosmos 2I desde Kapustin Yar.\nCaracter\u00edsticas.\nKosmos 221 foi o d\u00e9cimo terceiro membro da serie de sat\u00e9lites DS-P1-Yu e o d\u00e9cimo segundo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 221 foi inxectado nunha \u00f3rbita inicial de 2108\u00a0km de apoxeo e 215\u00a0km de perixeo, cunha inclinaci\u00f3n orbital de 48,4 graos e un per\u00edodo de 108,9 minutos. Reentrou na atmosfera o 31 de agosto de 1969."}
{"id": "218265", "revid": "4817", "url": "https://gl.wikipedia.org/wiki?curid=218265", "title": "Cosmos 221", "text": ""}
{"id": "218268", "revid": "89787", "url": "https://gl.wikipedia.org/wiki?curid=218268", "title": "Michael Phelps", "text": "Michael Fred Phelps II, nado o 30 de xu\u00f1o de 1985 en Baltimore (Maryland), \u00e9 un nadador estadounidense, considerado un dos m\u00e1is importantes de t\u00f3dolos tempos. As s\u00faas participaci\u00f3ns ol\u00edmpicas en Atenas 2004, Pequ\u00edn 2008 e Londres 2012 sald\u00e1ronse cunha colleita de 28 medallas (23 de ouro, 3 de prata e 2 de bronce), o cal converte a Phelps no deportista m\u00e1is laureado da historia dos Xogos Ol\u00edmpicos. A s\u00faa especialidade era o estilo bolboreta, malia que tam\u00e9n salientou no estilo crol. \u00d3 longo da s\u00faa carreira bateu 39 r\u00e9cords mundiais de nataci\u00f3n.\nTraxectoria.\nNos Xogos Ol\u00edmpicos.\nPhelps comezou a s\u00faa carreira ol\u00edmpica nos Xogos de Sydney 2000 con 15 anos de idade, sen acadar ningunha medalla. Nas s\u00faas seguintes 3 participaci\u00f3ns acadou 22 medallas nestas probas:\nTrala cita de Londres, Phelps anunciou a s\u00faa retirada do deporte profesional, malia ter tan s\u00f3 27 anos de idade.\nNos Campionatos Mundiais.\nPhelps competiu en campionatos do mundo de nataci\u00f3n entre os anos 2001 e 2011, colleitando 26 ouros, 6 pratas e 1 bronce, repartidos do seguinte xeito:"}
{"id": "218269", "revid": "89787", "url": "https://gl.wikipedia.org/wiki?curid=218269", "title": "Kosmos 222", "text": "Kosmos 222 (\u041a\u043e\u0441\u043c\u043e\u0441 222 en ruso), tam\u00e9n denominado DS-P1-Yu N\u00ba 14, foi un sat\u00e9lite artificial sovi\u00e9tico lanzado o 30 de maio de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 222 foi o d\u00e9cimo cuarto membro da serie de sat\u00e9lites DS-P1-Yu e o d\u00e9cimo terceiro lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 222 foi inxectado nunha \u00f3rbita inicial de 528\u00a0km de apoxeo e 277\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 11 de outubro de 1968."}
{"id": "218270", "revid": "4817", "url": "https://gl.wikipedia.org/wiki?curid=218270", "title": "Cosmos 222", "text": ""}
{"id": "218273", "revid": "89787", "url": "https://gl.wikipedia.org/wiki?curid=218273", "title": "Daniel Oren", "text": "Daniel Oren (en ) , nado en Iafa en 1955 \u00e9 un director de orquestra israel\u00ed. Dende 2007 \u00e9 director art\u00edstico do Teatro Verdi de Salerno (Italia).\nTraxectoria.\nDaniel Oren naceu en Israel, comezando os seus estudos de canto, harmon\u00eda, contrapunto e piano moi novo. Cando ti\u00f1a 13 anos foi escollido por Leonard Bernstein para interpretar a parte solista de neno nos Chichester Psalms. Posteriormente perfeccionou os seus estudos de direcci\u00f3n en Alema\u00f1a, ga\u00f1ando en 1975 o primeiro premio na primeira edici\u00f3n da \"Herbert von Karajan Conducting Competition\".\nOren dirixiu produci\u00f3ns oper\u00edsticas en toda Europa e os Estados Unidos. Oren dirixiu na Royal Opera House Covent Garden, o Metropolitan de Nova York, o Arena de Verona, a Staatsoper de Viena, a Op\u00e9ra Bastille de Par\u00eds e os teatros de \u00f3pera de Roma, Trieste, X\u00e9nova, Florencia, Parma, Tur\u00edn, Venecia, Buenos Aires, San Francisco, Toquio, Houston, Washington, entre outros. Tam\u00e9n dirixiu moitos concertos de m\u00fasica sinf\u00f3nica con orquestras como a da Accademia Nazionale de Santa Cecilia en Roma, a Maggio Musicale Fiorentino de Florencia, e outras orquestras de Colonia, Stuttgart, Frankfurt e a Berliner Philharmoniker.\nDende hai vinte anos \u00e9 un dos protagonistas do \"Arena di Verona Festival\".\nRepertorio.\nO seu repertorio oper\u00edstico incl\u00fae moitas \u00f3peras de Verdi, entre elas \"Aida\", \"Simon Boccanegra\", \"La traviata\", \"Rigoletto\" e \"Nabucco\"; \u00f3peras de Puccini como \"Madama Butterfly\", \"Tosca\" e \"Turandot\"; as\u00ed como as \u00f3peras \"Andrea Chenier\" (Giordano), \"Norma (Bellini), \"La Juive\" (Halevy) e Carmen (Bizet).\nCoa \u00d3pera de Israel dirixiu as \u00f3peras \"Nabucco\" (Verdi), \"La Boh\u00e8me\", \"Tosca\" (Puccini) e \"La Juive\" (Halevy)."}
{"id": "218275", "revid": "89787", "url": "https://gl.wikipedia.org/wiki?curid=218275", "title": "Kosmos 233", "text": "Kosmos 233 (\u041a\u043e\u0441\u043c\u043e\u0441 233 en ruso), tam\u00e9n denominado DS-P1-Yu N\u00ba 15, foi un sat\u00e9lite artificial sovi\u00e9tico lanzado o 18 de xullo de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 233 foi o d\u00e9cimo quinto membro da serie de sat\u00e9lites DS-P1-Yu e o d\u00e9cimo cuarto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 233 foi inxectado nunha \u00f3rbita inicial de 1545\u00a0km de apoxeo e 210\u00a0km de perixeo, cunha inclinaci\u00f3n orbital de 82 graos e un per\u00edodo de 102,1 minutos. Reentrou na atmosfera o 7 de febreiro de 1969."}
{"id": "218276", "revid": "4817", "url": "https://gl.wikipedia.org/wiki?curid=218276", "title": "Cosmos 233", "text": ""}
{"id": "218277", "revid": "89787", "url": "https://gl.wikipedia.org/wiki?curid=218277", "title": "Ezekiel Kemboi", "text": "Ezekiel Kemboi Cheboi, nado en Matira o 25 de maio de 1982, \u00e9 un atleta kenyano especializado na disciplina dos 3.000 metros obst\u00e1culos, acadando o t\u00edtulo mundial da especialidade nos mundiais de Berl\u00edn en 2009 e Daegu en 2011, as\u00ed como o campionato nos Xogos Ol\u00edmpicos de Atenas 2004 e Londres 2012.\nTraxectoria.\nNado en Matira, cerca de Kapsowar (Distrito de Marakwet. Kemboi graduouse na Boys Secondary School en 1999. Non comezou no atletismo ata que rematou a escol, mais foi descuberto por Paul Ereng e ga\u00f1ou o Campionato Africano J\u00fanior en 2001 a pesar de caer.\nKemboi converteuse no campi\u00f3n j\u00fanior africano en 2001 e 2002, e finalizou segundo nos Xogos da Commonwealth de 2002 por detr\u00e1s do seu compatriota Stephen Cherono. Ese mesmo ano Kemboi foi orixinalmente cuarto no Campionato Africano de Atletismo, mais posteriormente foi galardoado coa medalla de bronce a causa da suspensi\u00f3n por dopaxe do ga\u00f1ador, o marroqu\u00ed Brahim Boulami.\nNo Campionato do mundo de atletismo 2003, Kemboi tivo unha dura batalla co seu antigo compa\u00f1eiro de equipo Saif Saeed Shaheen (antes Stephen Cherono) que representou ao seu novo pa\u00eds Qatar e acabar\u00eda ga\u00f1ando por menos dun segundo. Kemboi ga\u00f1ou a medalla de ouro nos All-Africa Games de 2003.\nEn ausencia de Shaheen Kemboi erexiuse como o favorito para disputar os Xogos Ol\u00edmpicos de Atenas. A carreira foi moi acorde coa forma, cos tres Kenyanos Kemboi, Brimin Kipruto e Paul Kipsiele Koech levando o ritmo da segunda volta e deixando pronto aos demais competidores atr\u00e1s, ga\u00f1ando Kemboi a medalla de ouro 0,3 segundos por diante de Kipruto.\nEn agosto de 2005 ga\u00f1ou a medalla de prata no Campionato do mundo de atletismo 2005, e en marzo do ano seguinte ga\u00f1ou os Xogos da Commonwealth. No Campionato Africano de Atletismo de 2006 finalizou segundo, mais posteriormente foi descalificado.\nKemboi representou a Kenya nos Xogos Ol\u00edmpicos de Beijing 2008 mais s\u00f3 puido ser s\u00e9timo (a s\u00faa peor actuaci\u00f3n no escenario mundial). As\u00ed e todo o ano seguinte recuperouse ga\u00f1ando o seu primeiro ouro nun mundial, e en 2010 proclamouse subcampi\u00f3n africano.\nAdicouse \u00e1s carreiras de estrada en Italia en agosto de 2010, superando a Peter Kimeli para ga\u00f1ar a carreira de Corribianco en Bianco, logo de tomar os honores nos 8.5-quil\u00f3metros Amatrice-Configno.\nGa\u00f1ou a medalla de ouro no Campionato do mundo de atletismo 2011 en Daegu, Corea do Sur.\nKemboi ga\u00f1ou a medalla de ouro para Kenya nos 3.000 metros obst\u00e1culos en Londres 2012. Kemboi ga\u00f1ou cun tempo de oito minutos e 18.56 segundos."}
{"id": "218278", "revid": "27155", "url": "https://gl.wikipedia.org/wiki?curid=218278", "title": "Spun", "text": "Spun \u00e9 unha pel\u00edcula estadounidense do ano 2002, dirixida por Jonas \u00c5kerlund con Jason Schwartzman, Brittany Murphy, Mickey Rourke, Mena Suvari, John Leguizamo, Patrick Fugit, Eric Roberts, Chloe Hunter e Debbie Harry como protagonistas. C\u00e9ntrase na vida de varias persoas relacionadas entre elas a trav\u00e9s da metanfetamina. A pel\u00edcula incl\u00fae elementos de comedia negra e drama, e o t\u00edtulo fai referencia ao termo usado para referirse \u00e1 sensaci\u00f3n acadada logo de varios d\u00edas seguidos sen durmir por mor da metanfetamina.\n\u00c9 a primeira longametraxe de \u00c5kerlund, que xa acadara sona polos seus videoclips. O filme foi gravado en Super 16 en 22 d\u00edas, e \u00e9 a longametraxe con m\u00e1is cortes de edici\u00f3n (m\u00e1is de 5.000).\nTrama.\nRoss (Jason Schwartzman) \u00e9 un cliente de Spider Mike (John Leguizamo), un traficante de metanfetamina. Spider Mike e a s\u00faa moza Cookie (Mena Suvari) est\u00e1n a discutir decote, e Ross co\u00f1ece a Frisbee (Patrick Fugit) e Nikki (Brittany Murphy), dous compa\u00f1eiros de adicci\u00f3n. Nikki leva a Ross a co\u00f1ecer ao seu mozo, \"The Cook\" (Mickey Rourke), que subministra a droga a Spider Mike desde un laboratorio dom\u00e9stico que ten nunha habitaci\u00f3n de motel. The Cook d\u00e1lle a Ross un pouco de meta en agradecemento por levar a Nikki a casa no seu Volvo, e dille que o chamar\u00e1 cando necesite un condutor.\nDe volta no seu apartamento, Ross escoita as mensaxes no contestador da s\u00faa nai desex\u00e1ndolle un feliz aniversario e da s\u00faa antiga moza Amy dic\u00edndolle que lle debe 450 d\u00f3lares. Ross, pensando que ela a\u00ednda o quere, ch\u00e1maa e d\u00e9ixalle unha mensaxe. Despois vai a un local de striptease, onde ten unha intensa alucinaci\u00f3n pornogr\u00e1fica. Despois marcha a casa cunha das bailarinas, April (Chloe Hunter), coa que practica o sexo en diversas posturas. A \u00faltima delas remata con April esposada \u00e1 cama, e ent\u00f3n The Cook chama a Ross dic\u00edndolle que vaia de forma urxente para recoller a Nikki e levar o can dela ao veterinario. Ross, a\u00ednda colocado pola droga, deixa a April esposada e t\u00e1palle a boca e mais os ollos con cinta americana e aband\u00f3naa na habitaci\u00f3n coa m\u00fasica a todo volume. Mentres Ross e Nikki levan o can ao veterinario, a polic\u00eda e un equipo de reporteiros da televisi\u00f3n toman a caravana onde Frisbee vive coa s\u00faa nai, pensando que o laboratorio onde se fai a metanfetamina est\u00e1 a\u00ed. Frisbee e a s\u00faa nai son levados a comisar\u00eda, e el \u00e9 convencido pola polic\u00eda para cooperar nunha redada.\nO mesmo d\u00eda, Ross e The Cook paran nunha estaci\u00f3n de servizo para mercar soda e c\u00e1psulas de efedrina. Despois van a unha tenda de licores a coller cervexa, e al\u00ed The Cook d\u00e1lle unha tunda a un home por non respectar \u00e1s d\u00faas dependentas da tenda, logo de que elas foran mercarlle droga a Spider Mike. Logo, Ross e The Cook van a unha tenda de pel\u00edculas porno, onde The Cook fala dos seus gustos persoais respecto \u00e1s mulleres, e resalta a importancia da pornograf\u00eda nos Estados Unidos de Am\u00e9rica. Ross chama de novo \u00e1 casa de Amy, pero sen atopar resposta. Leva de volta a The Cook \u00e1 s\u00faa casa e volve ao seu apartamento con April, que est\u00e1 a\u00ednda amarrada \u00e1 cama. No motel de The Cook, el e Nikki discuten na habitaci\u00f3n logo de que el chamase a unha prostituta, e ela decide marchar a Las Vegas e rematar coa relaci\u00f3n. Antes, chama a Ross para que a leve \u00e1 estaci\u00f3n, e Ross deixa de novo a April esposada \u00e1 cama. Por\u00e9n, esta \u00e9 rescatada pola veci\u00f1a lesbiana de Ross (Debbie Harry), quen, ao cabo, vai \u00e1 mesma tenda de licores de antes e d\u00e1lle outra tunda ao mesmo home polo mesmo motivo.\nMentres Ross e Nikki est\u00e1n f\u00f3ra, Frisbee vese obrigado a colaborar coa polic\u00eda levando un micr\u00f3fono mentres lle merca meta a Spider Mike para poder arrestar a este. Cando entra, Cookie intenta foder con el, en vinganza porque Spider Mike chamou a unha li\u00f1a de tel\u00e9fono er\u00f3tico. Cookie atopa o micr\u00f3fono e a polic\u00eda rodea o apartamento. Spider Mike, furioso pola traiz\u00f3n de Frisbee, disp\u00e1ralle nos test\u00edculos, e nese momento entra a polic\u00eda e arresta a Spider Mike e Cookie. Ao tempo, o laboratorio de The Cook sofre un incendio. Este marcha \u00e1 tenda de cine er\u00f3tico, onde \u00e9 arrestado logo de que o dono da mesma (Rob Halford) chamase \u00e1 polic\u00eda. Logo de que The Cook sexa liberado, chama a Ross e p\u00eddelle que o leve \u00e1 cidade \u00e1 casa do seu provedor. Logo de deixar a Nikki na estaci\u00f3n, Ross sabe do arresto dos demais e accede a levar a The Cook \u00e1 cidade, coa idea de aproveitar a viaxe para visitar a Amy, que tam\u00e9n vive al\u00e1.\nO narcotraficante (Eric Roberts) d\u00e1lle a The Cook cartos, meta e o equipamento para facer un novo laboratorio. Ross chama a Amy de novo, e d\u00e9ixalle unha mensaxe dic\u00edndolle que a agarda en 20 minutos nun parque pr\u00f3ximo cos cartos. The Cook prom\u00e9telle a Ross seis meses de doses de meta se o leva a outro lugar, e Ross acepta coa condici\u00f3n de que primeiro visite a Amy. Amy, que atopou traballo e refixo a s\u00faa vida na cidade, d\u00e9ixao no parque tras saber que Ross segue a consumir droga. El, que est\u00e1 colocado, d\u00e1lle 100 d\u00f3lares e marcha de volta con The Cook. Finalmente, logo de varios d\u00edas de actividade fren\u00e9tica activada polo uso de drogas, os protagonistas p\u00f3\u00f1ense a durmir, ag\u00e1s The Cook. Mentres Ross descansa no coche, The Cook monta un novo lavoratorio nunha vella caravana, pero pr\u00e9ndeselle lume e explota con el dentro.\nBanda sonora.\nA m\u00fasica orixinal da pel\u00edcula foi escrita por Billy Corgan. A banda sonora incl\u00fae temas de artistas como Iron Maiden (tocada por The Djali Zwan), Ozzy Osbourne, M\u00f6tley Cr\u00fce, Blues Traveler, Bathory (na que \u00c5kerlund tocara a bater\u00eda tempo atr\u00e1s), Richie Havens, Phantom Planet (coa que Jason Schwartzman tocaba a bater\u00eda nesa \u00e9poca), Per Gessle (membro de Roxette), Paola, e Satyricon, do que aparece na pel\u00edcula o v\u00eddeo da peza \"Mother North\"."}
{"id": "218279", "revid": "1131", "url": "https://gl.wikipedia.org/wiki?curid=218279", "title": "B\u00e1goas de San Lourenzo", "text": ""}
{"id": "218281", "revid": "1131", "url": "https://gl.wikipedia.org/wiki?curid=218281", "title": "Galicia Biling\u00fce", "text": "Galicia Biling\u00fce \u00e9 unha asociaci\u00f3n de \u00e1mbito galego que se ocupa de analizar a situaci\u00f3n ling\u00fc\u00edstica de Galicia, con especial foco nos dereitos de uso do castel\u00e1n.\nHistoria e caracter\u00edsticas.\nEst\u00e1 inscrita como asociaci\u00f3n dende xullo de 2007. A s\u00faa presidente e voceira \u00e9 a viguesa Gloria Lago, tam\u00e9n impulsora da plataforma Hablamos espa\u00f1ol. Non conta con sede social nin con local propio. As s\u00faas reuni\u00f3ns anuais son en Santiago de Compostela.\nGalicia Biling\u00fce expuxo novos escenarios para a pol\u00edtica ling\u00fc\u00edstica galega a partir de teses dende as que o Plan Xeral de Normalizaci\u00f3n da Lingua Galega \u00e9 entendido como unha afronta aos dereitos dos castelanfalantes. As\u00ed, por exemplo, a asociaci\u00f3n centra o seu discurso na elecci\u00f3n paterna da lingua vehicular no ensino.\nDestaca a organizaci\u00f3n por parte de Galicia Biling\u00fce dunha manifestaci\u00f3n en Santiago de Compostela en 2009, que recibiu unha oposici\u00f3n que rematou con altercados, \u00e1 que asistiron outros colectivos do nacionalismo espa\u00f1ol como a Asociaci\u00f3n de V\u00edtimas contra o terrorismo, Asociaci\u00f3n Por la Tolerancia de Catalu\u00f1a, C\u00edrculo Balear, Ciutadans ou a Plataforma para la Libertad de Elecci\u00f3n Ling\u00fc\u00edstica de Pa\u00eds Vasco.\nEn 2010 un xu\u00edz ordenou o peche da web de AMI, por animar a atentar contra membros da asociaci\u00f3n, tras denuncias de Galicia Biling\u00fce.\nAs s\u00faas posici\u00f3ns estiveron apoiadas ao primeiro por destacados persoeiros do Partido Popular como Carlos Negreira, exalcalde da Coru\u00f1a, Corina Porro, exalcaldesa de Vigo, Alfonso Rueda Valenzuela, vicepresidente da Xunta de Galicia durante o mandato de N\u00fa\u00f1ez Feij\u00f3o, Ignacio L\u00f3pez-Chaves, voceiro do Partido Popular de Cultura no Parlamento, ou Ana Pastor, ministra durante varios dos gobernos do Partido Popular, as\u00ed como por Rosa D\u00edez, dirixente de UPyD, Albert Rivera, l\u00edder de Ciutadans, e outros persoeiros como a escritora Marta Rivera de la Cruz ou o actor Manuel Manqui\u00f1a.\nApoiou as propostas ling\u00fc\u00edsticas ao primeiro do goberno de N\u00fa\u00f1ez Feijoo pero logo acusouno de incumprir as s\u00faas promesas electorais e mesmo de discriminar o castel\u00e1n .\nEn xaneiro de 2019 pasou a formar parte da plataforma Hablamos Espa\u00f1ol que pretende denunciar as que considera pol\u00edticas ling\u00fc\u00edsticas discriminatorias co castel\u00e1n."}
{"id": "218282", "revid": "89787", "url": "https://gl.wikipedia.org/wiki?curid=218282", "title": "C\u0103t\u0103lina Ponor", "text": "C\u0103t\u0103lina Ponor, nada en Constanza o 20 de agosto de 1987 \u00e9 unha ximnasta romanesa.\nEntre os seus principais logros est\u00e1n as medallas de ouro ol\u00edmpicas e europeas. Nos mundiais conseguiu tres pratas e dous bronces en tres edici\u00f3ns Ponor abandonou temporalmente a s\u00faa carreira ximn\u00e1stica en 2007, tras decidir non disputar os Xogos Ol\u00edmpicos de Pequ\u00edn 2008. En 2011 volveu adestrar co equipo roman\u00e9s na cidade de Izvorani co obxectivo de disputar os Xogos Ol\u00edmpicos de Londres 2012.\nTraxectoria.\nC\u0103t\u0103lina Ponor naceu na cidade de Contanza (Roman\u00eda) o 20 de agosto de 1987, deixando a s\u00faa cidade para adestrar ximnasia. En 2005, sa\u00edu ao p\u00fablico a s\u00faa vida persoal. A comezos dese ano, a xove, que daquela contaba con 17 anos, descubriu un irm\u00e1n que s\u00faa nai nunca mencionara: seus pais divorciaranse cando os fillos eran moi novos e seu pai mud\u00e1rase a Suecia co rapaz. Este feito cambiar\u00eda a carreira de C\u0103t\u0103lina.\nCarreira.\nC\u0103t\u0103lina iniciou a s\u00faa carreira aos catro anos, en 1991. Aos catorce ingresou no equipo j\u00fanior e aos quince xa formaba parte da elite s\u00e9nior da ximnasia romanesa.\nOs aparellos nos que acadou mellores resultados son o solo e a barra de equilibrios.\nROM J\u00fanior.\nPonor iniciou a s\u00faa carreira adestrando no ximnasio \"Farul Sport Club\", cos t\u00e9cnicos Matei Stanie e Gabriela Dosoftei. En 2002, foi descuberta polos adestradores do equipo nacional roman\u00e9s Octavian Belu e Mariana Bitang, e convidada a integrar o equipo j\u00fanior nacional. C\u0103t\u0103lina mudouse \u00e1 cidade sede do ximnasio de \"Deva\". A s\u00faa estad\u00eda na categor\u00eda foi escasamente dun ano, o que imposibilitou a s\u00faa presenza en campionatos, dibido ao tempo de preparaci\u00f3n.\nROM Senior.\nEn 2003, C\u0103t\u0103lina iniciou o seu adestramento na elite s\u00e9nior romanesa e de seguido chegaron os seus primeiros campionatos. No primeiro, na Copa do Mundo de Stuttgart en 2003, C\u0103t\u0103lina conseguiu d\u00faas medallas: o ouro na barra de equilibrios cunha puntuaci\u00f3n final de 9,587, e o bronce no solo coma puntuaci\u00f3n de 9,237.\nNo ano seguinte, na primeira etapa da Copa do Mundo, celebrada na cidade de Ghent, Ponor conquistou outras d\u00faas medallas (dous ouros). O primeiro, no solo cunha puntuaci\u00f3n de 9,350 e o segundo, na barra de equilibrios cun total de 9,662. No 2004 na mesma competici\u00f3n celegrada en Glasgow, a ximnasta conquistou m\u00e1is medallas. Novamente no solo e na barra de equilibrios, conseguiu puntuaci\u00f3ns a\u00ednda maiores que as conseguidas noutras competici\u00f3ns anteriores (9,650 e 9,700, respectivamente). Na terceira etapa da Copa celebrada en Li\u00f3n, C\u0103t\u0103lina baixou a media na execuci\u00f3n e subiu ao podio tan s\u00f3 na segunda posici\u00f3n nos dous aparellos. Xa na cuarta etapa, en Cottbus, a xove volveu \u00e1s primeiras posici\u00f3ns e \u00e1s medallas de ouro, tanto na barra de equilibrios como no solo. Na final da Copa do Mundo, realizada en Birmingham, Ponor mantivo o seu posto de n\u00famero un da barra de equilibrios.\nEn 2004, aos dezasete anos, a romanesa conseguiu o seu mellor estado de forma. No Campionato Europeo celebrado en \u00c1msterdam, C\u0103t\u0103lina ga\u00f1ou tres medallas, todas de ouro. A primeira na disputa por equipos, onde as romanesas se impuxeron \u00e1s rusas (que finalmente se fixeron coa prata). Na categor\u00eda individual, Ponor conseguiu novas medallas de ouro con notas a\u00ednda m\u00e1is altas, mostrando os trocos nas s\u00faas rutinas, que as deixaban con notas de execuci\u00f3n a\u00ednda maiores, tanto en solo como na barra de equilibrios.\nEn agosto de 2005, Ponor viuse envolta no seu segundo problema do ano, sendo descuberta polo adestrador, xunto coas s\u00faas compa\u00f1eiras de equipo Florica Leonida e Alexandra Eremia, non respectando a concentraci\u00f3n mantida durante as competici\u00f3ns. As tres regresaban dunha noite de troula e foron severamente sancionadas. As d\u00faas actitudes repercutiron m\u00e1is do previsto e o equipo nacional disolveuse, volvendo cada atleta a adestrar co seu adestrador de base. A pesar dos incidentes, C\u0103t\u0103lina mantivo as s\u00faas boas aparici\u00f3ns na barra de equilibrios durante m\u00e1is dunha edici\u00f3n do Campionato Europeo, sendo o m\u00e1is disputado entre os campionatos continentais. O resultado para Ponor foi dunha medalla de ouro. En 2006, logo da contrataci\u00f3n de Nicolae Forminte por parte do equipo nacional, Ponor decidiu non volver ao equipo para adestrar con el, preferindo permanecer co seu primeiro t\u00e9cnico. Logo de participar na edici\u00f3n daquel ano do Campionato de Europa, C\u0103t\u0103lina anunciou a s\u00faa retirada alegando problemas f\u00edsicos. En 2007, coa intenci\u00f3n de participar nos Xogos Ol\u00edmpicos de Pequ\u00edn 2008, a ximnasta, agora con vinte anos, volveu adestrar e participou no Campionato Mundial de Stuttgart (Alema\u00f1a). En decembro do mesmo ano, sen moitas xustificaci\u00f3ns, C\u0103t\u0103lina Ponor finalizou definitivamente a s\u00faa carreira alegando problemas f\u00edsicos.\nDeste xeito, abandonou a ximnasia art\u00edstica como tricampioa europea de barra de equilibrios, tricampioa ol\u00edmpica nunha edici\u00f3n, trimedallista en mundiais nunha \u00fanica edici\u00f3n e tetra campioa da Copa do Mundo na barra de equilibrios.\nCampionatos do Mundo de Ximnasia Art\u00edstica.\nPonor participou en tres edici\u00f3ns da competici\u00f3n: Anaheim - 2003, Melbourne e Stuttgart - e en todas obtivo medallas.\nAnaheim 2003.\nNa s\u00faa primeira competici\u00f3n de nivel mundial, Ponor obtivo tres medallas. Subiu ao podio tres veces na segunda posici\u00f3n.\nA primeira vez por equipos, ao disputar o campionato ao lado de Oana Ban, Alexandra Eremia, Florica Leonida, Aura Andreea Munteanu e Monica Ro\u015fu. O equipo estadounidense, anfitri\u00f3n, foi o \u00fanico que puido superar \u00e1s romanesas. As australianas completaron o podio. No d\u00eda da competici\u00f3n por aparellos, C\u0103t\u0103lina subiuse novamente ao podio. Na barra de equilibrios, foi superada pola chinesa Fan Ye, por 0,3 d\u00e9cimas. E no solo, a ximnasta ficou detr\u00e1s da brasileira Daiane dos Santos.\nMelbourne 2005.\nA s\u00faa segunda participaci\u00f3n nun Mundial, en Melbourne 2005 (Australia), doulle a Ponor unha medalla de bronce na barra de equilibrios por detr\u00e1s das estadounidenses Nastia Liukin - que se estreaba nun Mundial - e Chellsie Memmel, campioa do individual xeral da edici\u00f3n. Logo dos incidentes da s\u00faa vida persoal, Ponor mudou e adoptou unha postura agresiva, o que sorprendeu aos seus admiradores e compa\u00f1eiras de porte na \u00e9poca, ao finalizar en pobres posici\u00f3ns.\nStuttgart 2007.\nAo volver ao ximnasio, este foi o \u00fanico campionato no que participou. No ximn\u00e1stica, este fora o \u00fanico campionato de que participou. En Stuttgart 2007 (Alema\u00f1a), C\u0103t\u0103lina colaborou na conquista da medalla de bronce do equipo roman\u00e9s. Ao lado de Sandra Izbasa, Steliana Nistor, Cerasela Patrascu, Daniela Druncea e Andreea Grigore, o equipo foi tan s\u00f3 superada polas estadounidenses e as chinesas, ouro e prata respectivamente.\nTokyo 2011.\nLogo de ter anunciado a s\u00faa retirada, a ximnasta volveu competir no Mundial de Tokyo (Xap\u00f3n). Ponor axudou ao equipo roman\u00e9s a clasificarse na cuarta posici\u00f3n para a final por equipos, logo de obter un total de 44,132 nos tres aparellos nos que competiu (coa excepci\u00f3n das barras asim\u00e9tricas). Na final por equipos, colaborou co equipo roman\u00e9s a acadar a 4\u00aa posici\u00f3n. Clasificada para a final da barra de equilibrios, a ximnasta puntuou un 14,241, suficiente para a s\u00e9tima posici\u00f3n.\nDeste xeito, C\u0103t\u0103lina finalizou a s\u00faa participaci\u00f3n nos Mundiais con cinco medallas - tres de prata e d\u00faas de bronce.\nXogos Ol\u00edmpicos.\nAtenas 2004.\nNa s\u00faa primeira e participaci\u00f3n ol\u00edmpica, Ponor demostrou que ter\u00eda un gran futuro na xinasia ao acadar - aos dezasete anos - o feito da s\u00faa compatriota Nadia Comaneci: ga\u00f1ar tres medallas de ouro nunha edici\u00f3n dos Xogos.\nA primeira chegou ao car\u00f3n das compatriotas Oana Ban, Monica Rosu, Silvia Stroescu, Daniela Sofrinie e Alexandra Eremia na competici\u00f3n por equipos. Posteriormente, o d\u00eda da competici\u00f3n por aparellos, Ponor deixou \u00e1 favorita, Carly Patterson, coa medalla de prata na barra de equilibrios. A s\u00faa compatriota Eremia completou o podio.\nFinalmente, no solo, con 9,750, C\u0103t\u0103lina conquistou - coa maior marxe ata aquela acadada nos Xogos Ol\u00edmpicos (0,188) - a s\u00faa terceira medalla de ouro na competici\u00f3n, feito in\u00e9dito dende 1988, cando a tam\u00e9n romanesa Daniela Silivas conquistou tres medallas de ouro nunha \u00fanica edici\u00f3n ol\u00edmpica.\nLondres 2012.\nA finais de xullo, Ponor competiu nos Xogos Ol\u00edmpicos de 2012 celebrados en Londres (Reino Unido). Axudou ao equipo roman\u00e9s a clasificarse para a final por equipos e na competici\u00f3n individual clasificouse para a final de barra de equilibrios cunha nota de 15.033 e para a de solo cunha nota de 14.600. Na final por equipos, contribu\u00edu con puntuaci\u00f3ns de 15.100 en salto, 15.416 na barra de equilibrios, e 14.800 en solo para rematar terceiras. Conseguiu a m\u00e1xima puntuaci\u00f3n na barra de equilibrios durante a competici\u00f3n por equipos. Na final individual, Ponor rematou na cuarta posici\u00f3n cunha puntuaci\u00f3n de 15.066 e segunda no solo cunha puntuaci\u00f3n de 15.200. Na barra de equilibrios, conseguiu a mesma puntuaci\u00f3n que a estadounidense Aly Raisman, mais logo dos procedementos de desempate, Raisman foi premiada coa medalla de bronce."}
{"id": "218283", "revid": "98629", "url": "https://gl.wikipedia.org/wiki?curid=218283", "title": "Alto Comisionado das Naci\u00f3ns Unidas para os Refuxiados", "text": "O Alto Comisionado das Naci\u00f3ns Unidas para os Refuxiados (ACNUR) \u00e9 o organismo das Naci\u00f3ns Unidas encargado de protexer os refuxiados e desprazados por persecuci\u00f3ns ou conflitos, e promover soluci\u00f3ns duradeiras \u00e1 s\u00faa situaci\u00f3n, mediante o reasentamento voluntario no seu pa\u00eds de orixe ou no de acollida. Ten a s\u00faa sede en Xenebra, Su\u00edza, e m\u00e1is de 250 oficinas esparexidas por todo o mundo. O dereito ao asilo e refuxio est\u00e1 contemplado na Declaraci\u00f3n Universal dos Dereitos Humanos do seguinte xeito:\nConced\u00e9uselle o Premio Nobel da Paz en d\u00faas ocasi\u00f3ns, nos anos 1954 e 1981, as\u00ed como o Premio Pr\u00edncipe de Asturias de Cooperaci\u00f3n Internacional en 1991.\nConcede anualmente o premio Nansen Refugee Award, (co\u00f1ecido anteriormente como a Medalla Nansen), a individuos ou grupos que destacaran na causa dos refuxiados.\nCreaci\u00f3n de ACNUR.\nO Estatuto da Oficina do Alto Comisionado das Naci\u00f3ns Unidas para os Refuxiados foi adoptado na resoluci\u00f3n 428 (V) da Asemblea Xeral das Naci\u00f3ns Unidas o 14 de decembro de 1950, e iniciou as s\u00faas funci\u00f3ns no mes primeiro de 1951, tendo como primeiro decreto o de axudar a reasentar m\u00e1is dun mill\u00f3n de refuxiados europeos que a\u00ednda estaban sen fogar como consecuencia da segunda guerra mundial.\nOs antecedentes hist\u00f3ricos directos de ACNUR foron:\nA Convenci\u00f3n sobre o Estatuto dos Refuxiados de 1951 definiu o concepto de refuxiado e estableceu o tratamento que debe recibir, e o Protocolo de 1967 unificou varias resoluci\u00f3ns adicionais para ampliar o marco de actuaci\u00f3n de ACNUR e os pa\u00edses adheridos.\nAlcance actual.\nPola expansi\u00f3n das actividades de ACNUR a todo o mundo, e a desprazados dentro dun pa\u00eds ademais de internacionais, o n\u00famero de persoas que son obxecto de preocupaci\u00f3n para ACNUR aumentou considerablemente desde os seus inicios, ao tempo que se acentuou a complexidade do problema do desprazamento forzado. En total, at\u00e9 principios do s\u00e9culo XXI, proporcionou asistencia a m\u00e1is de 111 mill\u00f3ns de refuxiados e desprazados.\nA finais de 2009, a poboaci\u00f3n total baixo o amparo de ACNUR era de 40 mill\u00f3ns de persoas, en pa\u00edses de todo o mundo. As nacionalidades de orixe da maior parte dos refuxiados ou desprazados son afg\u00e1ns (2,9 mill\u00f3ns), colombianos (2,5 mill\u00f3ns), iraqu\u00eds (1,8 mill\u00f3ns), sudaneses (1,6 mill\u00f3ns) e somal\u00eds (839.000), sendo os pa\u00edses de acollida principais Colombia (2 mill\u00f3ns), Iraq (1,6 mill\u00f3ns), Paquist\u00e1n (1,1 mill\u00f3ns), Sud\u00e1n (1 mill\u00f3n) e Afganist\u00e1n (960.000).\nPersoal de ACNUR.\nTraballan para ACNUR unhas 7000 persoas por 116 pa\u00edses.\nDesde principios da d\u00e9cada de 1980, ACNUR empezou a traballar con Embaixadores de Boa Vontade, isto \u00e9, persoas de renome que empregan a s\u00faa fama ou acceso aos medios de comunicaci\u00f3n para buscar apoios en favor da causa dos refuxiados. Embaixadores de Boa Vontade de ACNUR e ano do seu nomeamento:"}
{"id": "218284", "revid": "27249", "url": "https://gl.wikipedia.org/wiki?curid=218284", "title": "ACNUR", "text": ""}
{"id": "218287", "revid": "23204", "url": "https://gl.wikipedia.org/wiki?curid=218287", "title": "Arco longo ingl\u00e9s", "text": "O arco longo ingl\u00e9s (en ) era un poderoso tipo de arco longo (de gran tama\u00f1o, para o tiro con arco) con preto de 2 metros de altura, usado polos ingleses e galeses durante a Idade Media, tanto para a caza como para a guerra. Os arcos longos foron particularmente eficaces contra os franceses na batalla de Agincourt durante a guerra dos Cen Anos.\nNon sobrevive ning\u00fan arco longo ingl\u00e9s do per\u00edodo no que o arco longo era dominante (c. 1250\u20131450), probablemente porque os arcos se debilitaron, romperon e foron substitu\u00eddos no canto de ser transmitidos de xeraci\u00f3n en xeraci\u00f3n. Por\u00e9n, m\u00e1is de 130 arcos sobreviven do per\u00edodo Renacemento. M\u00e1is de 3.500 frechas e 137 arcos longos enteiros foron recuperados do \"Mary Rose\", un barco da armada de Henrique VIII que afundiu en Portsmouth en 1545.\nDescrici\u00f3n.\nAs descrici\u00f3ns da s\u00faa lonxitude abarcan dende os 1,2 a 2,11 m e estaban feitos de teixo normalmente, a\u00ednda que o fresno e outras madeiras tam\u00e9n foran utilizados. As estimaci\u00f3ns para a tensi\u00f3n que pod\u00edan soportar estes arcos var\u00edan considerablemente. As estimaci\u00f3ns feitas con exemplares do \"Mary Rose\" lograban unha tensi\u00f3n de 72 a 82\u00a0kg (706 a 804 N). Nun arco longo moderno \u00e9 de 27\u00a0kg ou menos, ademais de que hoxe en d\u00eda non hai arqueiros de tiro longo capaces de usar con precisi\u00f3n arcos cunha tensi\u00f3n de 82\u00a0kg.\nUn arco longo debe ser o suficientemente longo como para que o seu usuario poida tirar a corda ata un punto da cara ou do corpo, polo que a lonxitude var\u00eda segundo o usuario. Na Europa continental, un arco longo era calquera arco m\u00e1is longo que 1,2 m. A Sociedade de Anticuarios de Londres di que ten unha lonxitude de 5 a 6 p\u00e9s (1,5 a 1,8 metros) de lonxitude. Richard Bartelot, da Royal Artillery Institution, dixo que o arco era de teixo, de 6 p\u00e9s (1,8 m) de longo, cunha frecha de 3 p\u00e9s (910 mm). Gast\u00f3n III, Conde de Foix, escribiu en 1388 que un arco longo deber\u00eda ser \"de teixo ou buxo, de setenta polgadas (1,8 m) entre os puntos de suxeici\u00f3n da corda\". O historiador Jim Bradbury dixo que ti\u00f1an unha media duns 5 p\u00e9s e 8 polgadas. Todas menos a \u00faltima estimaci\u00f3n foron feitas antes da escavaci\u00f3n do \"Mary Rose\", onde se atoparon arcos que var\u00edan de lonxitude dende 6 p\u00e9s 2 polgadas a 6 p\u00e9s 11 polgadas (1,87 a 2,11 m) cunha lonxitude media de 6 p\u00e9s 6 polgadas (1,98 m).\nO alcance desta arma medieval \u00e9 desco\u00f1ecido, con estimaci\u00f3ns dende os 165 a 228 m. Os arcos longos modernos te\u00f1en un alcance efectivo de ata 180 m. Unha r\u00e9plica dun arco longo do \"Mary Rose\" pod\u00eda disparar unha frecha de 53,6 g a 328 m e unha de 95,9 g a unha distancia de 249,9 m."}
{"id": "218289", "revid": "85894", "url": "https://gl.wikipedia.org/wiki?curid=218289", "title": "Anna Popplewell", "text": "Anna Katherine Popplewell, nada o 16 de decembro de 1988 en Londres, \u00e9 unha actriz inglesa de cinema, teatro e televisi\u00f3n."}
{"id": "218291", "revid": "23204", "url": "https://gl.wikipedia.org/wiki?curid=218291", "title": "Georgie Henley", "text": "Georgina Helen \"Georgie\" Henley, nada o 9 de xullo de 1995 en Ilkley, \u00e9 unha actriz inglesa de cinema."}
{"id": "218294", "revid": "31997", "url": "https://gl.wikipedia.org/wiki?curid=218294", "title": "Libro de Ester", "text": "Ester (hebreo \u05de\u05b0\u05d2\u05b4\u05d9\u05dc\u05b7\u05ea \u05d0\u05b6\u05e1\u05b0\u05ea\u05b5\u05bc\u05e8, \"Meguilat Ester\", \"Rolo \u2014Libro\u2014 de Ester\") \u00e9 un dos libros do Antigo Testamento e do \"Tanakh\" xudeu.\nNarra a historia de Ester, orfa xud\u00eda nos tempos de desterro de Babilonia, que conseguiu evitar un masacre nos seus compatriotas. Os xudeus lembran a faza\u00f1a de Ester t\u00f3dolos anos na festa dos Purim.\nCanonicidade.\nTanto xudeus como cristianos consideran can\u00f3nica a vers\u00ed\u00f3n en hebreo do libro. Ademais, cat\u00f3licos e ortodoxos, como relixi\u00f3ns cun canon extenso, consideran tam\u00e9n can\u00f3nicas as adici\u00f3ns a Ester que atopamos na versi\u00f3n da Biblia dos Setenta, en grego.\nAs adici\u00f3ns a Ester.\nNa versi\u00f3n grega do Antigo Testamento, a chamada Biblia dos Setenta, ademais do texto orixinal hebreo hai unha serie de fragmentos en grego. Son adici\u00f3ns que non achegtan gran cousa ao discorrer do relato; m\u00e1is ben son reflexi\u00f3ns ou excursus que o autor da versi\u00f3n grega fai ao f\u00edo do relato orixinal. As adici\u00f3ns son:\nContido do libro.\nO Libro de Ester relata como Ham\u00e1n, ministro do rei Xerxes I, a quen no libro se lle chama Axuero, prepara un decreto que supor\u00e1 o exterminio dos xudeus que vivan no imperio persa. Cando Mardoqueo, un xudeu que ocupa un importante posto na corte de Axuero, sabe destas intenci\u00f3ns, busca desesperadamente unha soluci\u00f3n para salvar o seu pobo.\nAo mesmo tempo, o rei Axuero, furioso co desprezo que lle fixo a s\u00faa ra\u00ed\u00f1a, busca unha nova. Entre as mulleres que lle presentan pon os seus ollos en Ester, sobri\u00f1a de Mardoqueo, que ao quedar orfa foi criada por el. Mardoqueo aproveita a situaci\u00f3n da s\u00faa sobri\u00f1a para facer chegar ata o gran rei as s\u00faas petici\u00f3ns:\nEster organiza un convite no que invita a Ham\u00e1n e Axuero, durante o que lle exp\u00f3n a situaci\u00f3n do seu pobo ao rei e deixa en evidencia as intenci\u00f3ns do ministro. Axuero atende a petici\u00f3n de Ester, ordena a morte de Ham\u00e1n e autoriza os xudeus a que se defendan en caso de que algu\u00e9n tente facerlles dano; incluso lles permite vingarse e cometer asasinatos masivos contra os seus inimigos.\nA festa coa que a comunidade xud\u00eda de Mesopotamia celebrou a s\u00faa salvaci\u00f3n ser\u00e1 a orixe dos Purim.\nValor hist\u00f3rico.\nOs expertos dan por pensar que Ester \u00e9, simplemente, un conto moralizante ou un relato que lle daba unha orixe \u201cdigna\u201d \u00e1 festa dos Purim, un simple Entroido. Os argumentos poden resumirse nestes dous elementos:"}
{"id": "218301", "revid": "85894", "url": "https://gl.wikipedia.org/wiki?curid=218301", "title": "O Igrexario, O H\u00edo, Cangas", "text": "O Igrexario \u00e9 un lugar da parroquia do H\u00edo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 678 habitantes (345 homes e 333 mulleres)."}
{"id": "218302", "revid": "89787", "url": "https://gl.wikipedia.org/wiki?curid=218302", "title": "Pint\u00e9ns, O H\u00edo, Cangas", "text": "Pint\u00e9ns \u00e9 un lugar da parroquia do H\u00edo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 309 habitantes (156 homes e 153 mulleres)."}
{"id": "218303", "revid": "89787", "url": "https://gl.wikipedia.org/wiki?curid=218303", "title": "Vilanova, O H\u00edo, Cangas", "text": "Vilanova \u00e9 un lugar da parroquia do H\u00edo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 369 habitantes (188 homes e 181 mulleres)."}
{"id": "218304", "revid": "54334", "url": "https://gl.wikipedia.org/wiki?curid=218304", "title": "Balea, Darbo, Cangas", "text": "Balea \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE en 2011 ti\u00f1a 982 habitantes (488 homes e 494 mulleres)."}
{"id": "218305", "revid": "89787", "url": "https://gl.wikipedia.org/wiki?curid=218305", "title": "As Barreiras, Darbo, Cangas", "text": "As Barreiras \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 144 habitantes (72 homes e 72 mulleres)."}
{"id": "218306", "revid": "89787", "url": "https://gl.wikipedia.org/wiki?curid=218306", "title": "O Castelo, Darbo, Cangas", "text": "O Castelo \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 108 habitantes (54 homes e 54 mulleres)."}
{"id": "218307", "revid": "89787", "url": "https://gl.wikipedia.org/wiki?curid=218307", "title": "Cima de Vila, Darbo, Cangas", "text": "Cima de Vila \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 1.093 habitantes (551 homes e 542 mulleres)."}
{"id": "218308", "revid": "85894", "url": "https://gl.wikipedia.org/wiki?curid=218308", "title": "Cunchido, Darbo, Cangas", "text": "Cunchido \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 300 habitantes (149 homes e 151 mulleres)."}
{"id": "218309", "revid": "89787", "url": "https://gl.wikipedia.org/wiki?curid=218309", "title": "A Madalena, Darbo, Cangas", "text": "A Madalena \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 259 habitantes (133 homes e 126 mulleres)."}
{"id": "218310", "revid": "22570", "url": "https://gl.wikipedia.org/wiki?curid=218310", "title": "Madalena", "text": "Madalena p\u00f3dese referir a:\nComo top\u00f3nimo pode referirse a:"}
{"id": "218311", "revid": "89787", "url": "https://gl.wikipedia.org/wiki?curid=218311", "title": "Ourelo, Darbo, Cangas", "text": "Ourelo \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 133 habitantes (74 homes e 59 mulleres)."}
{"id": "218312", "revid": "89787", "url": "https://gl.wikipedia.org/wiki?curid=218312", "title": "O Pi\u00f1eiro, Darbo, Cangas", "text": "O Pi\u00f1eiro \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 181 habitantes (86 homes e 95 mulleres)."}
{"id": "218313", "revid": "89787", "url": "https://gl.wikipedia.org/wiki?curid=218313", "title": "San Pedro, Darbo, Cangas", "text": "San Pedro \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 869 habitantes (424 homes e 445 mulleres)."}
{"id": "218314", "revid": "89787", "url": "https://gl.wikipedia.org/wiki?curid=218314", "title": "San Roque do Monte, Darbo, Cangas", "text": "San Roque do Monte \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 1.452 habitantes (719 homes e 733 mulleres)."}
{"id": "218315", "revid": "89787", "url": "https://gl.wikipedia.org/wiki?curid=218315", "title": "Santa Marta, Darbo, Cangas", "text": "Santa Marta \u00e9 un lugar da parroquia de Darbo no concello pontevedr\u00e9s de Cangas na comarca do Morrazo. Segundo o IGE, en 2011 ti\u00f1a 205 habitantes (103 homes e 102 mulleres)."}
{"id": "218316", "revid": "23204", "url": "https://gl.wikipedia.org/wiki?curid=218316", "title": "Primeira Guerra de Independencia de Escocia", "text": "A Primeira Guerra de Independencia de Escocia foi un conflito militar entre Escocia e Inglaterra que durou dende a invasi\u00f3n inglesa de Escocia en 1296 ata a restauraci\u00f3n \"de jure\" da independencia escocesa co Tratado de Edimburgo-Northampton en 1328. A independencia \"De facto\" foi establecida en 1314 na Batalla de Bannockburn."}
{"id": "218321", "revid": "5132", "url": "https://gl.wikipedia.org/wiki?curid=218321", "title": "Fabri Gonz\u00e1lez", "text": ""}
{"id": "218323", "revid": "23204", "url": "https://gl.wikipedia.org/wiki?curid=218323", "title": "Segunda Guerra de Independencia de Escocia", "text": "A Segunda Guerra de Independencia de Escocia foi o segundo conflito militar das Guerras de independencia de Escocia entre o Reino de Escocia e o Reino de Inglaterra a finais do s\u00e9culo XIII e comezos do s\u00e9culo XIV."}
{"id": "218324", "revid": "27155", "url": "https://gl.wikipedia.org/wiki?curid=218324", "title": "Derme", "text": "A derme ou o derma \u00e9 a segunda capa da pel situada debaixo da epiderme. Est\u00e1 entre a epiderme e o tecido subcut\u00e1neo, que \u00e9 un tecido conectivo que amortece o corpo das tensi\u00f3n mec\u00e1nicas. A derme d\u00e1 \u00e1 pel as s\u00faas caracter\u00edsticas consistencia e resistencia. Div\u00eddese en d\u00faas rexi\u00f3ns, a m\u00e1is superficial, adxacente \u00e1 epiderme, denom\u00ednase derme papilar, e a m\u00e1\u00eds profunda e grosa \u00e9 a derme reticular. A derme est\u00e1 estreitamente unida \u00e1 epiderme por medio dunha membrana basal. Os compo\u00f1entes estruturais da derme son o col\u00e1xeno, fibras el\u00e1sticas, e matriz extrafibrilar (antes chamada substancia fundamental). Tam\u00e9n cont\u00e9n mecanorreceptores que perciben as sensaci\u00f3ns de tacto e calor, fol\u00edculos pilosos, gl\u00e1ndulas sudor\u00edparas, gl\u00e1ndulas seb\u00e1ceas, gl\u00e1ndulas ap\u00f3crinas, vasos linf\u00e1ticos e vasos sangu\u00edneos. Os seus vasos sangu\u00edneos proporcionan nutrientes e eliminan os refugallos procedentes das c\u00e9lulas d\u00e9rmicas e epid\u00e9rmicas (a\u00ednda que non entran na epiderme).\nCompo\u00f1entes da derme.\nA derme est\u00e1 composta por tres grandes tipos de c\u00e9lulas :\nfibroblastos, macr\u00f3fagos, e adipocitos.\nAdemais destas c\u00e9lulas, a derme est\u00e1 composta por compo\u00f1entes da matriz extracelular como col\u00e1xeno (que proporciona resistencia), elastina (que proporciona elasticidade), e glicosaminoglicanos.\nCapas.\nEstrato papilar.\nA rexi\u00f3n papilar est\u00e1 composta por tecido conectivo areolar laxo. Recibe este nome polas proxecci\u00f3ns chamadas \"papilas\", que se estenden cara \u00e1 epiderme e conte\u00f1en redes terminais de capilares sangu\u00edneos e corp\u00fasculos de Meissner t\u00e1ctiles.\nEstrato reticular.\nA rexi\u00f3n reticular est\u00e1 debaixo da papilar e xeralmente \u00e9 m\u00e1is grosa. Est\u00e1 composta de tecido conectivo irregular denso, e recibe o seu nome polas densas concentraci\u00f3ns de fibras de col\u00e1xeno, el\u00e1sticas, e reticulares que discorren ondulantemente por ela. Estas fibras proteicas danlle \u00e1 derme as s\u00faas propiedades de resistencia, extensibilidade e elasticidade. Tam\u00e9n est\u00e1n localizadas nesta rexi\u00f3n as ra\u00edces dos cabelos, as gl\u00e1ndulas seb\u00e1ceas e sudor\u00edparas, os receptores t\u00e1ctiles, u\u00f1as, e vasos sangu\u00edneos."}
{"id": "218325", "revid": "98629", "url": "https://gl.wikipedia.org/wiki?curid=218325", "title": "The Chronicles of Riddick", "text": "The Chronicles of Riddick \u00e9 un filme estadounidense dirixido por David Twohy que se estreou no 2004. Bas\u00e9ase nos personaxes creados por Jim Wheat e Ken Wheat.\nSinopse.\nRiddick pasou os \u00faltimos cinco anos vagando polos mundos esquecidos da galaxia, evitando \u00f3s mercenarios que buscan a s\u00faa cabeza. Agora, o fuxitivo at\u00f3pase no planeta Helion, fogar dunha sociedade progresista que foi invadida por Lord Marshal, un d\u00e9spota que desexa a desaparici\u00f3n dos humanos e o dominio dos seus guerreiros co\u00f1ecidos como Necr\u00f3feros."}
{"id": "218326", "revid": "35303", "url": "https://gl.wikipedia.org/wiki?curid=218326", "title": "Xogos Ol\u00edmpicos de Londres 1944", "text": ""}
{"id": "218327", "revid": "35303", "url": "https://gl.wikipedia.org/wiki?curid=218327", "title": "Xogos Ol\u00edmpicos de Londres 1948", "text": ""}
{"id": "218328", "revid": "35303", "url": "https://gl.wikipedia.org/wiki?curid=218328", "title": "Xogos Ol\u00edmpicos de Londres 1908", "text": ""}
{"id": "218329", "revid": "35303", "url": "https://gl.wikipedia.org/wiki?curid=218329", "title": "Xogos Ol\u00edmpicos de Atenas 1896", "text": ""}
{"id": "218330", "revid": "35303", "url": "https://gl.wikipedia.org/wiki?curid=218330", "title": "Xogos Ol\u00edmpicos de Par\u00eds 1900", "text": ""}
{"id": "218331", "revid": "35303", "url": "https://gl.wikipedia.org/wiki?curid=218331", "title": "Xogos Ol\u00edmpicos de Saint Louis 1904", "text": ""}
{"id": "218332", "revid": "35303", "url": "https://gl.wikipedia.org/wiki?curid=218332", "title": "Xogos Ol\u00edmpicos de Atenas 1906", "text": ""}
{"id": "218333", "revid": "35303", "url": "https://gl.wikipedia.org/wiki?curid=218333", "title": "Xogos Ol\u00edmpicos de Estocolmo 1912", "text": ""}
{"id": "218334", "revid": "35303", "url": "https://gl.wikipedia.org/wiki?curid=218334", "title": "Xogos Ol\u00edmpicos de Berl\u00edn 1916", "text": ""}
{"id": "218335", "revid": "35303", "url": "https://gl.wikipedia.org/wiki?curid=218335", "title": "Xogos Ol\u00edmpicos de Antuerpen 1920", "text": ""}
{"id": "218336", "revid": "5863", "url": "https://gl.wikipedia.org/wiki?curid=218336", "title": "Xogos Ol\u00edmpicos de \u00c1msterdan 1928", "text": ""}
{"id": "218337", "revid": "35303", "url": "https://gl.wikipedia.org/wiki?curid=218337", "title": "Xogos Ol\u00edmpicos dos \u00c1nxeles 1932", "text": ""}
{"id": "218338", "revid": "35303", "url": "https://gl.wikipedia.org/wiki?curid=218338", "title": "Xogos Ol\u00edmpicos de Berl\u00edn 1936", "text": ""}
{"id": "218339", "revid": "35303", "url": "https://gl.wikipedia.org/wiki?curid=218339", "title": "Xogos Ol\u00edmpicos de Helsinqui 1940", "text": ""}
{"id": "218340", "revid": "98629", "url": "https://gl.wikipedia.org/wiki?curid=218340", "title": "Santa Marta", "text": "Santa Marta pode referirse a:\nComo top\u00f3nimo, Santa Marta pode facer referencia a:"}
{"id": "218341", "revid": "35303", "url": "https://gl.wikipedia.org/wiki?curid=218341", "title": "Xogos Ol\u00edmpicos de Helsinqui 1952", "text": ""}
{"id": "218342", "revid": "35303", "url": "https://gl.wikipedia.org/wiki?curid=218342", "title": "Xogos Ol\u00edmpicos de Melbourne 1956", "text": ""}
{"id": "218343", "revid": "35303", "url": "https://gl.wikipedia.org/wiki?curid=218343", "title": "Xogos Ol\u00edmpicos de Roma 1960", "text": ""}
{"id": "218344", "revid": "35303", "url": "https://gl.wikipedia.org/wiki?curid=218344", "title": "Xogos Ol\u00edmpicos de Toquio 1964", "text": ""}
{"id": "218345", "revid": "35303", "url": "https://gl.wikipedia.org/wiki?curid=218345", "title": "Xogos Ol\u00edmpicos de Cidade de M\u00e9xico 1968", "text": ""}
{"id": "218346", "revid": "89787", "url": "https://gl.wikipedia.org/wiki?curid=218346", "title": "Corneocito", "text": "Os corneocitos son as c\u00e9lulas resultantes da diferenciaci\u00f3n terminal dos queratinocitos da pel e compo\u00f1en o estrato c\u00f3rneo da epiderme, que \u00e9 a s\u00faa capa m\u00e1is externa. Os corneocitos despr\u00e9ndense continuamente por desescamaci\u00f3n e son decote substitu\u00eddos por outros procedentes da diferenciaci\u00f3n de queratinocitos de capas m\u00e1is profundas. Son esenciais para darlle \u00e1 pel as s\u00faas propiedades de barreira protectora.\nEstrutura.\nOs corneocitos son c\u00e9lulas poli\u00e9dricas, anucleadas sen org\u00e1nulos citopl\u00e1smicos, fortemente unidas unhas con outras e organizadas en columnas verticais de 10\u201330 c\u00e9lulas. Est\u00e1n situados nunha matriz lip\u00eddica moi hidrof\u00f3bica formando o estrato c\u00f3rneo da epiderme. Son c\u00e9lulas mortas, pero a pesar diso son bioloxicamente activas, debido a que est\u00e1n cheas de queratina e l\u00edpidos, como \u00e1cidos graxos e ceramidas.\nOs corneocitos das capas inferiores do estrato c\u00f3rneo est\u00e1n unidos uns a outros por medio dunhas uni\u00f3ns celulares eseciais, que son un tipo de desmosoma chamado corneodesmosoma. Estas uni\u00f3ns celulares vanse desintegrando a medida que migran cara \u00e1 superficie da pel, o que facilita a descamaci\u00f3n. Ao mesmo tempo que perden estas uni\u00f3ns, hidr\u00e1tanse m\u00e1is e exp\u00e1ndense, formando poros que son unha potencial v\u00eda de entrada de microorganismos no estrato c\u00f3rneo.\nA capa de corneocitos do estrato c\u00f3rneo pode absorber ata tres veces o seu peso en auga, pero se o seu contido en auga baixa do 10 % deixa de ser flexible e agr\u00e9tase.\nA secreci\u00f3n de l\u00edpidos na superficie da pel \u00e9 unha parte fundamental da funci\u00f3n de barreira da pel.\nFormaci\u00f3n.\nOs corneocitos son queratinocitos que chegaron ao seu \u00faltimo estado de diferenciaci\u00f3n. Os queratinocitos situados no estrato basal da epiderme multipl\u00edcanse por mitose e migran cara \u00e1 superficie da pel \u00e1 vez que se van diferenciando. Durante esta migraci\u00f3n sofren diversos cambios, entre os que destacan os seguintes:\nCando os queratinocitos chegan ao estrato c\u00f3rneo xa est\u00e1n no estado de corneocito e van sendo descamados polo frotamento da pel, limpeza, deterxentes etc. \u00e1 vez que son substitu\u00eddos por outros. O tempo medio de renovaci\u00f3n da pel \u00e9 duns 21 d\u00edas."}
{"id": "218349", "revid": "35303", "url": "https://gl.wikipedia.org/wiki?curid=218349", "title": "Xogos Ol\u00edmpicos de M\u00fanic 1972", "text": ""}
{"id": "218350", "revid": "35303", "url": "https://gl.wikipedia.org/wiki?curid=218350", "title": "Xogos Ol\u00edmpicos de Montreal 1976", "text": ""}
{"id": "218351", "revid": "35303", "url": "https://gl.wikipedia.org/wiki?curid=218351", "title": "Xogos Ol\u00edmpicos de Moscova 1980", "text": ""}
{"id": "218352", "revid": "35303", "url": "https://gl.wikipedia.org/wiki?curid=218352", "title": "Xogos Ol\u00edmpicos dos \u00c1nxeles 1984", "text": ""}
{"id": "218353", "revid": "35303", "url": "https://gl.wikipedia.org/wiki?curid=218353", "title": "Xogos Ol\u00edmpicos de Se\u00fal 1988", "text": ""}
{"id": "218354", "revid": "35303", "url": "https://gl.wikipedia.org/wiki?curid=218354", "title": "Xogos Ol\u00edmpicos de Barcelona 1992", "text": ""}
{"id": "218355", "revid": "35303", "url": "https://gl.wikipedia.org/wiki?curid=218355", "title": "Xogos Ol\u00edmpicos de Atlanta 1996", "text": ""}
{"id": "218356", "revid": "35303", "url": "https://gl.wikipedia.org/wiki?curid=218356", "title": "Xogos Ol\u00edmpicos de Sidney 2000", "text": ""}
{"id": "218357", "revid": "35303", "url": "https://gl.wikipedia.org/wiki?curid=218357", "title": "Xogos Ol\u00edmpicos de Atenas 2004", "text": ""}
{"id": "218358", "revid": "35303", "url": "https://gl.wikipedia.org/wiki?curid=218358", "title": "Centro Acu\u00e1tico Nacional de Beijing", "text": ""}
{"id": "218359", "revid": "35303", "url": "https://gl.wikipedia.org/wiki?curid=218359", "title": "Estadio Nacional de Beijing", "text": ""}
{"id": "218360", "revid": "89787", "url": "https://gl.wikipedia.org/wiki?curid=218360", "title": "Provincias de Iraq", "text": "Iraq est\u00e1 dividido en dezaoito provincias (\"mu\u1e25\u0101fa\u017cah\"), que \u00e1 s\u00faa vez est\u00e1n divididos en distritos:"}
{"id": "218362", "revid": "23204", "url": "https://gl.wikipedia.org/wiki?curid=218362", "title": "Tratado de Edimburgo-Northampton", "text": "O Tratado de Edimburgo-Northampton foi un tratado de paz, asinado en 1328 polos reinos de Inglaterra e Escocia. Supuxo fin \u00e1 Primeira Guerra de Independencia de Escocia que comezara coa invasi\u00f3n inglesa de Escocia en 1296. O tratado foi asinado en Edimburgo por Roberto I, Rei de Escocia, o 17 de marzo de 1328, e foi ratificado polo Parlamento ingl\u00e9s en Northampton o 1 de maio. O documento foi escrito en franc\u00e9s e est\u00e1 en poder do \"National Archives of Scotland\" en Edimburgo.\nOs termos do tratado establec\u00edan que, en troques de \u00a320,000 libras, a Coroa Inglesa reco\u00f1ecer\u00eda:\nA guerra.\nA causa das Guerras de independencia de Escocia foi motivada pola incerteza da sucesi\u00f3n na Coroa Escocesa despois da morte de Alexandre III en 1286. Eduardo I de Inglaterra apoiou inicialmente a candidatura de John Balliol, quen foi coroado como Rei dos Escoceses en 1292, pero finalmente expresou o seu propio reclamo de soberan\u00eda sobre Escocia. Despois do exilio de Balliol, Robert the Bruce reclamou tam\u00e9n o seu dereito \u00e1 coroa, ofrecendo unha resistencia a Eduardo. Roberto I declarouse a si mesmo Rei, e coroouse en 1306. Logo diso inflixiu unha derrota decisiva \u00f3s ingleses, que estaban baixo o mando de Eduardo II, na Batalla de Bannockburn en 1314."}
{"id": "218365", "revid": "865", "url": "https://gl.wikipedia.org/wiki?curid=218365", "title": "Merriweather Post Pavilion", "text": "Merriweather Post Pavilion \u00e9 o oitavo \u00e1lbum de estudio da banda estadounidense de indie rock Animal Collective, editado o 6 de xaneiro do 2009 a trav\u00e9s do selo Domino Records. O disco ch\u00e1mase as\u00ed polo local de Columbia, Maryland Merriweather Post Pavilion. Con preto de 55 minutos de duraci\u00f3n, \u00e9 o traballo m\u00e1is longo do grupo dende a s\u00faa estrea, \"Spirit They're Gone, Spirit They've Vanished\".\nListaxe de canci\u00f3ns.\nTodos os temas compostos por Animal Collective, ag\u00e1s onde se indique.\nVinilo.\n1. \"In the Flowers\"\n2. \"My Girls\"\n3. \"Also Frightened\"\n4. \"Summertime Clothes\"\n5. \"Daily Routine\"\n6. \"Bluish\"\n7. \"Guys Eyes\"\n8. \"Taste\"\n9. \"Lion in a Coma\"\n10. \"No More Runnin\"\n11. \"Brother Sport\""}
{"id": "218369", "revid": "1131", "url": "https://gl.wikipedia.org/wiki?curid=218369", "title": "TECOR societario", "text": "Un TECOR societario \u00e9 un tipo de TECOR (Terreo Cinexeticamente Ordenado) promovido polas sociedades ou asociaci\u00f3ns de cazadores legalmente constitu\u00eddas.\nA s\u00faa sinalizaci\u00f3n est\u00e1 indicada por carteis de forma rectangular cunha diagonal do lado superior esquerdo ao inferior dereito; a metade inferior en negro e a superior en branco."}
{"id": "218370", "revid": "89787", "url": "https://gl.wikipedia.org/wiki?curid=218370", "title": "Johanna Virtanen", "text": "Johanna Virtanen \u00e9 unha cantante finlandesa nada en 1976 que dende o 2001 forma parte do grupo folk finland\u00e9s V\u00e4rttin\u00e4, ademais de formar o d\u00fao Kuunkuiskaajat con Susan Aho (tam\u00e9n integrante de V\u00e4rttin\u00e4), grupo que representou a Finlandia en Eurovisi\u00f3n en 2010. Johanna estudou m\u00fasica folk no Conservatorio Central de Ostrobotnia en Kokkola, as\u00ed como na Academia Sibelius de Helsinqui, onde actualmente estuda folk e canto."}
{"id": "218371", "revid": "26938", "url": "https://gl.wikipedia.org/wiki?curid=218371", "title": "Xogos Ol\u00edmpicos de Par\u00eds", "text": "Xogos Ol\u00edmpicos de Par\u00eds pode facer referencia \u00e1s seguintes edici\u00f3ns disputadas na capital de Francia:"}
{"id": "218372", "revid": "56817", "url": "https://gl.wikipedia.org/wiki?curid=218372", "title": "Hornbostel-Sachs", "text": "Hornbostel-Sachs (ou Sachs-Hornbostel) \u00e9 un sistema de clasificaci\u00f3n de instrumentos musicais creado por Erich Moritz von Hornbostel e Curt Sachs, e publicado por primeira vez no \"Zeitschrift f\u00fcr Musik\" en 1914. En 1961 publicouse unha traduci\u00f3n ao ingl\u00e9s no \"Galpin Society Journal\". Constit\u00fae o sistema de clasificaci\u00f3n m\u00e1is amplamente usado polos etnomusic\u00f3logos e organ\u00f3logos.\nBas\u00e9ase nun sistema desenvolvido a finais do s\u00e9culo XIX por Victor Mahillon, restaurador da colecci\u00f3n do Conservatorio de Bruxelas. O sistema Mahillon foi dos primeiros en clasificar de acordo co material ou parte do instrumento que produc\u00eda o son, pero estaba limitado na s\u00faa maior parte aos instrumentos occidentais usados na m\u00fasica cl\u00e1sica. O sistema Hornbostel-Sachs \u00e9 unha expansi\u00f3n daquel, no que \u00e9 posible clasificar calquera instrumento musical de calquera cultura.\nEstrutura do sistema.\nFormalmente, a clasificaci\u00f3n de Hornbostel-Sachs bas\u00e9ase na clasificaci\u00f3n decimal de Dewey. Ten catro niveis superiores de clasificaci\u00f3n, con varios niveis debaixo destes, agregando m\u00e1is de 300 categor\u00edas en total. Os niveis superiores do esquema, coa s\u00faa explicaci\u00f3n, son os que se detallan:\nPosteriormente agregouse un quinto grupo de primeiro nivel, os electr\u00f3fonos, que producen son mediante osciladores electr\u00f3nicos, como os sintetizadores e o theremin.\nA\u00ednda que non existan no sistema Hornbostel-Sachs, alg\u00fans instrumentos poden posu\u00edr outras fontes xeradoras de son, como a auga. Alg\u00fans organoloxistas consideran a inclusi\u00f3n da categor\u00eda hidr\u00f3fonos para acomodar estes instrumentos.\nO sistema na pr\u00e1ctica.\nM\u00e1is al\u00e1 destes grupos principais, existen moitos niveis de clasificaci\u00f3n. As\u00ed por exemplo o xil\u00f3fono, est\u00e1 na clasificaci\u00f3n numerado como 111.212 (agr\u00e9ganse puntos cada tres d\u00edxitos para facilitar a lectura).\nUn n\u00famero de clasificaci\u00f3n grande non indica necesariamente que o instrumento sexa complicado. O bugle (ou clar\u00edn) por exemplo ten o n\u00famero 423.121.22, e consiste simplemente nun tubo de forma similar a unha trompeta, pero sen chaves nin buratos para os dedos.\nOs n\u00fameros na clasificaci\u00f3n indican o seguinte:\n423.121.22 non identifica univocamente o clar\u00edn, sen\u00f3n que identifica este instrumento como pertencente a un tipo que ten moito en com\u00fan con outros da s\u00faa mesma clase. Outro instrumento clasificado como 423.121.22 e o lur de bronce, un instrumento que data da Idade de Bronce.\nSufixos e instrumentos compostos.\nLogo dos n\u00fameros arriba descritos, poden ser agregados sufixos. Un 8 indica que o instrumento ten un teclado agregado, mentres que un 9 indica que o instrumento se manexa mecanicamente.\nAdemais existen sufixos \u00fanicos para cada tipo de grupo de primeiro nivel, indicando detalles considerados non cruciais na natureza b\u00e1sica dos instrumentos. Na clase membran\u00f3fonos, por exemplo, os sufixos poden indicar como est\u00e1 fixada a pel dun tambor. Nos cord\u00f3fonos, os sufixos poden indicar se as cordas son pulsadas cos dedos ou cun plectro etc. \nHai formas de clasificar instrumentos con este sistema a\u00ednda se estes te\u00f1en elementos de m\u00e1is dun grupo. As\u00ed alg\u00fans instrumentos poden ter unha longa clasificaci\u00f3n con dous puntos ou gui\u00f3ns usados xunto cos n\u00fameros. Hornbostel e Sachs citan por exemplo o caso dunha colecci\u00f3n de gaitas onde alg\u00fans dos seus tubos son de ling\u00fceta simple (como un clarinete) e outros de dobre ling\u00fceta (como o \u00f3boe). Existen varios instrumentos compostos como estes; outro exemplo moi co\u00f1ecido e a pandeireta, que e un instrumento mixto, idi\u00f3fono e membran\u00f3fono."}
{"id": "218373", "revid": "43327", "url": "https://gl.wikipedia.org/wiki?curid=218373", "title": "Xogos Ol\u00edmpicos dos \u00c1nxeles", "text": "Xogos Ol\u00edmpicos dos \u00c1nxeles pode facer referencia \u00e1s seguintes edici\u00f3ns disputadas na cidade californiana:"}
{"id": "218374", "revid": "98629", "url": "https://gl.wikipedia.org/wiki?curid=218374", "title": "Xogos Ol\u00edmpicos de Berl\u00edn", "text": "Xogos Ol\u00edmpicos de Berl\u00edn pode facer referencia \u00e1s seguintes edici\u00f3ns dos Xogos Ol\u00edmpicos:"}
{"id": "218375", "revid": "98629", "url": "https://gl.wikipedia.org/wiki?curid=218375", "title": "Xogos Ol\u00edmpicos de Helsinqui", "text": "Xogos Ol\u00edmpicos de Helsinqui pode facer referencia \u00e1s seguintes edici\u00f3ns dos Xogos Ol\u00edmpicos:"}
{"id": "218376", "revid": "35303", "url": "https://gl.wikipedia.org/wiki?curid=218376", "title": "Xogos Ol\u00edmpicos de Toquio 1940", "text": ""}
{"id": "218377", "revid": "98629", "url": "https://gl.wikipedia.org/wiki?curid=218377", "title": "Xogos Ol\u00edmpicos de Toquio", "text": "Xogos Ol\u00edmpicos de Toquio pode facer referencia \u00e1s seguintes edici\u00f3ns dos Xogos Ol\u00edmpicos:"}
{"id": "218378", "revid": "56817", "url": "https://gl.wikipedia.org/wiki?curid=218378", "title": "La ley innata", "text": "La ley innata \u00e9 o t\u00edtulo do noveno \u00e1lbum de estudio do grupo estreme\u00f1o de rock Extremoduro, producido por I\u00f1aki \u201cUoho\u201d Ant\u00f3n, gravado e publicado por DRO no 2008.\nApareceu o 9 de setembro de 2008, a\u00ednda que a primeira canci\u00f3n, \"Dulce introducci\u00f3n al Caos\", levaba meses colgada na s\u00faa web, e o tema que a segu\u00eda, \"Primer movimiento: el Sue\u00f1o\", fora tocado nos concertos da xira de 2008.\nDesde o seu lanzamento foi un grande \u00e9xito de vendas. Na semana da s\u00faa estrea logrou ser o disco m\u00e1is vendido en Espa\u00f1a. Tras unha semana no n\u00famero un (superando a Metallica na semana do lanzamento de ambos discos), mant\u00edvose as d\u00faas semanas seguintes no segundo posto, s\u00f3 superado por Melendi.\nTr\u00e1tase dun disco composto dunha soa canci\u00f3n dividida en seis partes ben diferenciadas en pistas independentes. A idea dun disco dunha soa canci\u00f3n xa a levaran a cabo no disco \"Pedr\u00e1\" (1995), a\u00ednda que sen partici\u00f3n de pistas.\n\u00c9 curiosa a \"Coda flamenca (otra realidad)\", primeiro tema no que Robe, l\u00edder da banda, decide empregar ese x\u00e9nero musical tan propio do sur de Espa\u00f1a. Ademais, adiantou parte desta canci\u00f3n no concerto de Sevilla da xira anteriormente citada.\nPor outro lado, a pista \"Tercer movimiento: lo de dentro\" est\u00e1 considerada a parte m\u00e1is guitarreira do disco, ademais de ser a m\u00e1is representativa do son de Extremoduro nun \u00e1lbum con certos toques experimentais dentro dos cales destaca o uso dunha orquestra baixo a direcci\u00f3n de Ara Malikian.\nNa portada do disco aparece unha frase en lat\u00edn que garda unha estreita relaci\u00f3n co t\u00edtulo do \u00e1lbum: \"Est enim iudices haec non scripta sed nata lex quam non didicimus accepimus legimus uerum ex natura ipsa arripuimus hausimus expressimus ad quam non docti sed facti non instituti sed imbuti sumus\", atribu\u00edda a Cicer\u00f3n, aparecendo a traduci\u00f3n no interior do disco \"Existe, de feito, xu\u00edces, unha lei non escrita, sen\u00f3n innata, a cal non aprendimos, herdamos, limos, sen\u00f3n que da mesma natureza a tomamos, espremimos, apuramos, lei para a que non fumos educados, sen\u00f3n feitos; e na que non fomos instru\u00eddos, sen\u00f3n empapados\"."}
{"id": "218380", "revid": "1131", "url": "https://gl.wikipedia.org/wiki?curid=218380", "title": "Strawberry Jam", "text": "Strawberry Jam \u00e9 o s\u00e9timo \u00e1lbum de estudio da banda estadounidensense de indie rock Animal Collective, editado o 10 de setembro do 2007 a trav\u00e9s do selo Domino Records. O disco estreouse no n\u00famero 72 da lista 'Billboard 200\"."}
{"id": "218381", "revid": "98629", "url": "https://gl.wikipedia.org/wiki?curid=218381", "title": "Batalla da ponte de Stirling", "text": "A Batalla da ponte de Stirling foi un dos enfrontamentos m\u00e1is importantes da Primeira Guerra de Independencia de Escocia, entre escoceses e ingleses. O 11 de setembro de 1297, as forzas de Andrew de Moray e William Wallace derrotaron \u00f3s ingleses comandados por John de Warenne, VII conde de Surrey e Hugh de Cressingham, en superioridade num\u00e9rica.\nAntecedentes.\nA\u00ednda que Escocia foi invadida polo ex\u00e9rcito ingl\u00e9s en 1296 na Batalla de Dunbar, o pa\u00eds foi sorprendido m\u00e1is que esmagado. Na primavera de 1297, as primeiras fa\u00edscas de rebeli\u00f3n fix\u00e9ronse notar con William Wallace \u00e1 fronte dela. Os seus esforzos no sur por animar \u00e1 poboaci\u00f3n a tomar as armas foron imitados por Andrew de Moray no norte. Alg\u00fans dos nobres escoceses tam\u00e9n tomaron as armas, pero a maior parte, debido \u00e1 desuni\u00f3n pol\u00edtica, acataron as condici\u00f3ns de non agresi\u00f3n dos ingleses.\nOs escoceses \u00edan ga\u00f1ando terreo \u00f3s ingleses en diferentes enfrontamentos que converteron a Wallace e a Moray en comandantes do ex\u00e9rcito do Reino de Escocia e dos terreos comunitarios. Mentres tanto, a totalidade das tropas inglesas atop\u00e1base na guerra que Eduardo I libraba en Francia.\nCoa maior\u00eda do norte de Escocia en mans dos rebeldes, John de Warenne, que controlaba aquela zona despois da invasi\u00f3n, tivo que fuxir polo perigo que se achegaba. Uniuse a Hugh de Cressingham o \"tesoureiro\", e xuntos formaron un ex\u00e9rcito de infanter\u00eda e cabaler\u00eda, chegando a Stirling a comezos de setembro. Wallace e Moray chegaron dende o sur para reunirse con eles, e tomaron unha posici\u00f3n a car\u00f3n da abad\u00eda de Cambuskenneth, moi preto do r\u00edo Forth. Este r\u00edo cruzaba o Castelo de Stirling, que era de importancia vital para Escocia. A ponte de Stirling serv\u00eda como v\u00eda entre o norte e o sur do pa\u00eds. En vista do que sucedeu en Dunbar no ano anterior, onde os cabaleiros ingleses esnaquizaron \u00f3 ex\u00e9rcito escoc\u00e9s en campo aberto, Wallace propuxo que o seu ex\u00e9rcito, principalmente infanter\u00eda, agardase a unha beira do r\u00edo para que o ex\u00e9rcito ingl\u00e9s tivese que pasar pola ponte para chegar ata eles. Os escoceses estaban en absoluta inferioridade num\u00e9rica."}
{"id": "218383", "revid": "25871", "url": "https://gl.wikipedia.org/wiki?curid=218383", "title": "Audio, Video, Disco", "text": "Audio, Video, Disco \u00e9 o segundo \u00e1lbum de estudio do d\u00fao franc\u00e9s de house Justice, editado o 24 de outubro do 2011 a trav\u00e9s do selo Ed Banger.\nListaxe de canci\u00f3ns.\nA listaxe de canci\u00f3ns foi revelada por Xavier de Rosnay nunha entrevista para a revista \"Tsugi\" o 5 de xullo do 2011."}
{"id": "218385", "revid": "1888", "url": "https://gl.wikipedia.org/wiki?curid=218385", "title": "Psic\u00f3logo", "text": ""}
{"id": "218386", "revid": "1888", "url": "https://gl.wikipedia.org/wiki?curid=218386", "title": "Pedagogo", "text": ""}
{"id": "218390", "revid": "3054", "url": "https://gl.wikipedia.org/wiki?curid=218390", "title": "Sunitas", "text": ""}
{"id": "218391", "revid": "109216", "url": "https://gl.wikipedia.org/wiki?curid=218391", "title": "Vuelta a Espa\u00f1a 2012", "text": "A 67.\u00aa edici\u00f3n da Vuelta a Espa\u00f1a comezou o 18 de agosto de 2012 e rematou o 9 de setembro trala disputa de 21 etapas. A carreira sa\u00edu de Pamplona e chegou a Madrid despois de percorrer a metade norte do estado espa\u00f1ol. 5 das 21 etapas discorreron case enteiramente polo territorio galego.\nParticipantes.\nOs 22 equipos participantes foron os 18 de categor\u00eda UCI ProTour m\u00e1is 4 equipos de categor\u00eda Profesional Continental convidados pola organizaci\u00f3n da carreira.\nAlg\u00fans dos corredores considerados \"favoritos\" para a vitoria final na clasificaci\u00f3n xeral da carreira eran os espa\u00f1ois Alberto Contador, Joaquim Rodr\u00edguez, Juan Jos\u00e9 Cobo, Igor Ant\u00f3n e Alejandro Valverde, o brit\u00e1nico Chris Froome, o italiano Damiano Cunego, o belga Jurgen Van den Broeck ou o ruso Denis Menchov entre outros.\nClasificaci\u00f3n xeral.\nA seguinte t\u00e1boa amosa os primeiros postos da clasificaci\u00f3n xeral por tempos trala disputa da derradeira etapa da Vuelta a Espa\u00f1a 2012:"}
{"id": "218392", "revid": "23204", "url": "https://gl.wikipedia.org/wiki?curid=218392", "title": "Jos\u00e9 Mar\u00eda Blanco Gerpe", "text": "Jos\u00e9 Mar\u00eda Blanco Gerpe, nado en Silleda o 17 de novembro de 1878 e finado en Buenos Aires o 9 de agosto de 1957, foi un sacerdote e antrop\u00f3logo galego.\nTraxectoria.\nEmigrou \u00e1 Arxentina, onde comezou os estudos sacerdotais. Regresou a Espa\u00f1a en 1898 e estudou linguas cl\u00e1sicas. Estudou Filosof\u00eda en Tortosa e dedicouse ao ensino no Colexio de San Salvador de Zaragoza. En 1908 continuou cos seus estudos de Teolox\u00eda e foi catedr\u00e1tico de Elocuencia Sagrada e Hebreo. Volveu a Am\u00e9rica, e en 1913 obtivo a c\u00e1tedra de F\u00edsica Experimental en Montevideo e as de Psicolox\u00eda, Cosmolox\u00eda e Ciencias F\u00edsicas e Naturais na Universidade Pontificia de Buenos Aires. Fundou a revista \"El Salvador\" (1926) e publicou traballos de investigaci\u00f3n na revista \"Estudios\". Editou un \"Canto\", en hex\u00e1metros e en grego, e un ensaio sobre \"A Il\u00edada\". Organizou a Academia de Filosof\u00eda arxentina e dirixiu a Academia Literaria de La Plata."}
{"id": "218394", "revid": "23204", "url": "https://gl.wikipedia.org/wiki?curid=218394", "title": "Gardi\u00e1n de Escocia", "text": "Os Gardi\u00e1ns de Escocia foron os xefes de Estado \"de facto\" de Escocia durante os interregnos de 1290-1292 e 1296-1306.\nNos s\u00e9culos XIII e XIV, durante os numerosos per\u00edodos de baleiro do trono escoc\u00e9s \u2014por minor\u00eda de idade, prisi\u00f3n, falta de descendencia directa do monarca etc.\u2014, diversos rexentes, chamados Gardi\u00e1ns de Escocia, ben individualmente ou ben colectivamente, dirixiron a pol\u00edtica escocesa."}
{"id": "218396", "revid": "85894", "url": "https://gl.wikipedia.org/wiki?curid=218396", "title": "Jos\u00e9 Vicente P\u00e9rez Mart\u00ednez", "text": "Jos\u00e9 Vicente P\u00e9rez Mart\u00ednez, nado en Ribadeo o 9 de agosto de 1863 e finado no mesmo concello a principios de abril de 1905, foi un cr\u00edtico da arte, escritor e pol\u00edtico galego.\nTraxectoria.\nPasou parte da s\u00faa xuventude en Madrid. Despois regresou a Lugo. Foi gobernador civil da provincia de Isabela de Luz\u00f3n (Filipinas) entre 1898 e 1899, onde foi prisioneiro de guerra. Foi deputado provincial por Mondo\u00f1edo (1901). \u00c9 autor de \"Anales del Teatro y de la M\u00fasica. A\u00f1o Primero 1883-1884\" (1884), obra fundamental para o co\u00f1ecemento da vida teatral e musical madrile\u00f1a de finais do s\u00e9culo XIX.\nNo 1946 adic\u00f3uselle en Ribadeo unha r\u00faa."}
{"id": "218400", "revid": "92340", "url": "https://gl.wikipedia.org/wiki?curid=218400", "title": "Ram\u00f3n Romay", "text": "Ram\u00f3n Lorenzo Romay Jim\u00e9nez de Cisneros, nado en Betanzos o 9 de agosto de 1764 e finado en Madrid o 23 de maio de 1849, foi un mari\u00f1o galego.\nTraxectoria.\nIngresou en 1780 no Colexio Naval de Ferrol, iniciando a s\u00faa carreira na Armada. Interveu en batallas navais en Europa, Am\u00e9rica e o norte de \u00c1frica. Ascendeu a tenente de nav\u00edo (1797) e enfrontouse cos ingleses do almirante Jewis fronte ao cabo de San Vicente. Despois da entrada das tropas napole\u00f3nicas en Espa\u00f1a en 1807, destacou na Guerra da Independencia, recuperando o 18 de xaneiro de 1811 a cidade de La Ba\u00f1eza ao mando de dous batall\u00f3ns de Infanter\u00eda de Mari\u00f1a, ostentando o grao de Capit\u00e1n de Fragata. Ascendeu a brigadier (1814) e op\u00faxose \u00e1 restauraci\u00f3n da monarqu\u00eda apoiando o levantamento de Porlier. Fuxiu ao Reino Unido e volveu a Espa\u00f1a logo do Pronunciamento de las Cabezas de San Juan.\nDurante o trienio liberal foi nomeado Comandante Militar da provincia de Vigo. Abandonou o posto ao ser nomeado, o 28 de febreiro de 1823, Ministro de Mari\u00f1a, cargo que conservou ata o 20 de abril dese ano, pois unha nova restauraci\u00f3n absolutista obrigouno a exiliarse de novo en Inglaterra ata 1832. Presidiu a Xunta Revolucionaria de C\u00e1diz, foi capit\u00e1n xeneral da Armada e director xeneral da mesma, ademais de senador pola Coru\u00f1a (1837-1838) e senador vitalicio (1845-1846). Recibiu a Gran Cruz de Isabel la Cat\u00f3lica."}
{"id": "218402", "revid": "1888", "url": "https://gl.wikipedia.org/wiki?curid=218402", "title": "Ram\u00f3n Romay Jim\u00e9nez de Cisneros", "text": ""}
{"id": "218403", "revid": "98629", "url": "https://gl.wikipedia.org/wiki?curid=218403", "title": "Highlander (filme)", "text": "Highlander \u00e9 un filme dirixido por Russell Mulcahy que se estreou en 1986.\nSinopse.\nOs Inmortais son seres dunha raza especial que s\u00f3 poden morrer decapitados entre si. Viven dende fai s\u00e9culos entre os homes, pero agochando a s\u00faa identidade. Uns defenden o Ben, outros, o Mal. Unha maldici\u00f3n obr\u00edgalles a loitar entre si ata que s\u00f3 quede un deles. O escoc\u00e9s Connor MacLeod (Christopher Lambert) do Clan MacLeod \u00e9 o derradeiro inmortal que faltaba para completar o n\u00famero e comezar a loita."}
{"id": "218404", "revid": "75439", "url": "https://gl.wikipedia.org/wiki?curid=218404", "title": "Raziel", "text": "Raziel (en ) ou Galizur (en ) \u00e9 un arcanxo dentro das ensinanzas do misticismo xudeu e da C\u00e1bala, que \u00e9 o \"Gardi\u00e1n dos Segredos\" e \"Anxo dos Misterios\". Este anxo \u00e9 asociado coa sefir\u00e1 \"Chochmah\" e con Olam Briah, un dos catro mundos, e ser\u00eda o responsable de primeiro transmitir os co\u00f1ecementos no que se converter\u00eda no futuro a C\u00e1bala. Esas ensinanzas ser\u00edan entregadas a Ad\u00e1n no chamado \"Sefer haRaziel\" (\u00ablibro de Raziel\u00bb) ou \"Sefer haRaziel hamalach\" (\u00ablibro do anxo Raziel\u00bb). Dise que o anxo pode saber todo sobre algu\u00e9n, cando o mire directamente os ollos, e que pode achegar, a calquera que o desexe, co\u00f1ecemento e sabedor\u00eda certos."}
{"id": "218406", "revid": "27155", "url": "https://gl.wikipedia.org/wiki?curid=218406", "title": "Leptina", "text": "A leptina (do grego \u03bb\u03b5\u03c0\u03c4\u03cc\u03c2 \"leptos\" 'delgado') \u00e9 unha hormona polipept\u00eddica de 16 kDa que desempe\u00f1a un importante papel na regulaci\u00f3n da captaci\u00f3n e consumo de enerx\u00eda no organismo, inclu\u00edndo a regulaci\u00f3n do apetito e o metabolismo. \u00c9 unha das hormonas m\u00e1is importantes segregadas polo tecido adiposo. Nos humanos o xene da leptina \u00e9 o \"Ob(Lep)\" (Ob de obeso, Lep de leptina), que est\u00e1 localizado no cromosoma 7.\nDescubrimento.\nOs efectos da leptina observ\u00e1ronse ao estudar ratos obesos mutantes que se orixinaron aleatoriamente nunha colonia de ratos do Laboratorio Jackson en 1950. Estes ratos eran moi obesos e aliment\u00e1banse en exceso. Finalmente, encontr\u00e1ronse varias estirpes de ratos de laboratorio que eran homocigotas para mutaci\u00f3ns dun s\u00f3 xene que lles causaba a obesidade, e pod\u00edan ser de d\u00faas clases: \"ob/ob\", que ti\u00f1an mutaci\u00f3ns no xene para a prote\u00edna leptina, e \"db/db\", que ti\u00f1an mutaci\u00f3ns para o xene do receptor da leptina. Cando un rato ob/ob era tratado con inxecci\u00f3ns de leptina, perd\u00edan o seu exceso de graxa e volv\u00edan a ter un peso normal.\nDespois do descubrimento destes ratos chegou o descubrimento da leptina. A leptina foi descuberta en 1994 por Jeffrey M. Friedman na Universidade Rockefeller e Douglas L. Coleman ao estudaren ditos ratos.\nBios\u00edntese.\nA leptina humana \u00e9 unha prote\u00edna de 167 amino\u00e1cidos. Prod\u00facese principalmente nos adipocitos do tecido adiposo branco, e o nivel da leptina circulante no sangue \u00e9 proporcional \u00e1 cantidade total de graxa corporal.\nAdemais de no tecido adiposo branco, cantidades menores de leptina poden producirse no tecido adiposo casta\u00f1o, placenta (no sincitiotrofoblasto), ovarios, m\u00fasculo esquel\u00e9tico, est\u00f3mago (na parte m\u00e1is profunda das gl\u00e1ndulas f\u00fandicas), c\u00e9lulas epiteliais mamarias, medula \u00f3sea, hip\u00f3fise (ou pituitaria), e f\u00edgado. Tam\u00e9n se descubriu que a leptina poden producila as c\u00e9lulas principais g\u00e1stricas e as c\u00e9lulas P/D1 do est\u00f3mago.\nFunci\u00f3ns.\nA leptina act\u00faa sobre receptores do hipot\u00e1lamo, o que causa unha inhibici\u00f3n do apetito de tres maneiras: (1) contrarrestando os efectos do neurop\u00e9ptido Y (un potente estimulador da alimentaci\u00f3n segregado polas c\u00e9lulas do intestimo e hipot\u00e1lamo); (2) contrarrestando os efectos da anandamida (outro potente estimulador da alimentaci\u00f3n que se une aos mesmos receptores c\u00e1 THC), e (3) promovendo a s\u00edntese de \u03b1-MSH, un supresor do apetito.\nEsta inhibici\u00f3n do apetito a longo prazo, contrasta coa r\u00e1pida inhibici\u00f3n do apetito causada pola colecistoquinina (CCK) e a supresi\u00f3n m\u00e1is lenta da fame entre comidas mediada polo PYY3-36. A ausencia de leptina (ou do seu receptor) orixina unha inxesta incontrolada de comida e causa obesidade. Varios estudos indicaron que o xax\u00fan ou seguir unha dieta moi baixa en calor\u00edas fai diminu\u00edr os niveis de leptina.\nA curto prazo a leptina poder\u00eda ser un indicador do equilibrio enerx\u00e9tico. Este sistema \u00e9 m\u00e1is sensible \u00e1 fame ca \u00e1 sobrealimentaci\u00f3n; os niveis de leptina cambian m\u00e1is cando a inxesta da comida decrece ca cando se incrementa. A din\u00e1mica da leptina debida a un cambio agudo no equilibrio enerx\u00e9tico poder\u00eda estar relacionada co apetito e eventualmente coa inxesti\u00f3n de comida. A\u00ednda que isto \u00e9 unha hip\u00f3tese nova, hai xa alg\u00fans datos que a apoian.\nHai algunha controversia con respecto \u00e1 regulaci\u00f3n da leptina pola melatonina durante a noite. Un grupo de investigaci\u00f3n suxeriu que o aumento dos niveis de melatonina causan un decremento da leptina. Pero en 2004, investigadores brasileiros atoparon que a melatonina incrementa os niveis de leptina en presenza de insulina, o que causa unha diminuci\u00f3n do apetito durante o sono.\nRatos con diabetes tipo 1 tratados con leptina s\u00f3 ou con leptina e insulina melloraron m\u00e1is a s\u00faa sa\u00fade (o azucre sangu\u00edneo non flutuaba tanto; os niveis de colesterol diminu\u00edron; os ratos formaron menos graxa corporal) do que os ratos tratados s\u00f3 con insulina, o que abre a posibilidade dun novo tratamento para a diabetes.\nSinal de adiposidade.\nActualmente, s\u00f3 a leptina e a insulina se sabe que act\u00faan como sinal de adiposidade. En xeral,\nInteracci\u00f3n coa amilina.\nA coadministraci\u00f3n de d\u00faas hormonas que interve\u00f1en no control do peso corporal como son a amilina (producida polas c\u00e9lulas beta do p\u00e1ncreas) e a leptina (producida polos adipocitos), orixina unha sostida perda de peso espec\u00edfica das graxas, en modelos animais de obesidade resistentes \u00e1 leptina.\nSaciedade.\nA leptina \u00fanese \u00e1s neuronas do neurop\u00e9ptido Y (NPY) do n\u00facleo arqueado facendo que decreza a actividade desas neuronas. A leptina indica ao cerebro que o corpo xa ten alimento dabondo, producindo unha sensaci\u00f3n de saciedade. Un pequeno grupo de seres humanos pos\u00f9e mutaci\u00f3ns homocig\u00f3ticas para o xene da leptina que orixinan un constante desexo de comer, causando unha severa obesidade. Esta condici\u00f3n pode ser tratada con certo \u00e9xito coa administraci\u00f3n de leptina recombinante humana. Por\u00e9n, os amplos ensaios cl\u00ednicos realizados utilizando a leptina recombinante humana como axente terap\u00e9utico para tratar a obesidade humana non foron conclu\u00edntes, porque s\u00f3 os suxeitos m\u00e1is obesos aos que se lle dera as doses m\u00e1is altas de leptina ex\u00f3xena experimentaron unha perda de peso estatisticamente significativa. A conclusi\u00f3n foi que se necesitan doses grandes e frecuentes para proporcionar s\u00f3 beneficios modestos debido \u00e1 baixa vida media da leptina circulante, a s\u00faa baixa potencia e escasa solubilidade. Ademais, estas inxecci\u00f3ns causaron que alg\u00fans participantes tivesen que abandonar o estudo debido \u00e1 aparici\u00f3n de respostas inflamatorias na pel no lugar de inxecci\u00f3n. Alg\u00fans destes problemas poden aliviarse usando unha forma de leptina chamada Fc-leptina, que leva un fragmento Fc da cadea de inmunoglobulina gamma fusionado no extemo N-terminal. Esta fusi\u00f3n Fc-leptina probouse experimentalmente que \u00e9 moi soluble, m\u00e1is potente bioloxicamente, e ten unha vida media no soro sangu\u00edneo moito maior. Como resultado, comprobuse que a Fc-leptina pode tratar con \u00e9xito a obesidade tanto en ratos deficientes en leptina coma en normais, pero non se probou en seres humanos. Isto fai que a Fc-leptina sexa un tratamento potencial para a obesidade nos humanos. Os niveis de leptina circulante informan ao cerebro sobre a enerx\u00eda almacenada para que poida regular o apetito e o metabolismo. A leptina funciona inhibindo a actividade das neuronas que conte\u00f1en o neurop\u00e9ptido Y (NPY) e o p\u00e9ptido relacionado con agouti (AgRP), e incrementando a actividade das neuronas que expresan a hormona estimulante dos melanocitos \u03b1 (\u03b1-MSH). As neuronas NPY son un elemento chave na regulaci\u00f3n do apetito; a inxecci\u00f3n de pequenas doses de neurop\u00e9ptido Y no cerebro dos animais experimentais estimula a alimentaci\u00f3n, e a destruci\u00f3n selectiva das neuronas NPY no rato fai que se volvan anor\u00e9xicos. Reciprocamente, a \u03b1-MSH \u00e9 un mediador importante da saciedade, e as diferenzas no xene do receptor sobre o que act\u00faa a \u03b1-MSH no cerebro est\u00e1n ligadas \u00e1 obesidade en humanos.\nSistema circulatorio.\nO papel da leptina e os receptores da leptina na modulaci\u00f3n da actividade das c\u00e9lulas T no sistema inmunitario estudouse nos ratos. Modula a resposta inmune \u00e1 aterosclerose, e a alteraci\u00f3n desta regulaci\u00f3n \u00e9 un factor que predisp\u00f3n \u00e1 aterosclerose en pacientes obesos.\nA leptina promove a anxiox\u00e9nese ao incrementar os niveis do factor de crecemento endotelial vascular (VEGF).\nNalg\u00fans estudos epidemiol\u00f3xicos, a hiperleptinemia consid\u00e9rase un factor de risco. Por\u00e9n, varios experimentos recentes en animais demostraron que a hiperleptinemia sist\u00e9mica producida por infusi\u00f3n ou pola transferencia de xenes adenoviral fai decrecer a presi\u00f3n sangu\u00ednea nas ratas.\nActividade do surfactante pulmonar.\nNos pulm\u00f3ns fetais, a leptina ind\u00facese nos fibroblastos intersticiais alveolares (\"lipofibroblastos\") pola acci\u00f3n do PTHrP segregado polo epitelio alveolar formador (endoderma) durante o estiramento moderado. A leptina do mes\u00e9nquima, \u00e1 s\u00faa vez, act\u00faa sobre o epitelio no receptor de leptina dos pneumocitos alveolares de tipo II e induce a expresi\u00f3n do surfactante pulmonar, o cal \u00e9 unha das principais misi\u00f3ns destes pneumocitos tipo II.\nReproduci\u00f3n.\nNos ratos, a leptina requ\u00edrese tam\u00e9n para a fertilidade de machos e femias. A leptina ten un efecto menor nos humanos nese aspecto. Nos mam\u00edferos, os ciclos ovulatorios nas femias est\u00e1n ligados ao balance de enerx\u00eda (positivo ou negativo dependendo de se a femia est\u00e1 ga\u00f1ando ou perdendo peso) e ao fluxo de enerx\u00eda (cantidade de enerx\u00eda producida e gastada) en moita maior medida ca ao estado enerx\u00e9tico (niveis de graxa). Cando o balance de enerx\u00eda \u00e9 moi negativo (o que significa que a muller est\u00e1 pasando fame) ou o fluxo de enerx\u00eda \u00e9 moi alto (o que significa que unha muller est\u00e1 facendo moit\u00edsimo exercicio, pero ao mesmo tempo consumindo calor\u00edas dabondo), os ciclos ov\u00e1ricos paran e as mulleres deixan de menstruar. S\u00f3 se a femia ten unha porcentaxe de graxa corporal extremadamente baixa, o estado enerx\u00e9tico afectar\u00e1 \u00e1 menstruaci\u00f3n. Alg\u00fans estudos indicaron que os niveis de leptina que est\u00e1n f\u00f3ra dun rango ideal poden ter un efecto negativo na calidade dos \u00f3vulos e no desenlace durante unha fecundaci\u00f3n in vitro.\nOs adipocitos do corpo, en condici\u00f3ns normais, son responsables da produci\u00f3n constante e liberaci\u00f3n de leptina. Esta pode tam\u00e9n producirse na placenta. Os niveis de leptina aumentan durante o embarazo e caen despois do parto. A leptina tam\u00e9n se expresa nas membranas fetais e no tecido uterino. As contracci\u00f3ns uterinas son inhibidas pola leptina.\nHai tam\u00e9n evidencias de que a leptina xoga un papel na hiper\u00e9mese grav\u00eddica (mareos matinais graves do embarazo), na s\u00edndrome do ovario polic\u00edstico (a\u00ednda que non todos os estudos concordan) e unha investigaci\u00f3n de 2007 suxire que a leptina hipotal\u00e1mica est\u00e1 implicada no crecemento dos \u00f3sos.\nEfectos sobre os \u00f3sos.\nO feito de que a leptina, unha hormona liberada no tecido adiposo, pode regular a masa \u00f3sea f\u00edxose notorio no ano 2000. Hoxe est\u00e1 ben establecido que a leptina pode afectar ao metabolismo dos \u00f3sos por sinalizaci\u00f3n directa desde o cerebro e que a\u00ednda que a leptina act\u00faa reducindo o \u00f3so esponxoso, \u00e1 vez incrementa o \u00f3so compacto. Present\u00e1ronse varias teor\u00edas sobre a dicotom\u00eda entre \u00f3so esponxoso e compacto, como unha recente teor\u00eda que di que o incremento de leptina durante a obesidade pode representar un mecanismo para aumentar o tama\u00f1o do \u00f3so e a resistencia do \u00f3so para soportar o incremento do peso corporal.\nO metabolismo \u00f3seo est\u00e1 baixo control directo do cerebro e hai fibras nerviosas no tecido \u00f3seo. Atop\u00e1ronse no \u00f3so varias mol\u00e9culas sinalizadoras do cerebro (neurop\u00e9ptidos e neurotransmisores), como a adrenalina, noradrenalina, serotonina, p\u00e9ptido relacionado co xene da calcitonina, p\u00e9ptido intestinal vasoactivo e o neurop\u00e9ptido Y. Esta evidencia apoia a existencia dun sistema de sinalizaci\u00f3n directa entre o cerebro e o \u00f3so que suxire que estas mol\u00e9culas est\u00e1n directamente implicadas na regulaci\u00f3n do metabolismo \u00f3seo. A leptina, unha vez liberada do tecido adiposo, pode cruzar a barreira hematoencef\u00e1lica e unirse aos seus receptores no cerebro, onde act\u00faa por medio do sistema nervioso simp\u00e1tico regulando o metabolismo \u00f3seo. \u00c9 tam\u00e9n posible que, ademais dos seus efectos exercidos por mediaci\u00f3n do cerebro, a leptina poida actuar directamente sobre as c\u00e9lulas \u00f3seas regulando o seu metabolismo. En realidade, a leptina probsblemente sinaliza ao \u00f3so a m\u00faltiples niveis. Como resultado a utilidade cl\u00ednica da leptina para o tratamento das doenzas \u00f3seas permanece aberto e estase a investigar.\nImportancia cl\u00ednica.\nA leptina foi considerada tradicionalmente como un v\u00ednculo entre a masa graxa corporal, a inxesta de alimentos e o gasto de enerx\u00eda. Esta idea xurdiu orixinalmente dos descubrimentos feitos en estudos con animais, pero a s\u00faa aplicaci\u00f3n para describir o seu funcionamento en humanos foi posta en d\u00fabida. Nos humanos, hai moitos exemplos onde a leptina se afasta do seu papel estrito de comunicar o estado nutricional do corpo ao cerebro e xa non se correlaciona cos niveis de graxa corporal:\nMarcador inflamatorio.\nOs factores que afectan agudamente aos niveis de leptina son tam\u00e9n factores que infl\u00faen noutros marcadores de inflamaci\u00f3n, como testosterona, sono, estr\u00e9s emocional, restrici\u00f3n cal\u00f3rica, e niveis de graxa corporal. A\u00ednda que est\u00e1 ben establecido que a leptina est\u00e1 implicada na regulaci\u00f3n da resposta inflamatoria, teorizouse ademais que o papel da leptina como marcador inflamatorio \u00e9 responder especificamente a citocinas inflamatorias derivadas do tecido adiposo.\nEn termos estruturais e funcionais, a leptina par\u00e9cese \u00e1 IL-6 e \u00e9 un membro da superfamilia das citocinas. A leptina circulante parece afectar ao eixe hipotal\u00e1mico-hipofisario-adrenal, o que suxire un papel para a leptina na resposta ao estr\u00e9s. As concentraci\u00f3ns elevadas de leptina est\u00e1n asociadas con elevados recontos de gl\u00f3bulos brancos sangu\u00edneos tanto en homes coma en mulleres.\nDe xeito similar ao observado na inflamaci\u00f3n cr\u00f3nica, os niveis de leptina elevados cronicamente est\u00e1n asociados coa obesidade, exceso de alimentaci\u00f3n, e enfermidades relaciondas coa inflamaci\u00f3n como a hipertensi\u00f3n arterial, s\u00edndrome metab\u00f3lica, e enfermidade cardiovascular. Por\u00e9n, como a leptina est\u00e1 asociada coa masa graxa corporal, \u00e9 interesante que o tama\u00f1o dos adipocitos, e o acto de sobrealimentarse, non \u00e9 afectado polo exercicio (por comparaci\u00f3n, a IL-6 lib\u00e9rase en resposta \u00e1s contracci\u00f3ns musculares). As\u00ed, espec\u00falase que a leptina responde especificamente \u00e1 inflamaci\u00f3n derivada do tecido adiposo. A leptina \u00e9 un factor proanxiox\u00e9enico, proinflamatorio e mitox\u00e9nico, e as s\u00faas acci\u00f3ns ref\u00f3rzanse por medio de interacci\u00f3ns coa familia das citocinas IL-1 no c\u00e1ncer.\nOs incrementos nos niveis de leptina (en responsta \u00e1 inxesta cal\u00f3rica) funcionan como un mecanismo agudo de resposta proinflamatoria que prev\u00e9n o estr\u00e9s celular excesivo inducido pola sobrealimentaci\u00f3n. Cando unha inxesta alta en calor\u00edas supera a capacidade dos adipocitos de hipertrofiarse ou de aumentar en n\u00famero ao mesmo ritmo c\u00e1 inxesta cal\u00f3rica, a conseguinte resposta ao estr\u00e9s produce inflamaci\u00f3n a nivel celular e almacenamento de graxa ect\u00f3pico, \u00e9 dicir, almacenamento pouco saudable de graxa nos \u00f3rganos internos, arterias, e m\u00fasculo. A insulina increm\u00e9ntase en resposta \u00e1 carga cal\u00f3rica que provoca un incremento da leptina dependente da dose, un efecto potenciado polos elevados niveis de cortisol. (Esta relaci\u00f3n insulina-leptina \u00e9 notablemente similar aos efectos da insulina sobre o incremento da expresi\u00f3n do xene da IL-6 e da secreci\u00f3n polos preadipocitos dun modo dependente da dose e tempo.) Ademais, observouse que as concentraci\u00f3ns de leptina plasm\u00e1tica increm\u00e9ntanse gradualmente cando se administra acipimox para previr a lip\u00f3lise, a pesar de que se siga dieta hipocal\u00f3rica con perda de peso. Estes datos parecen demostrar que as altas cargas cal\u00f3ricas que exceden as capacidades de almacenamento dos adipocitos levan a respostas de estr\u00e9s que inducen un incremento da leptina, a cal despois opera como unha sinalizaci\u00f3n derivada da inflamaci\u00f3n adiposa para cesar a inxesti\u00f3n de comida e as\u00ed previr que a inflamaci\u00f3n derivada do tecido adiposo chegue a niveis elevados. Esta resposta pode despois protexer contra o nocivo proceso do almacenamento de graxa ect\u00f3pico, que quizais explica a conexi\u00f3n entre os niveis elevados cr\u00f3nicos de leptina e o almacenamento de graxa ect\u00f3pico nos individuos obesos.\nObesidade e resistencia \u00e1 leptina.\nA\u00ednda que a leptina \u00e9 unha mol\u00e9cula circulante que reduce o apetito, as persoas obesas xeralmente presentan unha concentraci\u00f3n de leptina circulante infrecuentemente alta. Estas persoas dise que son resistentes aos efectos da leptina, de forma similar a como as persoas con diabetes de tipo 2 son resistentes \u00e1 insulina. As concentraci\u00f3ns altas persistentes de leptina procedentes dos seus dep\u00f3sitos adiposos acrecentados orixina unha desensibilizaci\u00f3n \u00e1 leptina. A v\u00eda do control da leptina nas persoas obesas poder\u00eda ser defectuosa ao chegar a certo punto polo que o corpo non percibe correctamente a sensaci\u00f3n de saciedade despois dunha comida.\nAlg\u00fans investigadores intentaron explicar o fracaso da leptina \u00e1 hora de controlar a obesidade nos humanos modernos como un trastorno metab\u00f3lico, causado posiblemente por alg\u00fan nutriente espec\u00edfico ou combinaci\u00f3n de nutrientes que non estaban presentes ou non eran com\u00fans na dieta prehist\u00f3rica. Alg\u00fans propuxeron como nutrientes \"ru\u00edns\" as lectinas e a frutosa.\nProp\u00faxose unha teor\u00eda da proporci\u00f3n sinal-ru\u00eddo para explicar o fen\u00f3meno da resistencia \u00e1 leptina. Nos individuos saudables, os niveis basais de leptina est\u00e1n entre 1-5\u00a0ng/dL nos homes e 7-13\u00a0ng/dL nas mulleres. Unha gran inxesta de calor\u00edas dispara a resposta da leptina, que reduce a fame, e as\u00ed prev\u00e9n unha sobrecarga da resposta inflamatoria inducida pola inxesta cal\u00f3rica. Teorizouse que, nos individuos obesos, a resposta da leptina \u00e1 inxesta cal\u00f3rica est\u00e1 amortecida debido \u00e1 hiperlectinemia de baixo grao cr\u00f3nica, que dimin\u00fae a proporci\u00f3n sinal-ru\u00eddo de modo que as respostas agudas \u00e1 leptina te\u00f1en menos efecto.\nA\u00ednda que a resistencia \u00e1 leptina se describe \u00e1s veces como un trastorno metab\u00f3lico que contrib\u00fae \u00e1 obesidade, de modo similar a como a resistencia \u00e1 insulina se describe como un trastorno metab\u00f3lico que ten o potencial de progresar orixinando diabetes tipo 2, non \u00e9 seguro que isto sexa certo na maior\u00eda dos casos. O simple feito de que a resistencia \u00e1 leptina sexa extremadamente com\u00fan nos individuos obesos suxire que pode ser simplemente unha adaptaci\u00f3n ao exceso de peso corporal. Prop\u00faxose que o principa papel fisiol\u00f3xico da leptina non \u00e9 o de ser un \u201csinal de saciedade\u201d que evita a obesidade nos momentos de exceso enerx\u00e9tico, sen\u00f3n un \u201csinal de fame\u201d que mant\u00e9n uns dep\u00f3sitos axeitados de graxas para a supervivencia durante os tempos de d\u00e9ficit enerx\u00e9tico, e que a resistencia \u00e1 leptina nos individuos con sobrepeso \u00e9 unha caracter\u00edstica normal da fisiolox\u00eda dos mam\u00edferos, que posiblemente lles confire unha vantaxe para a supervivencia.\nUnha forma diferente de resistencia \u00e1 leptina (en combinaci\u00f3n coa resistencia \u00e1 insulina e o aumento de peso) orixinase doadamente nos animais de laboratorio, como as ratas, en canto se lles d\u00e1 acceso ilimitado a alimentos apetitosos ricos en enerx\u00eda, e pode reverterse cando eses animais son postos de novo a unha dieta baixa en calor\u00edas. Iso, tam\u00e9n, pode ter unha vantaxe evolutiva: \"a capacidade de almacenar eficientemente a enerx\u00eda durante per\u00edodos de espor\u00e1dica abundancia de alimentos representaba unha vantaxe para a supervivencia nas sociedades ancestrais sometidas a per\u00edodos de fame.\" A combinaci\u00f3n de dous mecanismos (un que suspende temporalmente a acci\u00f3n da leptina cando hai abundancia de alimentos de alta calidade, e o outro, que amortece os procesos que poder\u00edan levar de novo ao corpo ao seu peso \"normal\"), poder\u00edan explicar a epidemia de obesidade actual sen recorrer a falar de trastornos metab\u00f3licos ou de nutrientes \"ru\u00edns\".\nInteracci\u00f3ns coa frutosa.\nUn estudo publicado suxire que o consumo de grandes cantidades de frutosa causa resistencia \u00e1 leptina e unha elevaci\u00f3n dos triglic\u00e9ridos en ratas. As ratas que consomen unha dieta alta en frutosa despois comen m\u00e1is e ga\u00f1an m\u00e1is peso c\u00f3s animais de control cando son alimentados cunha dieta rica en graxas e moi cal\u00f3rica. Por\u00e9n, estes estudos non controlan a inxesti\u00f3n doutros monosac\u00e1ridos ou polisac\u00e1ridos, polo que a resistencia \u00e1 leptina pode ser un resultado da dieta que cont\u00e9n altos \u00edndices de sac\u00e1ridos (refrescos, doces, e outros alimentos que facilmente liberan azucres).\nMecanismo de acci\u00f3n.\nA leptina interacciona con seis tipos de receptores (Ob-Ra\u2013Ob-Rf, ou LepRa-LepRf) que est\u00e1n codificados por un s\u00f3 xene, o LEPR. Ob-Rb \u00e9 a \u00fanica isoforma do receptor que pode facer a sinalizaci\u00f3n intracelular por medio das v\u00edas de transduci\u00f3n de sinais JAK-STAT e MAPK, e est\u00e1 presente nos n\u00facleos hipotal\u00e1micos.\nNon se sabe se a leptina pode cruzar a barreira hematoencef\u00e1lica para acceder \u00e1s neuronas receptoras, porque esta barreira est\u00e1 atenuada na \u00e1rea da eminencia media, preto de onde est\u00e1n as neuronas NPY do n\u00facleo arqueado. En xeral, p\u00e9nsase que a leptina poder\u00eda entrar no cerebro no plexo coroide, onde hai unha intensa expresi\u00f3n dunha forma do receptor de leptina que poder\u00eda actuar como mecanismo de transporte.\nUnha vez que a leptina se uniu ao receptor Ob-Rb, activa o stat3, que se fosforila e viaxa ao n\u00facleo, onde se cre que provoca cambios na expresi\u00f3n xen\u00e9tica. Un dos efectos sobre a expresi\u00f3n xen\u00e9tica \u00e9 a regulaci\u00f3n \u00e1 baixa da expresi\u00f3n dos endocannabinoides, responsables do incremento do apetito . Hai outras v\u00edas intracelulares activadas pola leptina, pero s\u00e1bese menos sobre como funcionan neste sistema. En resposta \u00e1 leptina, as neuronas receptoras remod\u00e9lanse, cambiando o n\u00famero e tipos de sinapses que reciben.\nTam\u00e9n hai certa aceptaci\u00f3n de que a acci\u00f3n da leptina \u00e9 m\u00e1is descentralizxada do que previamente se asum\u00eda. Ademais da s\u00faa acci\u00f3n end\u00f3crina a distancia (desde o tecido adiposo ao cerebro), a leptina tam\u00e9n act\u00faa como un mediador par\u00e1crino.\nMetreleptina.\nUn an\u00e1logo da leptina humana chamado metreleptina est\u00e1 baixo investigaci\u00f3n para o tratamento da diabetes e a hipertrigliceridemia, en pacientes con formas raras de lipodistrofia, s\u00edndromes caracterizadas por anormalidades na distribuci\u00f3n do tecido adiposo, e anormalidades metab\u00f3licas graves. Nun longo estudo de tres anos coa metreleptina en pacientes de lipodistrofia organizado polos Institutos Nacionais da Sa\u00fade (NIH) dos Estados Unidos, o tratamento con metreleptina foi asociado cunha diminuci\u00f3n significativa da glicosa sangu\u00ednea e de triglic\u00e9ridos. Actualmente estase a estudar se a metreleptina pode utilizarse para mellorar o tratamento da diabetes tipo 1."}
{"id": "218407", "revid": "23204", "url": "https://gl.wikipedia.org/wiki?curid=218407", "title": "Josep Maria Ainaud de Lasarte", "text": "Josep Maria Ainaud de Lasarte, nado en Barcelona o 13 de xu\u00f1o de 1925 e finado na mesma cidade o 9 de agosto de 2012, foi un historiador, promotor cultural, avogado, xornalista e pol\u00edtico catal\u00e1n. Estudoso de personaxes emblem\u00e1ticos do catalanismo como Francesc Maci\u00e0, Francesc Camb\u00f3, Ventura Gassol e Enric Prat de la Riba, a s\u00faa obra xira arredor da difusi\u00f3n da cultura e a historia de Catalu\u00f1a."}
{"id": "218408", "revid": "895", "url": "https://gl.wikipedia.org/wiki?curid=218408", "title": "Estadio El Molin\u00f3n", "text": ""}
{"id": "218409", "revid": "98629", "url": "https://gl.wikipedia.org/wiki?curid=218409", "title": "Predrag Mijatovi\u0107", "text": "Predrag Mijatovi\u0107, nado en Podgorica (daquela Titogrado, pertencente a Iugoslavia) o 19 de xaneiro de 1969, \u00e9 un exfutbolista montenegrino. Xogaba de centrocampista ofensivo ou dianteiro e foi internacional coa selecci\u00f3n iugoslava e Serbia e Montenegro."}
{"id": "218411", "revid": "56817", "url": "https://gl.wikipedia.org/wiki?curid=218411", "title": "Revista Galaica", "text": "Revista Galaica foi o nome de d\u00faas publicaci\u00f3ns:"}
{"id": "218412", "revid": "56817", "url": "https://gl.wikipedia.org/wiki?curid=218412", "title": "Songs to Fan the Flames of Discontent", "text": "Songs to Fan the Flames of Discontent \u00e9 o segundo \u00e1lbum da banda sueca de hardcore punk Refused, editado o 7 de xu\u00f1o de 1996 a trav\u00e9s do selo Burning Heart Records. Unha versi\u00f3n remasterizada do disco publicouse en 2004. As t\u00e9cnicas, motivos e ideas musicais atopadas neste traballo na s\u00faa forma rudimentaria desenvolveron cara o que pode escoitarse no seguinte \u00e1lbum da banda, \"The Shape of Punk to Come\". O nome do disco est\u00e1 collido dun texto e un libro de canci\u00f3ns feitos por Joe Hill, activista do sindicato Industrial Workers of the World, en 1909."}
{"id": "218413", "revid": "72012", "url": "https://gl.wikipedia.org/wiki?curid=218413", "title": "Supercopa de Espa\u00f1a de F\u00fatbol 2012", "text": "A Supercopa de Espa\u00f1a de F\u00fatbol 2012 foi unha competici\u00f3n de f\u00fatbol en Espa\u00f1a que se disputou a dobre partido o 23 e 29 de agosto de 2012. Foi disputada polo Real Madrid CF, campi\u00f3n da Primeira Divisi\u00f3n 2011\u201312 e o FC Barcelona, campi\u00f3n da Copa do Rei 2011\u201312. O campi\u00f3n foi o Real Madrid, que logrou o seu noveno t\u00edtulo."}
{"id": "218414", "revid": "5863", "url": "https://gl.wikipedia.org/wiki?curid=218414", "title": "Revista Galaica (Buenos Aires)", "text": "Revista Galaica foi unha revista editada en Buenos Aires entre 1879 e 1880.\nHistoria e caracter\u00edsticas.\nRevista decenal, apareceu o 10 de outubro de 1879, editada polo Centro Gallego de Buenos Aires, e funcionou como voceiro desta sociedade. Foi unha das primeiras publicaci\u00f3ns creadas por galegos en Am\u00e9rica. O seu fundador foi Manuel V\u00e1zquez Castro e estaba dirixida por Eduardo Caama\u00f1o. Entre os seus colaboradores figuraron Manuel Barros (pseud\u00f3nimo de Manuel V\u00e1zquez Castro), Joaqu\u00edn Castro Arias, Francisco Gonz\u00e1lez e T. A. Puig. Mantivo fortes pol\u00e9micas con \"El Gallego\". Deixou de editarse o 10 de xu\u00f1o de 1880."}
{"id": "218415", "revid": "89787", "url": "https://gl.wikipedia.org/wiki?curid=218415", "title": "Conditions of My Parole", "text": "Conditions of My Parole \u00e9 o segundo \u00e1lbum de estudio da banda estadounidense de rock alternativo Puscifer, editado o 18 de outubro do 2011 a trav\u00e9s do selo Puscifer Entertainment. O disco foi producido por Maynard James Keenan, Mat Mitchell e Josh Eustis. Entre os m\u00fasicos que gravaron o disco est\u00e1n os mencionados Keenan, Mitchell e Eustis ademais de Carina Round, Juliette Commagere, Matt McJunkins, Jeff Freidl, Gil Sharone e Rani Sharone, Jonny Polonsky, Tim Alexander, Devo Keenan, Alessandro Cortini, Tanya O'Callaghan, Sarah Jones e Jon Theodore."}
{"id": "218416", "revid": "98629", "url": "https://gl.wikipedia.org/wiki?curid=218416", "title": "Supershitty to the Max!", "text": "Supershitty to the Max! \u00e9 o \u00e1lbum de estrea da banda sueca de garage rock The Hellacopters, editado o 1 de xu\u00f1o de 1996. O disco foi gravado en s\u00f3 26 horas no mes de febreiro de 1996 nos Sunlight Studios de Estocolmo.\nInicialmente lanzouse unha edici\u00f3n de 500 copias en vinilo, seguida d\u00faas semanas m\u00e1is tarde pola versi\u00f3n en CD. Unha segunda edici\u00f3n en vinilo estivo dispo\u00f1ible en 1997 con 1.500 unidades en cor branca, mentres que o selo Toys Factory publicou o disco no Xap\u00f3n cunha versi\u00f3n do tema de Misfits \"Bullet\" como canci\u00f3n extra.\nListaxe de canci\u00f3ns.\nTodos os temas compostos por The Hellacopters.\nNa versi\u00f3n en vinilo aparece a canci\u00f3n extra \"It's Too Late\" no corte 6."}
{"id": "218417", "revid": "865", "url": "https://gl.wikipedia.org/wiki?curid=218417", "title": "Feels", "text": "Feels \u00e9 o sexto \u00e1lbum da banda estadounidense de indie rock Animal Collective, editado o 18 de outubro do 2005 a trav\u00e9s do selo FatCat Records. As primeiras copias conti\u00f1an un disco extra con material ao vivo. Foi elixido o 55 mellor disco da d\u00e9cada dos 2000 pola publicaci\u00f3n Pitchfork Media."}
{"id": "218418", "revid": "1131", "url": "https://gl.wikipedia.org/wiki?curid=218418", "title": "Manuel V\u00e1zquez Castro", "text": "Manuel V\u00e1zquez Castro, co\u00f1ecido como Manuel Barros, nado na Trabanca (Padr\u00f3n) o 1 de febreiro de 1844 e finado en Sevilla o 5 de xaneiro de 1885, foi un xornalista e escritor galego.\nTraxectoria.\nCursou os estudos primarios en Padr\u00f3n e comezou os secundarios no Instituto de Santiago de Compostela. Comezou a traballar na oficina do escrib\u00e1n Jos\u00e9 Mar\u00eda Batalla San Miguel. En 1862, con 18 anos, embarcou en Vigo con destino a a Cuba onde se iniciou como xornalista nas publicaci\u00f3ns \"La Voz de Cuba\" e \"Juan Palomo\", onde se defend\u00eda a causa espa\u00f1ola, o que o levou a se alistar como voluntario. \nAbandonou Cuba en marzo de 1871 con destino a Nova Orle\u00e1ns, de onde pasou a Nova York, para asentarse en Newburgh, onde traballou como docente. En outubro de 1871 retornou a Galicia. En maio de 1872 emigrou novamente, desta volta a Buenos Aires, onde foi secretario de Carlos Casares, gobernador da provincia de Buenos Aires. Tam\u00e9n comezou a traballar en \"El Correo Espa\u00f1ol\" e fundou a \"Revista Galaica\" (que se pod\u00eda considerar como o voceiro do Centro Galego de Buenos Aires). Aos poucos, fundou e dirixiu \"La Naci\u00f3n Espa\u00f1ola\", onde publicou \"En las orillas del Sar\", de Rosal\u00eda de Castro. \nParticipou en varias instituci\u00f3ns como \"El Ateneo Espa\u00f1ol\", a \"Beneficiencia Espa\u00f1ola\", e sociedades recreativas. \nFoi presidente do primeiro Centro Gallego de Buenos Aires, que se constitu\u00edu en 1879, pero desapareceu moi cedo por problemas entre os directivos, para ser refundado, de novo, en 1907.\nVida persoal.\nCasou en Buenos Aires con Paula Florido Toledo (quen tras enviuvar casar\u00eda con Jos\u00e9 L\u00e1zaro Galdiano) e tivo unha filla p\u00f3stuma."}
{"id": "218419", "revid": "72012", "url": "https://gl.wikipedia.org/wiki?curid=218419", "title": "Supercopa de Espa\u00f1a de F\u00fatbol 2007", "text": "A Supercopa de Espa\u00f1a de F\u00fatbol 2007 foi unha competici\u00f3n de f\u00fatbol en Espa\u00f1a que se disputou a dobre partido o 11 e 19 de agosto de 2007. Foi disputada polo Sevilla FC, campi\u00f3n da Copa do Rei 2006\u201307 e o Real Madrid CF, campi\u00f3n da Primeira Divisi\u00f3n 2006\u201307. O campi\u00f3n foi o Sevilla FC, que ga\u00f1ou 6\u20133 no global, e acadou o seu primeiro t\u00edtulo."}
{"id": "218420", "revid": "32797", "url": "https://gl.wikipedia.org/wiki?curid=218420", "title": "Kosmos 245", "text": "Kosmos 245 (\u041a\u043e\u0441\u043c\u043e\u0441 245 en ruso), tam\u00e9n denominado DS-P1-Yu N\u00ba 16, foi un sat\u00e9lite artificial sovi\u00e9tico lanzado o 3 de outubro de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 245 foi o d\u00e9cimo sexto membro da serie de sat\u00e9lites DS-P1-Yu e o d\u00e9cimo quinto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 245 foi inxectado nunha \u00f3rbita inicial de 509\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 15 de xaneiro de 1969."}
{"id": "218421", "revid": "4817", "url": "https://gl.wikipedia.org/wiki?curid=218421", "title": "Cosmos 245", "text": ""}
{"id": "218422", "revid": "72012", "url": "https://gl.wikipedia.org/wiki?curid=218422", "title": "Supercopa de Espa\u00f1a de F\u00fatbol 2006", "text": "A Supercopa de Espa\u00f1a de F\u00fatbol 2006 foi unha competici\u00f3n de f\u00fatbol en Espa\u00f1a que se disputou a dobre partido o 17 e 20 de agosto de 2006. Foi disputada polo RCD Espanyol, campi\u00f3n da Copa do Rei 2005\u201306 e o FC Barcelona, campi\u00f3n da Primeira Divisi\u00f3n 2006\u201307. O campi\u00f3n foi o FC Barcelona que ga\u00f1ou 4\u20130 no global, e acadou o seu s\u00e9timo t\u00edtulo."}
{"id": "218423", "revid": "32797", "url": "https://gl.wikipedia.org/wiki?curid=218423", "title": "Kosmos 257", "text": "Kosmos 257 (\u041a\u043e\u0441\u043c\u043e\u0441 257 en ruso), tam\u00e9n denominado DS-P1-Yu N\u00ba 17, foi un sat\u00e9lite artificial sovi\u00e9tico lanzado o 3 de decembro de 1968 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 257 foi o d\u00e9cimo s\u00e9timo membro da serie de sat\u00e9lites DS-P1-Yu e o d\u00e9cimo sexto lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 257 foi inxectado nunha \u00f3rbita inicial de 470\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 5 de marzo de 1969."}
{"id": "218424", "revid": "4817", "url": "https://gl.wikipedia.org/wiki?curid=218424", "title": "Cosmos 257", "text": ""}
{"id": "218425", "revid": "32797", "url": "https://gl.wikipedia.org/wiki?curid=218425", "title": "Kosmos 265", "text": "Kosmos 265 (\u041a\u043e\u0441\u043c\u043e\u0441 265 en ruso), tam\u00e9n denominado DS-P1-Yu N\u00ba 18, foi un sat\u00e9lite artificial sovi\u00e9tico lanzado o 7 de febreiro de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 265 foi o d\u00e9cimo oitavo membro da serie de sat\u00e9lites DS-P1-Yu e o d\u00e9cimo s\u00e9timo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 265 foi inxectado nunha \u00f3rbita inicial de 485\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 91,8 minutos. Reentrou na atmosfera o 1 de maio de 1969."}
{"id": "218426", "revid": "4817", "url": "https://gl.wikipedia.org/wiki?curid=218426", "title": "Cosmos 265", "text": ""}
{"id": "218427", "revid": "5863", "url": "https://gl.wikipedia.org/wiki?curid=218427", "title": "Revista Galaica (Ferrol)", "text": "Revista Galaica foi unha revista quincenal editada en Ferrol entre 1874 e 1876.\nHistoria e caracter\u00edsticas.\nApareceu o 15 de maio de 1874. Dirixida por Benito Vicetto, a publicaci\u00f3n tratou todo tipo de temas sobre Galicia: historia, econom\u00eda, xeolox\u00eda e tradici\u00f3ns. Inclu\u00edu traduci\u00f3ns de obras de autores estranxeiros e composici\u00f3ns literarias. Cesou a s\u00faa publicaci\u00f3n o 28 de febreiro de 1876.\nEn 1888 apareceu en Ferrol unha publicaci\u00f3n coa mesma cabeceira, posiblemente unha reaparici\u00f3n."}
{"id": "218428", "revid": "56817", "url": "https://gl.wikipedia.org/wiki?curid=218428", "title": "Thy Neighbour's Wife", "text": "Thy Neighbour's Wife \u00e9 a primeira novela obra do escritor irland\u00e9s Liam O'Flaherty, publicada no ano 1923."}
{"id": "218429", "revid": "23204", "url": "https://gl.wikipedia.org/wiki?curid=218429", "title": "Sistema nervioso perif\u00e9rico", "text": "O sistema nervioso perif\u00e9rico (SNP) \u00e9 a parte do sistema nervioso que est\u00e1 formada por ganglios e nervios que saen do sistema nervioso central (SNC), \u00e9 dicir, do enc\u00e9falo e da medula espi\u00f1al. A principal funci\u00f3n do sistema nervioso perif\u00e9rico \u00e9 conectar o sistema nervioso central cos diversos \u00f3rganos e membros do corpo. A diferenza do central, o perif\u00e9rico non est\u00e1 protexido por \u00f3sos (como o cranio e columna vertebral), nin pola barreira hematoencef\u00e1lica, polo que est\u00e1 m\u00e1is exposto \u00e1s toxinas e lesi\u00f3ns mec\u00e1nicas. Os nervios est\u00e1n protexidos por va\u00ed\u00f1as de mielina e c\u00e9lulas accesorias.\nO sistema nervioso perif\u00e9rico div\u00eddese en sistema nervioso som\u00e1tico e sistema nervioso aut\u00f3nomo ou vexetativo, que pode ser simp\u00e1tico ou parasimp\u00e1tico.\nSistema nervioso som\u00e1tico.\nFormado por nervios que recollen informaci\u00f3n sensorial e env\u00edan ordes motoras. Recibe as fibras sensoriais da pel, dos m\u00fasculos e articulaci\u00f3ns e reagrupa as fibras motrices primarias dos m\u00fasculos. Permite interaccionar co mundo exterior participando no equiibrio e a motricidade, e controla o ton e contracci\u00f3n dos m\u00fasculos esquel\u00e9ticos.\nSistema nervioso aut\u00f3nomo ou vexetativo.\nDirixe de forma autom\u00e1tica e inconsciente as funci\u00f3ns dos \u00f3rganos internos, como a nutrici\u00f3n e a homeostase.\nInnerva esencialmente os \u00f3rganos internos : as neuronas sensoriais deste sistema transportan as informaci\u00f3ns das funci\u00f3ns viscerais ao sistema nervioso central e as motoneuronas innervan os m\u00fasculos lisos das v\u00edsceras e vasos, e o m\u00fasculo estriado cardiaco.\nComprende dous subsistemas coas s\u00faas neuronas pre e posganglionares e ganglios; estes dous subsistemas son:\nNervios craniais.\nDos doce pares de nervios craniais, dous orix\u00ednanse na base do cerebro e os dez restantes no tronco do enc\u00e9falo. Os nervios \u00f3ptico e olfactorio son os \u00fanicos que practicamente non saen do cranio, polo que se pode considerar que non son nervios perif\u00e9ricos . Os nervios craniais controlan as funci\u00f3ns das estruturas anat\u00f3micas da cabeza con algunhas excepci\u00f3ns. Os pares X e XI act\u00faan tam\u00e9n f\u00f3ra da cabeza, concretamente o X recibe informaci\u00f3n sensorial visceral do t\u00f3rax e abdome, e o XI innerva o m\u00fasculo esternocleidomastoideo e trapecio.\nNervios espi\u00f1ais ou raqu\u00eddeos.\nOs nervios espi\u00f1ais ou raqu\u00eddeos orix\u00ednanse na medula espi\u00f1al. Controlan as funci\u00f3ns do resto do corpo. Nos humanos, hai 31 pares de nervios espi\u00f1ais: 8 cervicais, 12 tor\u00e1cicos, 5 lumbares, 5 sacros e 1 cocc\u00edxeo. Na rexi\u00f3n cervical, as ra\u00edces dos nervios espi\u00f1ais saen por encima da v\u00e9rtebra correspondente (\u00e9 dicir, entre o cranio e a 1\u00aa v\u00e9rtebra cervical sae o nervio espi\u00f1al C1, e entre e 1\u00aa v\u00e9rtebra e a 2\u00aa sae o C2 etc.) Desde a rexi\u00f3n tor\u00e1cica \u00e1 cocc\u00edxea, as ra\u00edces dos nervios espi\u00f1ais saen por debaixo da v\u00e9rtebra correspondente. Isto crea un problema ao nomear o nervio entre C7 e T1, polo que este se chama C8. Na rexi\u00f3n lumbar e sacra, as ra\u00edces dos nervios espi\u00f1ais cursan por dentro do saco da duram\u00e1ter e por debaixo do nivel da L2 formando a cola de cabalo (\"cauda equina\").\nTodos os nervios espi\u00f1ais que conectan coa medula espi\u00f1al forman d\u00faas ramas, unha dorsal ou posterior (cun ganglio raqu\u00eddeo) e outra anterior ou ventral . A rama anterior div\u00eddese en colaterais, que se agrupan en plexos dos que parten os nervios.\nPlexo cervical (C1\u2013C4).\nOs primeiros 4 nervios cervicais, de C1 a C4, div\u00eddense e recomb\u00ednanse para formar varios nervios que innervan o pescozo, as costas e a cabeza.\nO nervio C1 denom\u00ednase suboccipital, e proporciona innervaci\u00f3n motora aos m\u00fasculos da base do cranio.\nC2 e C3 forman moitos dos nervios do pescozo, proporcionando control sensorial e motor. Entre eles est\u00e1n o nervio occipital maior, que proporciona sensaci\u00f3n \u00e1 parte occipital da cabeza, o nervio occipital menor, que proporciona sensaci\u00f3n \u00e1 \u00e1rea de detr\u00e1s das orellas, o nervio auricular maior e o nervio auricular menor.\nO nervio fr\u00e9nico orix\u00ednase nas ra\u00edces C3, C4 e C5. Innerva o m\u00fasculo diafragma, permitindo a respiraci\u00f3n. Se a medula espi\u00f1al se secciona por encima de C3, a respiraci\u00f3n espont\u00e1nea non \u00e9 posible.\nPlexo braquial (C5\u2013T1).\nOs catro \u00faltimos nervios espi\u00f1ais cervicais, entre C5 e a C8, e o 1\u00ba nervio espi\u00f1al tor\u00e1cico, T1, comb\u00ednanse para formar o plexo braquial, un enguedellado conxunto de nervios, que se separan e combinan e recombinan, para formaren os nervios que van aos brazos e parte superior das costas. A\u00ednda que este plexo poida parecer moi enguedellado, est\u00e1 moi organizado e \u00e9 predicible, con poucas variaci\u00f3ns entre as persoas.\nPlexo lumbosacro (L1\u2013S4).\nAs divisi\u00f3ns anteriores dos nervios lumbares, sacros e cocc\u00edxeos forman o plexo lumbosacro. O primeiro nervio lumbar est\u00e1 frecuentemente unido a unha rama do 12\u00ba nervio tor\u00e1cico. Con prop\u00f3sitos descritivos este plexo pode dividirse en tres partes: plexo lumbar, plexo sacral e plexo pudendo. Os nervios que van \u00e1s pernas saen de aqu\u00ed.\nGanglios.\nAdemais dos nervios o sistema nervioso perif\u00e9rico ten ganglios nerviosos. Un ganglio nervioso \u00e9 unha masa de tecido nervioso que cont\u00e9n os somas de moitas neuronas e as s\u00faas dendritas. Hai ganglios nas ra\u00edces dorsais dos nervios espi\u00f1ais e outros ganglios m\u00e1is afastados da medula espi\u00f1al que pertencen ao sistema nervioso aut\u00f3nomo simp\u00e1tico ou parasimp\u00e1tico.\nNeurotransmisores.\nOs principais neurotransmisores do sistema nervioso perif\u00e9rico son a acetilcolina e a noradrenalina. Pero hai tam\u00e9n outros, que se denominan non noradren\u00e9rxicos non colin\u00e9rxicos (NANC). Ditos neurotransmisores poden ser p\u00e9ptidos ou non. Exemplos dos que non son p\u00e9ptidos son: ATP, GABA, dopamina, \u00f3xido n\u00edtrico (NO). Exemplos de p\u00e9ptidos son: neurop\u00e9ptido Y, VIP, GnRH, substancia P e CGRP."}
{"id": "218430", "revid": "32797", "url": "https://gl.wikipedia.org/wiki?curid=218430", "title": "Kosmos 268", "text": "Kosmos 268 (\u041a\u043e\u0441\u043c\u043e\u0441 268 en ruso), tam\u00e9n denominado DS-P1-Yu N\u00ba 19, foi un sat\u00e9lite artificial sovi\u00e9tico lanzado o 5 de marzo de 1969 mediante un foguete Kosmos 2I desde Kapustin Yar.\nCaracter\u00edsticas.\nKosmos 268 foi o d\u00e9cimo noveno membro da serie de sat\u00e9lites DS-P1-Yu e o d\u00e9cimo oitavo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 268 foi inxectado nunha \u00f3rbita inicial de 2186\u00a0km de apoxeo e 219\u00a0km de perixeo, cunha inclinaci\u00f3n orbital de 48,4 graos e un per\u00edodo de 109,1 minutos. Reentrou na atmosfera o 9 de maio de 1970."}
{"id": "218431", "revid": "4817", "url": "https://gl.wikipedia.org/wiki?curid=218431", "title": "Cosmos 268", "text": ""}
{"id": "218432", "revid": "32797", "url": "https://gl.wikipedia.org/wiki?curid=218432", "title": "Kosmos 277", "text": "Kosmos 277 (\u041a\u043e\u0441\u043c\u043e\u0441 277 en ruso), tam\u00e9n denominado DS-P1-Yu N\u00ba 20, foi un sat\u00e9lite artificial sovi\u00e9tico lanzado o 4 de abril de 1969 mediante un foguete Kosmos 2I desde Kapustin Yar.\nCaracter\u00edsticas.\nKosmos 277 foi o vix\u00e9simo membro da serie de sat\u00e9lites DS-P1-Yu e o d\u00e9cimo noveno lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 277 foi inxectado nunha \u00f3rbita inicial de 805\u00a0km de apoxeo e 284\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 6 de xullo de 1969."}
{"id": "218433", "revid": "4817", "url": "https://gl.wikipedia.org/wiki?curid=218433", "title": "Cosmos 277", "text": ""}
{"id": "218434", "revid": "32797", "url": "https://gl.wikipedia.org/wiki?curid=218434", "title": "Kosmos 283", "text": "Kosmos 283 (\u041a\u043e\u0441\u043c\u043e\u0441 283 en ruso), tam\u00e9n denominado DS-P1-Yu N\u00ba 21, foi un sat\u00e9lite artificial sovi\u00e9tico lanzado o 27 de maio de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 283 foi o vix\u00e9simo primeiro membro da serie de sat\u00e9lites DS-P1-Yu e o vix\u00e9simo lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 283 foi inxectado nunha \u00f3rbita inicial de 1539\u00a0km de apoxeo e 210\u00a0km de perixeo, cunha inclinaci\u00f3n orbital de 82 graos e un per\u00edodo de 102,0 minutos. Reentrou na atmosfera o 10 de decembro de 1969."}
{"id": "218435", "revid": "4817", "url": "https://gl.wikipedia.org/wiki?curid=218435", "title": "Cosmos 283", "text": ""}
{"id": "218437", "revid": "56817", "url": "https://gl.wikipedia.org/wiki?curid=218437", "title": "Payin' the Dues", "text": "Payin' the Dues \u00e9 o segundo \u00e1lbum da banda sueca de garage rock The Hellacopters, editado o 1 de outubro de 1997. Foi o derradeiro disco co guitarrista orixinal Dregen, que deixou a banda para centrarse en Backyard Babies. O \u00e1lbum foi publicado simultaneamente en CD e vinilo, por\u00e9n o tema \"City Slang\" s\u00f3 se atopa na edici\u00f3n en vinilo.\nListaxe de canci\u00f3ns.\nO tema \"City Slang\", unha versi\u00f3n da canci\u00f3n de Sonic's Rendezvous Band, aparece na edici\u00f3n en vinilo do \u00e1lbum no corte 7, despois de \"Hey!\""}
{"id": "218438", "revid": "56817", "url": "https://gl.wikipedia.org/wiki?curid=218438", "title": "Sung Tongs", "text": "Sung Tongs \u00e9 o quinto \u00e1lbum da banda estadounidense de indie rock Animal Collective, editado o 1 de xu\u00f1o do 2004 a trav\u00e9s do selo Fat Cat Records.\nA pesar de que aparece co nome 'Animal Collective', s\u00f3 dous dos catro membros do grupo gravaron nel: Avey Tare (David Portner) e Panda Bear (Noah Lennox). No \u00e1lbum, Portner e Lennox utilizan guitarras ac\u00f1usticas e bater\u00edas de estilo tribal; a guitarra el\u00e9ctrica, un elemento importante no \u00e1lbum anterior da banda, \"Here Comes the Indian\", non aparece por ningures. Isto levou ao grupo a un son m\u00e1is pr\u00f3ximo ao psych folk e ao freak folk.\n\"Sung Tongs\" \u00e9 xeralmente considerado o disco que levou a Animal Collective \u00e1 fama; foi aclamado pola cr\u00edtica e tras a s\u00faa publicaci\u00f3n apareceu frecuentemente nas listas dos mellores discos do ano 2004."}
{"id": "218439", "revid": "56817", "url": "https://gl.wikipedia.org/wiki?curid=218439", "title": "This Just Might Be the Truth", "text": "This Just Might Be the Truth \u00e9 o \u00e1lbum de estrea da banda sueca de hardcore punk Refused, editado no ano 1994 a trav\u00e9s do selo Startrec e reeditado en 1997 por Burning Heart Records."}
{"id": "218441", "revid": "865", "url": "https://gl.wikipedia.org/wiki?curid=218441", "title": "Pentecost III", "text": "Pentecost III \u00e9 un EP da banda brit\u00e1nica de doom metal Anathema. Foi gravado no ano 1994 pero, debido a unha fusi\u00f3n entre os selos Peaceville Records e Music for Nations, non foi editado ata maio de 1995. Por ese tempo, Darren White fora expulsado da banda, e os membros restantes estaban traballando no seguinte \u00e1lbum, \"The Silent Enigma\". \"Pentecost III\" foi re-editado nun \u00fanico CD ao lado de \"The Crestfallen EP\" no ano 2001.\nListaxe de canci\u00f3ns.\nTodas as letras escritas por Darren White, toda a m\u00fasica composta por Anathema."}
{"id": "218442", "revid": "72012", "url": "https://gl.wikipedia.org/wiki?curid=218442", "title": "Fear of Music", "text": "Fear of Music \u00e9 o terceiro \u00e1lbum de estudio da banda estadounidense de New Wave Talking Heads, editado o 3 de agosto de 1979 a trav\u00e9s do selo Sire Records. Foi gravado en varios lugares de Nova York entre abril e maio de 1979, e foi producido pola banda e por Brian Eno. O disco entrou na lista \"Billboard 200\" no n\u00famero 21, e chegou ao 33 da lista brit\u00e1nica de \u00e1lbums. Tres temas foron publicados como sinxelos entre 1979 e 1980: \"Life During Wartime\", \"I Zimbra\" e \"Cities\". O \u00e1lbum foi certificado ouro nos Estados Unidos en 1985.\n\"Fear of Music\" recibiu recensi\u00f3ns favorables da cr\u00edtica. As louvanzas centr\u00e1ronse sobre todo nos seus ritmos pouco convencionais e as interpretaci\u00f3ns l\u00edricas do l\u00edder David Byrne. O disco adoita a ser considerado un dos mellores de Talking Heads. No ano 2006 foi remasterizado e editado con catro canci\u00f3ns extra."}
{"id": "218445", "revid": "25871", "url": "https://gl.wikipedia.org/wiki?curid=218445", "title": "Shut Your Mouth", "text": "\"Shut Your Mouth\" \u00e9 unha canci\u00f3n da banda estadounidense de rock alternativo Garbage, editada como sinxelo do seu terceiro \u00e1lbum \"Beautiful Garbage\" no ano 2002. No ano 2007 \"Shut Your Mouth\" foi remasterizada e inclu\u00edda no recompilatorio de grande \u00e9xitos \"Absolute Garbage\"."}
{"id": "218446", "revid": "865", "url": "https://gl.wikipedia.org/wiki?curid=218446", "title": "Beautiful Garbage", "text": ""}
{"id": "218448", "revid": "37490", "url": "https://gl.wikipedia.org/wiki?curid=218448", "title": "Macropus", "text": ""}
{"id": "218449", "revid": "98629", "url": "https://gl.wikipedia.org/wiki?curid=218449", "title": "The Informer (novela)", "text": "The Informer (en lingua galega \"O Delator\") \u00e9 unha novela obra do escritor irland\u00e9s Liam O'Flaherty, que foi publicada por vez primeira en 1925.\nArgumento.\nEst\u00e1 ambientada no Dubl\u00edn de 1920 en plena Guerra Civil Irlandesa. Gypo Nolan desvela o paradeiro do seu amigo Frankie McPhillip para cobrar unha recompensa na polic\u00eda. Por ese motivo, Gypo \u00e9 perseguido polos seus camaradas revolucionarios para xulgalo pola s\u00faa traiz\u00f3n.\nAdaptaci\u00f3ns.\nA novela foi adaptada no filme \"O delator\" de John Ford en 1935, con Victor McLaglen como Gypo Nolan. En 1929, Arthur Robison dirixira unha adaptaci\u00f3n previa."}
{"id": "218450", "revid": "23204", "url": "https://gl.wikipedia.org/wiki?curid=218450", "title": "Naoki Urasawa", "text": " \u00e9 un artista manga xapon\u00e9s."}
{"id": "218451", "revid": "25871", "url": "https://gl.wikipedia.org/wiki?curid=218451", "title": "Return of the Brute", "text": "Return of the Brute (en lingua galega \"O Retorno da Besta\") \u00e9 unha novela obra do escritor irland\u00e9s Liam O'Flaherty, que foi publicada por vez primeira en 1929."}
{"id": "218452", "revid": "89787", "url": "https://gl.wikipedia.org/wiki?curid=218452", "title": "Famine (novela)", "text": "Famine (en lingua galega \"Fame\") \u00e9 unha novela obra do escritor irland\u00e9s Liam O'Flaherty, que foi publicada por vez primeira en 1937.\nArgumento.\nA novela est\u00e1 ambientada nun lugar ficticio chamado Black Valley no oeste de Irlanda durante a Gran Fame irlandesa nos anos 1840. Trata sobre a historia de tres xeraci\u00f3ns da familia Kilmartin."}
{"id": "218453", "revid": "23204", "url": "https://gl.wikipedia.org/wiki?curid=218453", "title": "Hywel ab Owain Gwynedd", "text": "Hywel ab Owain Gwynedd (morto en 1170) foi un poeta e un l\u00edder militar gal\u00e9s. Era fillo ilex\u00edtimo de Owain Gwynedd, pr\u00edncipe de Gwynedd, e da irlandesa Pyfog e, por isto, tam\u00e9n o co\u00f1ecen como \"Hywel ap Gwyddeles\" (=Hywel fillo dunha irlandesa).\nTraxectoria.\nEn 1143 o irm\u00e1n de Owain Gwynedd, Cadwaladr, que ti\u00f1a posesi\u00f3ns en Meirionnydd e en Ceredigion estivo implicado no asasinato de Anarawd ap Gruffydd de Deheubarth. Owain respondeu enviando a Hywel a lle quitar as terras do Ceredigion do norte, capturando e queimando o castelo de Aberystwyth. En 1147, Hywel e o seu irm\u00e1n Cynan botaron a Cadwaladr de Meirionnydd. Hywel perdeu o Ceredigion do sur en 1150 cando Cadell ap Gruffydd de Deheubarth o expulsou ao norte do r\u00edo Aeron e reclamou as terras.\nTras a morte de Owain Gwynedd (1170), os seus fillos entraron en conflito entre eles polo dominio do Gwynedd. Hywel foi reco\u00f1ecido por moitos como o herdeiro natural de Owain, pero segundo a lei galesa todos os fillos (lex\u00edtimos ou non) ti\u00f1an os mesmos dereitos de herdanza. Os medios irm\u00e1ns de Hywel, Dafydd e Rhodri, obrig\u00e1rono a fuxir a Irlanda, onde recrutou un ex\u00e9rcito co que volveu ao seu pa\u00eds para reclamar parte do reino, pero derrot\u00e1rono e morreu na batalla de Pentraeth en Anglesey.\nA s\u00faa obra po\u00e9tica.\nHywel foi tam\u00e9n un poeta do que chegaron ata n\u00f3s oito poemas. Entre eles probabelmente o m\u00e1is co\u00f1ecido \u00e9 o \"Gorhoffedd Hywel ab Owain Gwynedd\", no que eloxia o reino de seu pai polas s\u00faas belezas naturais e polas s\u00faas guapas mulleres. Outros poemas comprenden os exemplos m\u00e1is antigos de poes\u00eda amorosa galesa que co\u00f1ecemos, cousa que poder\u00eda indicar unha influencia da poes\u00eda cort\u00e9s francesa. Hywel tivo dous fillos:"}
{"id": "218454", "revid": "624", "url": "https://gl.wikipedia.org/wiki?curid=218454", "title": "Poes\u00eda cort\u00e9s", "text": ""}
{"id": "218455", "revid": "98629", "url": "https://gl.wikipedia.org/wiki?curid=218455", "title": "Batalla de Falkirk", "text": "A Batalla de Falkirk, (\"Bl\u00e0r na h-Eaglaise Brice\" en ga\u00e9lico escoc\u00e9s) foi un conflito militar que tivo lugar o 22 de xullo de 1298, e foi unha das maiores batallas da Primeira Guerra de Independencia de Escocia. Liderado polo Rei Eduardo I de Inglaterra, o ex\u00e9rcito ingl\u00e9s derrotou \u00f3s escoceses, liderados por William Wallace. Pouco despois da batalla, Wallace renunciou \u00f3 t\u00edtulo de Gardi\u00e1n de Escocia.\nAntecedentes.\nEduardo I estaba en campa\u00f1a contra os franceses en loita pola rexi\u00f3n de Flandres cando xa sufrira unha derrota na Batalla da ponte de Stirling no norte de Escocia. Despois de pactar unha tregua co rei franc\u00e9s Filipe IV, volveu a Inglaterra en marzo de 1298 e inmediatamente comezou a organizar un grande ex\u00e9rcito para a segunda invasi\u00f3n de Escocia. Nos preliminares da campa\u00f1a Eduardo trasladou o centro do goberno ingl\u00e9s \u00e1 cidade de York, onde residir\u00eda durante os seguintes seis anos. O consello de guerra para preparar os \u00faltimos detalles para a invasi\u00f3n f\u00edxose nesta cidade no mes de abril. T\u00f3dolos se\u00f1ores escoceses foron convocados polo rei ingl\u00e9s, pero, cando ning\u00fan deles apareceu, foron condenados por traiz\u00f3n. Ent\u00f3n, Eduardo ordenou que o seu ex\u00e9rcito se reunise en Roxburgh o d\u00eda 25 de xu\u00f1o. As forzas que se xuntaron foron: 3\u00a0000 cabaleiros, 4\u00a0000 soldados de cabaler\u00eda lixeira, 12\u00a0500 de infanter\u00eda, inclu\u00edndo moitos galeses armados con potentes e certeiros arcos de longo alcance, e 500 mercenarios gasc\u00f3ns. As forzas de Wallace compo\u00f1\u00edanse de 1\u00a0000 soldados de cabaler\u00eda e m\u00e1is de 5\u00a0000 de infanter\u00eda.\nA comezos de xullo, comezou a marcha dos ingleses cara o norte. William Wallace, agora Gardi\u00e1n de Escocia, ordenara que se utilizara a t\u00e1ctica de terra queimada, negando os v\u00edveres \u00f3s invasores. Os escoceses cederon terreo, chegando os ingleses a uns paraxes onde xamais estiveran. Os v\u00edveres por mar, pedidos por Eduardo, atras\u00e1ronse polo mal estado das augas; e cando os ingleses chegaron \u00f3 centro de Escocia, estaban famentos. A infanter\u00eda galesa en particular andaba mal de moral e amotinouse. Eduardo enfrontouse \u00e1 perspectiva dunha vergonzosa retirada, que ser\u00eda unha das caracter\u00edsticas das campa\u00f1as do seu fillo no reinado seguinte. Mentres, William Wallace establec\u00e9rase intelixentemente no bosque de Callendar, preto de Falkirk, a s\u00f3 trece millas de distancia, para perseguir a retirada dos ingleses.\nA batalla.\nO ex\u00e9rcito escoc\u00e9s, composto por lanceiros campesi\u00f1os como en Stirling, estaba disposto en catro grandes formaci\u00f3ns de ourizo. As longas lanzas eran de varios metros e daban forma a unha defensa aparentemente inexpugnable. Os ocos entre as formaci\u00f3ns escocesas foron ocupados por arqueiros con arcos de curto alcance, e na retagarda estaba a pequena tropa de cabaler\u00eda, procedentes de Comyns (Clan Cumming) e doutros nobres.\nO martes 22 de xullo, a cabaler\u00eda inglesa, dividida en tres batall\u00f3ns, finalmente caeu de cheo no coraz\u00f3n das forzas escocesas. O flanco esquerdo estivo comandado por Roger Bigod e o dereito por Anthony Berk, bispo de Durham, mentres o rei Eduardo comandaba o centro, na parte traseira da vangarda. Berk intentou manter a posici\u00f3n ata que chegara o rei Eduardo, pero os seus cabaleiros deso\u00edrono e atacaron a tropel, nun desorganizado batall\u00f3n que acabou pechado entre os dous flancos da armada de Wallace. O terreo retumbou polas galopadas dos xinetes e os lanceiros escoceses prepar\u00e1ronse para o impacto. A visi\u00f3n deste feito foi demasiado para a cabaler\u00eda escocesa, que deu media volta e foise do campo de batalla. Pero as formaci\u00f3ns escocesas mantiv\u00e9ronse firmes, asimilando a forza do impacto. Os cabaleiros ingleses non se amedrentaron polo bosque de lanzas e foron empalados. Un gran n\u00famero de cabalos foron aniquilados baixo os seus xinetes. Eduardo chegou a tempo para presenciar o desconcerto da s\u00faa cabaler\u00eda e axi\u00f1a restaurar a disciplina. Ordenou a retirada da cabaler\u00eda e preparouse para empregar as t\u00e1ctica que lle outorgaran a vitoria contra os galeses na batalla de Maes Moydog en 1295.\nA pesar de sa\u00edr ben parada da loita contra os cabaleiros ingleses, a formaci\u00f3n de falanxe escocesa foi illada e bloqueada dentro da est\u00e1tica formaci\u00f3n defensiva. Eduardo xuntou ent\u00f3n \u00f3s seus arqueiros cos dos outros batall\u00f3ns e atacou mediante varias choivas de frechas \u00e1 formaci\u00f3n defensiva escocesa. Os escoceses non ti\u00f1an onde agocharse xa que estaban totalmente parados na s\u00faa nova posici\u00f3n, cousa que facilitou que os arqueiros ingleses deran de cheo no branco dos seus obxectivos. Os escoceses foron esnaquizados. Un gran n\u00famero de homes caeron mortos, inclu\u00eddo Macduff (Clan Macduff), que gobernaba a rexi\u00f3n de Fife. Os superviventes, inclu\u00eddo William Wallace, fuxiron o mellor que puideron. Esta foi a primeira gran vitoria dos arqueiros en batalla campal."}
{"id": "218456", "revid": "23204", "url": "https://gl.wikipedia.org/wiki?curid=218456", "title": "Bl\u00e0r na h-Eaglaise Brice", "text": ""}
{"id": "218457", "revid": "5132", "url": "https://gl.wikipedia.org/wiki?curid=218457", "title": "KK \u0160iauliai", "text": ""}
{"id": "218458", "revid": "88215", "url": "https://gl.wikipedia.org/wiki?curid=218458", "title": "Trofeo Teresa Herrera 2004", "text": "A 59\u00ba edici\u00f3n do Trofeo Teresa Herrera celebrouse na Coru\u00f1a entre o 13 e o 15 de agosto de 2004. O campi\u00f3n foi o Deportivo da Coru\u00f1a, que logrou o seu duod\u00e9cimo t\u00edtulo, o quinto consecutivo."}
{"id": "218460", "revid": "89787", "url": "https://gl.wikipedia.org/wiki?curid=218460", "title": "Trofeo Teresa Herrera 1995", "text": "A 50\u00ba edici\u00f3n do Trofeo Teresa Herrera celebrouse na Coru\u00f1a entre o 18 e o 19 de agosto de 1995. O campi\u00f3n foi o Deportivo da Coru\u00f1a, que logrou o seu quinto t\u00edtulo.\nO brasileiro Bebeto foi elixido mellor xogador do torneo e o manchego Juan Garrido Canales, mellor porteiro. O trofeo do 50\u00ba aniversario foi dese\u00f1ado por Eladio Mui\u00f1os."}
{"id": "218461", "revid": "895", "url": "https://gl.wikipedia.org/wiki?curid=218461", "title": "CR Flamengo", "text": ""}
{"id": "218462", "revid": "32797", "url": "https://gl.wikipedia.org/wiki?curid=218462", "title": "Kosmos 285", "text": "Kosmos 285 (\u041a\u043e\u0441\u043c\u043e\u0441 285 en ruso), tam\u00e9n denominado DS-P1-Yu N\u00ba 22, foi un sat\u00e9lite artificial sovi\u00e9tico lanzado o 3 de xu\u00f1o de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 285 foi o vix\u00e9simo segundo membro da serie de sat\u00e9lites DS-P1-Yu e o vix\u00e9simo primeiro lanzado con \u00e9xito tralo fracaso do lanzamento do segundo membro da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 285 foi inxectado nunha \u00f3rbita inicial de 518\u00a0km de apoxeo e 279\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 7 de outubro de 1969."}
{"id": "218463", "revid": "4817", "url": "https://gl.wikipedia.org/wiki?curid=218463", "title": "Cosmos 285", "text": ""}
{"id": "218464", "revid": "32797", "url": "https://gl.wikipedia.org/wiki?curid=218464", "title": "Kosmos 295", "text": "Kosmos 295 (\u041a\u043e\u0441\u043c\u043e\u0441 295 en ruso), tam\u00e9n denominado DS-P1-Yu N\u00ba 24, foi un sat\u00e9lite artificial sovi\u00e9tico lanzado o 22 de agosto de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 295 foi o vix\u00e9simo cuarto membro da serie de sat\u00e9lites DS-P1-Yu e o vix\u00e9simo segundo lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 295 foi inxectado nunha \u00f3rbita inicial de 500\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 1 de decembro de 1969."}
{"id": "218465", "revid": "4817", "url": "https://gl.wikipedia.org/wiki?curid=218465", "title": "Cosmos 295", "text": ""}
{"id": "218466", "revid": "56817", "url": "https://gl.wikipedia.org/wiki?curid=218466", "title": "The Sniper (conto)", "text": "The Sniper (en lingua galega \"O Francotirador\") \u00e9 un conto obra do escritor irland\u00e9s Liam O'Flaherty, que foi publicado por vez primeira en 1923."}
{"id": "218467", "revid": "56817", "url": "https://gl.wikipedia.org/wiki?curid=218467", "title": "Electric Version", "text": "Electric Version \u00e9 o segundo \u00e1lbum da banda canadense de rock alternativo The New Pornographers, editado o 6 de maio do 2003 a trav\u00e9s dos selos Matador e Mint Records.\n\"Electric Version\" foi listado no n\u00famero 7 da enquisa Pazz &amp; Jop dos xornal \"Village Voice\" do ano 2000, e no n\u00famro 20 da PopMatters Best Music of 2003. No ano 2009 o disco foi colocado no posto 79 da lista da \"Rolling Stone\" dos 100 mellores \u00e1lbums da d\u00e9cada.\nListaxe de canci\u00f3ns.\nTodos os temas compostos por Carl Newman eag\u00e1s onde se indique.\n\"The Electric Version\" est\u00e1 inclu\u00edda como canci\u00f3n xogable no videoxogo \"Rock Band\"."}
{"id": "218468", "revid": "22570", "url": "https://gl.wikipedia.org/wiki?curid=218468", "title": "Rarities (The Living End)", "text": "Rarities \u00e9 un \u00e1lbum recompilatorio da banda australiana de rock The Living End. O disco est\u00e1 formado por demos e versi\u00f3ns ac\u00fasticas de canci\u00f3ns non editadas anteriormente, e estivo inicialmente dispo\u00f1ible nunha ampla gama de tendas en li\u00f1a durante 5 d\u00edas, do s\u00e1bado 15 de novembro do 2008 ata o m\u00e9rcores 19 de novembro, cando foi retirado desas tendas sen ning\u00fan motivo conformado. O \u00e1lbum foi exclusivamente publicado en li\u00f1a, ata a aparici\u00f3n dunha edici\u00f3n f\u00edsica como parte do segundo CD da edici\u00f3n de luxo do primeiro traballo da banda, \"White Noise\", lanzada o 27 de febreiro do 2009."}
{"id": "218469", "revid": "56817", "url": "https://gl.wikipedia.org/wiki?curid=218469", "title": "Lie Lie Live", "text": "Lie Lie Live \u00e9 un EP do l\u00edder de System of a Down Serj Tankian, editado dixitalmente en exclusiva a trav\u00e9s de Rhapsody o 1 de xullo do 2008. Est\u00e1 formado por cinco temas ao vivo e remesturas."}
{"id": "218470", "revid": "92340", "url": "https://gl.wikipedia.org/wiki?curid=218470", "title": "Iorwerth Fychan", "text": "Iorwerth Fychan foi un poeta cortes\u00e1n gal\u00e9s da segunda metade do s\u00e9culo XIII.\nTraxectoria.\nCrese que Iorwerth compu\u00f1a versos por pracer e non profesionalmente (como a meirande parte dos chamados Bardos dos Pr\u00edncipes). Xa que logo deb\u00eda ser un home de alto rango, ao xeito dos bardos da Idade Media, como o pr\u00edncipe e bardo Hywel ab Owain Gwynedd. Foi un dos derradeiros representantes dos Gogynfeirdd.\nTestemu\u00f1os sobre o bardo.\n\u00c9 moi pouco o que se sabe del. Sobre a base do nome que se d\u00e1 na copia m\u00e1is recente dun dos seus poemas \u00e9 pos\u00edbel que o seu nome completo fose Iorwerth Fychan ab Iorwerth ap Rhotbert . Existe unha elex\u00eda a Iorwerth ap Rhotbert, nobre da zona de Arwystli, no \u00fanico manuscrito que lle atrib\u00faen a Llywarch ap Llywelyn (\"Prydydd y Moch\"), pero o especialista en manuscritos galeses antigos Daniel Huws ten a suxesti\u00f3n de que se cadra \u00e9 obra do propio Iorwerth Fychan. Hai outras fontes que po\u00f1en en relaci\u00f3n a Iorwerth e Arllechwedd en Gwynedd, mentres que os testemu\u00f1os dos seus poemas indican a s\u00faa familiaridade con Meirionnydd.\nOs seus poemas.\nOs \u00fanicos textos seus que se conservan aparecen no manuscrito Hendregadredd e o manuscrito Peniarth 20. Dous poemas amorosos e englynion volv\u00e9ronse populares como exemplos de m\u00e9trica nas Gramadegau'r Penceirddiaid, cun total de cento oito li\u00f1as.\nPodemos estar seguros de que se perdeu unha gran parte da s\u00faa obra. As s\u00faas d\u00faas awdl amorosas a mulleres desco\u00f1ecidas amosan influencias da obra de Hywel ab Owain Gwynedd, Einion ap Gwalchmai e outros \"Beirdd y Tywysogion\". Este tipo de poes\u00eda d\u00e9belle bastante \u00e1 poes\u00eda amorosa dos trobadores do continente. Gweirfyl (Gwerful) e Gwenll\u00efan son os nomes das mulleres nobres nestas awdlau, pero sen d\u00fabida son nomes imaxinarios. Na awdl a Gweirfyl hai ecos da \"Rieingerdd Efa ferch Madog ap Maredudd\" da obra de Cynddelw Brydydd Mawr.\nA\u00ednda que a poes\u00eda \u00e9 convencional a expresi\u00f3n do bardo \u00e9 fresca e natural e ten bo ollo sobre a beleza feminina e o mundo natural."}
{"id": "218471", "revid": "23204", "url": "https://gl.wikipedia.org/wiki?curid=218471", "title": "Jesolo", "text": "Jesolo \u00e9 unha comuna de 23.705 habitantes e 95\u00a0km\u00b2 da provincia de Venecia, Italia."}
{"id": "218472", "revid": "88215", "url": "https://gl.wikipedia.org/wiki?curid=218472", "title": "Trofeo Teresa Herrera 1994", "text": "A 49\u00ba edici\u00f3n do Trofeo Teresa Herrera celebrouse na Coru\u00f1a entre o 11 e o 13 de agosto de 1994. O campi\u00f3n foi o Real Madrid, que logrou o seu oitavo t\u00edtulo.\nO xogador do Deportivo da Coru\u00f1a, Fran, foi elixido mellor xogador do torneo por terceira vez."}
{"id": "218473", "revid": "785", "url": "https://gl.wikipedia.org/wiki?curid=218473", "title": "Trofeo Teresa Herrera 1993", "text": "A 48\u00ba edici\u00f3n do Trofeo Teresa Herrera celebrouse na Coru\u00f1a entre o 12 e o 14 de agosto de 1993. O campi\u00f3n foi o FC Barcelona, que logrou o seu quinto t\u00edtulo.\nO xogador do Deportivo da Coru\u00f1a Fran, foi elixido mellor xogador do torneo."}
{"id": "218474", "revid": "5863", "url": "https://gl.wikipedia.org/wiki?curid=218474", "title": "Ilustraci\u00f3n Gallega (Vigo)", "text": "Ilustraci\u00f3n Gallega foi unha revista editada en Vigo entre 1911 e 1914.\nHistoria e caracter\u00edsticas.\nSubtitulada \"Revista de literatura, ciencias, artes y salones\", apareceu o 14 de abril de 1911. Revista bisemanal fundada por Ramiro Vieira Dur\u00e1n, inclu\u00edu artigos de car\u00e1cter hist\u00f3rico, literario e costumista, e biograf\u00edas de poetas, parlamentarios e intelectuais galegos. Publicou un importante n\u00famero de composici\u00f3ns po\u00e9ticas. Cesou o 14 de novembro de 1914 co n\u00famero 46."}
{"id": "218475", "revid": "89787", "url": "https://gl.wikipedia.org/wiki?curid=218475", "title": "David Rudisha", "text": "David Lekuta Rudisha, nado o 17 de decembro de 1988 en Kilgoris (Kenya), \u00e9 un atleta kenyano especialista nos 800 m. \u00c9 o actual campi\u00f3n ol\u00edmpico e mundial nesta distancia, posu\u00edndo ademais o r\u00e9cord mundial cunha marca de 1:40,91, conseguida o d\u00eda 9 de agosto de 2012 nos Xogos Ol\u00edmpicos de Londres 2012. Na tempada do 2010 foi elixido como \"Atleta do ano\" por parte da IAAF.\nTraxectoria.\nDavid Rudisha \u00e9 fillo de Daniel Rudisha, medallista ol\u00edmpico nos Xogos Ol\u00edmpicos de 1968 disputados en M\u00e9xico na proba de relevos 4x400 m; mentres que a s\u00faa nai Tamisha, \u00e9 unha reco\u00f1ecida cantante de m\u00fasica folk. \u00c9 o sexto de sete irm\u00e1ns e pertence ao pobo masai. Comezou a s\u00faa carreira no ano 2004 en competici\u00f3ns locais na proba de d\u00e9catlon, e no 2005 comezou o seu adestramento co exitoso adestrador e misioneiro irland\u00e9s Com O\u00b4Connel, quen lle recomendou probar sorte nos 800 m. Nesta distancia logrou a medalla de ouro no Campionato Mundial J\u00fanior de Atletismo de 2006, e dende aquela foi co\u00f1ecido como \u00abO orgullo de \u00c1frica\u00bb, o mesmo lema da aeroli\u00f1a Kenya Airways.\nNo 2007 conquistou outra medalla de ouro no Campionato Africano J\u00fanior cunha marca de 1:46,41, as\u00ed como a s\u00faa primeira vitoria nunha competici\u00f3n da IAAF Golden League. Na seguinte tempada acadou o primeiro posto no Campionato Africano de Atletismo de 2008. Por\u00e9n, sufriu unha lesi\u00f3n que lle impediu participar nas probas clasificatorias para os Xogos Ol\u00edmpicos de 2008 celebrados en Pequ\u00edn. No 2009 participou no Campionato do Mundo de Atletismo de 2009 que tivo lugar en Berl\u00edn, no que chegou at\u00e9 as semifinais.\nPlusmarca mundial.\nNo 2010, Rudisha ga\u00f1ou outra medalla de ouro no Campionato Africano de Nairobi cunha nova marca da competici\u00f3n (1:42,84). Ademais, logrou a faza\u00f1a de superar o r\u00e9cord mundial en d\u00faas ocasi\u00f3ns: a primeira o d\u00eda 22 de agosto durante a Internationales Stadionfest de Alema\u00f1a (1:41,09), e xusto unha semana despois na reuni\u00f3n de Rieti, Italia (1:41,01), \u00e1mbalas d\u00faas parte do IAAF World Challenge. Tam\u00e9n foi un dos triunfadores da Liga de Diamante desa tempada. Todos estes logros val\u00e9ronlle ser elixido como \"Atleta do ano\" xunto a Blanka Vla\u0161i\u0107.\nO campionato mundial de Daegu.\nNa tempada 2011, logrou a mellor marca do ano en M\u00f3naco no mes de xullo (1:42,61), durante a d\u00e9cima data da Liga de Diamante, competici\u00f3n na cal repetiu como un dos vencedores; e no Campionato do Mundo de Atletismo de 2011 celebrado en Daegu, conquistou o seu primeiro t\u00edtulo absoluto cunha marca de 1:43,91. Posteriormente, en Rieti, mellorou a s\u00faa propia marca do ano cun rexistro de 1:41,33.\nPor\u00e9n, a s\u00faa xeira de triunfos foi interrompida o 18 de setembro en Mil\u00e1n (Italia), cando o et\u00edope Mohamed Aman se impuxo na proba.\nOs Xogos Ol\u00edmpicos de Londres e nova plusmarca mundial.\nO 9 de xu\u00f1o de 2012, asistiu por primeira vez a unha competici\u00f3n no continente americano. A carreira tivo lugar en Nova York como parte da sexta data da Liga de Diamante; na que Rudisha levou un folgado triunfo cunha marca de 1:41,74, o mellor tempo conseguido nos Estados Unidos nos 800 m. Posteriormente, o 24 de xu\u00f1o ga\u00f1ou por primeira vez unha praza para competir nos Xogos Ol\u00edmpicos de Londres 2012 nas probas clasificatorias realizadas en Nairobi, cun rexistro de 1:42,12.\nEn Londres, onde foi abandeirado da delegaci\u00f3n kenyana, o xoves 9 de agosto de 2012 ga\u00f1ou a medalla de ouro, batendo ademais a plusmarca mundial cun tempo de 1:40,91. De feito, xa ti\u00f1a en mente superar a marca antes da carreira, que se converteu nunha batalla sen rival. Demostrouno desde o inicio, cando aos 200 m xa cronometrara un tempo extraordinario de 23,4 s. Rematada a proba, Rudisha declarou que non ti\u00f1a d\u00fabida en ga\u00f1ar, que o clima era ideal e polo tanto decidiu bater a s\u00faa propia plusmarca.\nDebido \u00e1 faza\u00f1a, Rudisha \u00e9 sido considerado o mellor na proba en t\u00f3dolos tempos; o mesmo Sebastian Coe opinou que era unha \"proeza inesquecible\" e que a vitoria era das m\u00e1is memorables da historia ol\u00edmpica. A carreira \u00e9 considerada a m\u00e1is r\u00e1pida da historia nesta distancia, xa que os oito competidores correron por debaixo dun minuto e 44 segundos."}
{"id": "218477", "revid": "895", "url": "https://gl.wikipedia.org/wiki?curid=218477", "title": "SE Palmeiras", "text": ""}
{"id": "218478", "revid": "23204", "url": "https://gl.wikipedia.org/wiki?curid=218478", "title": "Castelo de Stirling", "text": "O castelo de Stirling (en ) \u00e9 un hist\u00f3rico castelo na cidade de Stirling, Escocia. Foi constru\u00eddo no cumio do \"outeiro do castelo\" (\"the castle hill\"), un pico de orixe volc\u00e1nico, e est\u00e1 rodeado por tres dos seus lados por cant\u00eds cortados a pico. O castelo de Stirling est\u00e1 catalogado como Monumento Nacional.\nO castelo alberga igualmente o cuartel xeral, as\u00ed como o museo, dun Rexemento do Ex\u00e9rcito Brit\u00e1nico, a pesar de que dito rexemento xa non te\u00f1a a s\u00faa base no lugar.\nA maior parte dos edificios principais do castelo datan dos s\u00e9culos XV e XVI, se ben alg\u00fans edificios son anteriores, en concreto do s\u00e9culo XIV. As defensas exteriores do castelo que dan cara a cidade, datan de comezos do s\u00e9culo XVIII.\nA principios do s\u00e9culo XIV, o castelo sufriu un sitio polas tropas inglesas de Eduardo I, no marco das chamadas Guerras de independencia de Escocia. Os historiadores indican que foi durante dito asalto cando \"Warwolf\", o maior trabuco que nunca antes se constru\u00edra, foi utilizado por vez primeira, e con efectos devastadores.\nA muralla que protexe a entrada \u00f3 castelo propiamente dito, foi constru\u00edda por Xacobe III de Escocia, constitu\u00edndo orixinalmente unha parte do sistema de fortificaci\u00f3ns que rodeaba e protex\u00eda a base rochosa."}
{"id": "218479", "revid": "98629", "url": "https://gl.wikipedia.org/wiki?curid=218479", "title": "Batalla de Dunbar (1296)", "text": "A Batalla de Dunbar (1296) foi a primeira gran batalla librada entre os escoceses e os ingleses. O Rei Eduardo I de Inglaterra invadiu Escocia como castigo a John Baillol por negarlle axuda na loita contra Francia."}
{"id": "218480", "revid": "1987", "url": "https://gl.wikipedia.org/wiki?curid=218480", "title": "Ganglio", "text": "En anatom\u00eda, un ganglio \u00e9 unha masa de tecido nervioso no que se encontran os corpos celulares (somas) neuronais das fibras nerviosas, que se presenta como un engrosamento na traxectoria dun nervio no sistema nervioso perif\u00e9rico. Das c\u00e9lulas dos ganglios saen fibras nerviosas (ax\u00f3ns), que forman parte dos nervios.. Est\u00e1n rodeados por unha c\u00e1psula de tecido conectivo.\n\u00c1s c\u00e9lulas que se encontran nos ganglios se lles denomina c\u00e9lulas ganglionares, a\u00ednda que este nome util\u00edzase tam\u00e9n especificamente para designar un tipo de c\u00e9lulas da retina, as c\u00e9lulas ganglionares da retina.\nOs n\u00f3dulos linf\u00e1ticos xeralmente se denominan ganglios linf\u00e1ticos, a\u00ednda que neste caso non se trata de tecido nervioso.\nNeurolox\u00eda.\nOs ganglios nerviosos est\u00e1n compostos fundamentalmente polos somas neuronais e as s\u00faas dendritas. Os ganglios est\u00e1n a mi\u00fado conectados con outros ganglios formando parte dun sistema complexo denominado plexo. Os ganglios son un punto onde se relevan as fibras nerviosas e as diferentes estruturas neurol\u00f3xicas fan conexi\u00f3ns intermediarias.\nExisten dous grandes conxuntos de ganglios no sistema nervioso:\nGanglios basais.\nO termo ganglio ref\u00edrese propiamente ao sistema nervioso perif\u00e9rico. Os lugares onde est\u00e1n os corpos celulares das fibras nerviosas no sistema nervioso central non se denominan ganglios sen\u00f3n \"n\u00facleos\". Por\u00e9n, no cerebro, que \u00e9 parte do sistema nervioso central, denom\u00ednanse \u00e1s veces \"ganglios basais\" un grupo de n\u00facleos interconectados co c\u00f3rtex cerebral, t\u00e1lamo e tronco do enc\u00e9falo, asociados con diversas funci\u00f3ns, como: control motor, cognici\u00f3n, emoci\u00f3ns, e aprendizaxe. \u00c9 m\u00e1is claro chamarlles \"n\u00facleos basais\", tal como recomenda a \"Terminologia Anatomica\".\nNos invertebrados.\nNos invertebrados, que xeralmente non te\u00f1en masas encef\u00e1licas ben desenvolvidas, os ganglios son os centros nerviosos principais. As\u00ed, dise que os an\u00e9lidos te\u00f1en un ganglio cerebroide ou os artr\u00f3podos unha cadea ganglionar ventral."}
{"id": "218481", "revid": "1131", "url": "https://gl.wikipedia.org/wiki?curid=218481", "title": "Guerra anglo-escocesa", "text": "A Guerra anglo-escocesa foi un conflito que enfrontou a Inglaterra e Escocia nunha serie de batallas durante o s\u00e9culo XVI.\nLogo das Guerras da Independencia de Escocia, Inglaterra e Escocia loitaron varias veces durante os s\u00e9culos XIV, XV e XVI. Na maior\u00eda dos casos, un pa\u00eds intentou aproveitar a debilidade ou inestabilidade do outro. Por exemplo, Xacobe II de Escocia intentou recuperar Berwick durante a Guerra das d\u00faas rosas de Inglaterra.\nGuerras de fronteira.\nA mediados do s\u00e9culo XV, hab\u00eda moitos conflitos na fronteira entre Inglaterra e Escocia, sendo a m\u00e1is notable a batalla de Sark.\nCampa\u00f1a de Flodden.\nA Inglaterra de Henrique VIII declaroulle a guerra a Francia en 1512 (como parte dun longo conflito co\u00f1ecido como Guerra da Liga de Cambrai). Xacobe IV de Escocia invadiu Inglaterra en cumprimento da s\u00faa alianza con Francia.\nEn 1513, tras incursi\u00f3ns preliminares na fronteira, o ex\u00e9rcito principal de Xacobe IV invadiu Inglaterra. A s\u00faa artillar\u00eda rapidamente subxugou castelos ingleses como Norham e Wark. Con todo, o desenvolvido sentido de honra de Xacobe levouno a lanzar un desaf\u00edo formal contra o ex\u00e9rcito ingl\u00e9s comandado por Thomas Howard e agardar na s\u00faa posici\u00f3n. O ex\u00e9rcito ingl\u00e9s de Surrey manobrou arredor do ex\u00e9rcito escoc\u00e9s e atacouno polas costas. Nesa batalla, co\u00f1ecida como Batalla de Flodden, Xacobe IV morreu, xunto con moitos dos seus nobres e fidalgos."}
{"id": "218482", "revid": "85894", "url": "https://gl.wikipedia.org/wiki?curid=218482", "title": "Ramiro Vieira", "text": "Ramiro Vieira Dur\u00e1n, nado en Pontevedra e finado en Vigo o 16 de abril de 1920, foi un xornalista e escritor galego.\nTraxectoria.\nProcurador, traballou no Ministerio de Facenda. Foi redactor de \"El L\u00e1tigo\", colaborou en \"O Galiciano\", \"A Monteira\" e \"A T\u00eda Catuxa\", dirixiu o peri\u00f3dico \"\u00a1Beso a Vd. la mano!\", foi director literario de \"La Revista Popular\" (1892) e fundou e dirixiu a revista \"Ilustraci\u00f3n Gallega\" (1911-1914). Foi presidente da Asociaci\u00f3n de escritores gallegos laureados.\nVida persoal.\nCasou con Carmen L\u00f3pez Mari\u00f1o."}
{"id": "218483", "revid": "98629", "url": "https://gl.wikipedia.org/wiki?curid=218483", "title": "\u00c1cido gamma-aminobut\u00edrico", "text": "O \u00e1cido \u03b3-aminobut\u00edrico ou GABA \u00e9 o principal neurotransmisor inhibitorio no sistema nervioso central dos mam\u00edferos. Act\u00faa regulando a excitabilidade neuronal no sistema nervioso. Nos humanos, o GABA \u00e9 tam\u00e9n directamente responsable da regulaci\u00f3n do ton muscular.\nA\u00ednda que quimicamente o GABA \u00e9 un amino\u00e1cido, non \u00e9 un alfa-amino\u00e1cido como os amino\u00e1cidos proteinox\u00e9nicos e nunca forma parte das prote\u00ednas.\nNa diplexia esp\u00e1stica humana, a absorci\u00f3n de GABA est\u00e1 afectada polos danos nos nervios debidos \u00e1s lesi\u00f3ns nas motoneuronas superiores caracter\u00edsticas desta condici\u00f3n, o que orixina hiperton\u00eda muscular.\nFunci\u00f3ns.\nNeurotransmisor.\nNos vertebrados, o GABA act\u00faa nas sinapses inhibidoras do cerebro ao unirse a receptores transmembrana espec\u00edficos da superficie celular nos procesos neuronais pre- e possin\u00e1pticos. Esta uni\u00f3n causa a abertura de caeis i\u00f3nicas que permiten o fuxo de i\u00f3ns cloruro cargados negativamente que entran na c\u00e9lula ou de i\u00f3ns potasio cargados positivamente que saen da c\u00e9lula. Esta acci\u00f3n d\u00e1 lugar a un cambio a negativo do potencial transmembrana, xeralmente causando hiperpolarizaci\u00f3n. Co\u00f1\u00e9cense d\u00faas clases xerais de receptores GABA: GABAA no cal o receptor \u00e9 parte dun canle i\u00f3nica regulada por ligando, e receptores metabotr\u00f3picos GABAB, que son receptores acoplados \u00e1 prote\u00edna G que abren ou pechan canles i\u00f3nicas por intermediaci\u00f3n de prote\u00ednas G.\n As neuronas que producen e liberan GABA denom\u00ednanse GABA\u00e9rxicas, e te\u00f1en principalmente unha acci\u00f3n inhibitoria nos receptores nos vertebrados adultos. As c\u00e9lulas espi\u00f1osas medias son un exemplo t\u00edpico de c\u00e9lulas gaba\u00e9rxicas inhibitorias do sistema nervioso central. Polo contrario, o GABA mostra acci\u00f3ns excitatorias e inhibitorias en insectos, que median a activaci\u00f3n dos m\u00fasculos nas sinapses entre as c\u00e9lulas nerviosas e musculares, e tam\u00e9n a estimulaci\u00f3n de certas gl\u00e1ndulas. Nos mam\u00edferos, algunhas neuronas GABA\u00e9rxicas, como as c\u00e9lulas ara\u00f1a (\"chandelier cells\", c\u00e9lulas l\u00e1mpada ara\u00f1a), tam\u00e9n poden excitar \u00e1s s\u00faas hom\u00f3logas glutamat\u00e9rxicas.\nOs receptores GABAA son canles de cloruro activados por ligando; que cando son activados polo GABA permiten o fluxo de i\u00f3ns cloruro a trav\u00e9s da membrana da c\u00e9lula. Que este fluxo de cloruro sexa excitatorio/despolarizante (fai que a voltaxe a trav\u00e9s da membrana celular sexa menos negativa), que non te\u00f1a efecto sobre a membrana ou que sexa inhibitorio/hiperpolarizante (fai que a membrana sexa m\u00e1is negativa) depende da direcci\u00f3n do fluxo de cloruro. Cando hai un fluxo neto de cloruro que sae da c\u00e9lula, o GABA \u00e9 excitatorio ou despolarizante; cando o fluxo neto de cloruro entra na c\u00e9lula, o GABA \u00e9 inhibitorio ou hiperpolarizante. Cando o fluxo neto de cloruro \u00e9 cero, a acci\u00f3n do GABA non ten efecto directo sobre o potencial de membrana, pero minimiza o efecto de calquera sinal sin\u00e1ptico coincidente, esencialmente reducindo a resistencia el\u00e9ctrica da membrana celular (basicamente equivalente \u00e1 lei de Ohm). Un interruptor molecular que controla a concentraci\u00f3n de cloruro na c\u00e9lula (e a direcci\u00f3n do fluxo i\u00f3nico) \u00e9 responsable dos cambios no papel funcional do GABA entre os estados adulto e neonatal. Xa que logo, o papel do GABA cambia de excitaorio a inhibitorio a medida que o cerebro se desenvolve e se fai adulto.\nDesenvolvemento do cerebro.\nNos \u00faltimos 20 anos a teor\u00eda da acci\u00f3n excitatoria do GABA durante o desenvolvemento temper\u00e1n non foi cuestionada debido a experimentos in vitro usando preparaci\u00f3ns (cortes) de cerebro. A principal observaci\u00f3n era que no hipocampo e no neoc\u00f3rtex dos cerebros de mam\u00edfero, o GABA ten inicialmente efectos excitatorios, e \u00e9 de feito o principal neurotransmisor excitatorio en moitas rexi\u00f3ns do cerebro antes de que maduren as sinapses glutamat\u00e9rxicas.\nPor\u00e9n, esta teor\u00eda foi cuestionada base\u00e1ndose en datos que mostraban que en preparaci\u00f3ns de cerebro de ratos inmaturos incubados en l\u00edquido cefalorraqu\u00eddeo artificial (ACSF) (modificados de modo que se te\u00f1a en conta a composici\u00f3n normal do medio neuronal en ratos lactantes engadindo un substrato alternativo \u00e1 glicosa, o beta-hidroxibutirato) a acci\u00f3n do GABA cambia de excitatoria a inhibitoria. Este efecto foi repetido posteriormente noutros experimentos nos que outros substratos, como o piruvato e o lactato, complementaron \u00e1 glicosa no medio no que estaban inmersas as preparaci\u00f3ns. Os efectos do beta-hidroxibutirato foron despois confirmados polo piruvato e polo lactato. A\u00ednda que se argumentou que as concentraci\u00f3ns dos substratos enerx\u00e9ticos alternativos utilizados nestes experimentos non son fisiol\u00f3xicos e que o cambio de acci\u00f3n do GABA era en realidade causado por cambios de pH producidos pola actuaci\u00f3n dos substratos como \"\u00e1cidos febles\", estes argumentos foron m\u00e1is tarde refutados por outros descubrimentos que indicaban que cambios no pH mesmo maiores c\u00f3s causados polos substratos enerx\u00e9ticos non afectaban ao cambio de acci\u00f3n do GABA descrito en presenza de l\u00edquido cefalorraqu\u00eddeo artificial fortificado con substratos enerx\u00e9ticos, e que o modo de acci\u00f3n do beta-hidroxibutirato, piruvato e lactato (avaliados pola medida do NAD(P)H e da utilizaci\u00f3n do os\u00edxeno) estaban relacionados co metabolismo enerx\u00e9tico.\nNos estadios do desenvolvemento que preceden \u00e1 formaci\u00f3n de contactos sin\u00e1pticos, o GABA sintet\u00edzase nas neuronas e act\u00faa tanto de modo aut\u00f3crino (actuando sobre a mesma c\u00e9lua) coma par\u00e1crino (actuando en c\u00e9lulas veci\u00f1as pr\u00f3ximas) como mediador de sinalizaci\u00f3n.\nO GABA regula a proliferaci\u00f3n de c\u00e9lulas proxenitoras neurais, a migraci\u00f3n e diferenciaci\u00f3n celular, o alongamento das neuritas, e a formaci\u00f3n de sinapses.\nO GABA tam\u00e9n regula o crecemento das c\u00e9lulas nai embrionarias e neurais. O GABA pode influ\u00edr no desenvolvemento de c\u00e9lulas proxenitoras neurais por mediaci\u00f3n da expresi\u00f3n do factor neurotr\u00f3fico dereivado do cerebro (BDNF). O GABA activa o GABAA, causando que o ciclo celular se pare na fase S, limitando o crecemento.\nF\u00f3ra do sistema nervioso.\n Demostrouse a existencia dos mecanismos GABA\u00e9rxicos en varios tecidos perif\u00e9ricos e \u00f3rganos ente os cales est\u00e1n, por exemplo, o intestino, est\u00f3mago, p\u00e1ncreas, trompas de Falopio, \u00fatero, ovario, test\u00edculos, riles, vexiga urinaria, pulm\u00f3ns e f\u00edgado.\nEn 2007, describiuse un sistema excitatorio GABA\u00e9rxico no epitelio das v\u00edas respiratorias. O sistema act\u00edvase coa exposici\u00f3n a al\u00e9rxenos e pode participar nos mecanismos da asma. Tam\u00e9n se encontraron sistemas GABA\u00e9rxicos no test\u00edculo e no cristalino do ollo.\nEstrutura e conformaci\u00f3n.\nO GABA enc\u00f3ntrase principalmente en estado de zwitteri\u00f3n, \u00e9 dicir, cos grupos carboxilo e amino ionizados. A s\u00faa conformaci\u00f3n depende do ambiente no que se atope. En fase de gas, est\u00e1 moi favorecida unha conformaci\u00f3n moi pregada a causa da atracci\u00f3n electrost\u00e1tica entre os seus dous grupos funcionais. A estabilizaci\u00f3n \u00e9 de arredor 50 kcal/mol, de acordo cos c\u00e1lculos da qu\u00edmica cu\u00e1ntica. En estado s\u00f3lido, a conformaci\u00f3n \u00e9 m\u00e1is estendida, presentando unha conformaci\u00f3n \"trans\" no extremo amino e unha conformaci\u00f3n \"gauche\" no extremo carboxilo. Isto d\u00e9bese \u00e1s interacci\u00f3ns de empaquetado coas mol\u00e9culas veci\u00f1as. En soluci\u00f3n, hai cinco conformaci\u00f3ns diferentres posibles, algunhas pregadas e outras estendidas, como resultado dos efectos da solvataci\u00f3n. A flexibilidade conformacional do GABA \u00e9 importante para a s\u00faa funci\u00f3n biol\u00f3xica, xa que pode unirse a diferentes receptores con distintas conformaci\u00f3ns. Moitos an\u00e1logos do GABA con aplicaci\u00f3ns farmac\u00e9uticas te\u00f1en estruturas m\u00e1is r\u00edxidas para controlar mellor a uni\u00f3n aos receptores.\nHistoria.\nO GABA foi sintetizado por primeira vez en 1883, e ao primeiro co\u00f1ec\u00edase como un produto metab\u00f3lico vexetal e de microorganismos. En 1950 descubriuse que o GABA era unha parte integral do sistema nervioso central dos mam\u00edferos.\nS\u00edntese.\nO GABA non penetra na barreira hematoencef\u00e1lica, sen\u00f3n que se sintetiza no cerebro. Sintet\u00edzase a partir do glutamato utilizando o encima L-\u00e1cido glut\u00e1mico descarboxilase e fosfato de piridoxal (que \u00e9 a forma activa da vitamina B6) como cofactor por medio dunha v\u00eda metab\u00f3lica chamada derivaci\u00f3n GABA. Este proceso converte o glutamato, o principal neurotransmisor excitatorio, no principal neurotransmisor inhibitorio (GABA).\nCatabolismo.\nO encima GABA transaminase cataliza a conversi\u00f3n do GABA e o 2-oxoglutarato en semialdehido succ\u00ednico e glutamato. O semialdehido succ\u00ednico \u00e9 despois oxidado a \u00e1cido succ\u00ednico pola semialdehido succ\u00ednico deshidroxenase, que entra no ciclo do \u00e1cido c\u00edtrico par ser utilizado como fonte de enerx\u00eda.\nFarmacolox\u00eda.\nAs drogas que act\u00faan como moduladores alost\u00e9ricos dos receptores de GABA (co\u00f1ecidos como an\u00e1logos do GABA ou drogas \"GABA\u00e9rxicas\") ou incrementan a cantidade dispo\u00f1ible de GABA te\u00f1en caracteristicamente efectos relaxantes, antiansiedade, e anticonvulsivos. Moitas das substancias que se citan m\u00e1is abaixo s\u00e1bese que causan amnesia anter\u00f3grada e retr\u00f3grada.\nEn xeral, o GABA non cruza a barreira hematoencef\u00e1lica, a\u00ednda que a certas \u00e1reas do cerebro que non te\u00f1en unha barreira hematoencef\u00e1lica efectiva, como o n\u00facleo paraventricular, poden chegar drogas como o GABA inxectado sistematicamente. Polo menos un studo suxire que o GABA administrado oralmente incrementa a cantidade de hormona do crecemento humana. O GABA inxectado directamente no cerebro ten tanto efectos estimulantes coma inhibitorios sobre a produci\u00f3n de hormona do crecemento, dependendo da fisiolox\u00eda do individuo.\nGABA como suplemento.\nExisten complementos nutricionais que incl\u00faen o GABA, xeralmente por administraci\u00f3n sublingual, polos seus supostos efectos calmantes. Hai certo desacordo sobre se estes efectos est\u00e1n ben apoiados cientificamente ou se o GABA cruza a barreira hematoencef\u00e1lica en cantidades significativas.\nEn plantas.\nO GABA tam\u00e9n est\u00e1 presente nas plantas, onde \u00e9 o amino\u00e1cido m\u00e1is abundante no apoplasto dos tomates. Pode tam\u00e9n ter un papel na transduci\u00f3n de sinais nas plantas."}
{"id": "218484", "revid": "27155", "url": "https://gl.wikipedia.org/wiki?curid=218484", "title": "GABA", "text": ""}
{"id": "218485", "revid": "56817", "url": "https://gl.wikipedia.org/wiki?curid=218485", "title": "Movistar Team", "text": "O Movistar Team \u00e9 un equipo ciclista espa\u00f1ol de categor\u00eda UCI ProTour, fundado en 1980, que recibe o seu nome da empresa telef\u00f3nica Movistar, o seu principal patrocinador. O fundador do equipo foi o ex-ciclista Jos\u00e9 Miguel Echavarri, quen ocupou o cargo de director deportivo durante d\u00e9cadas xunto a Eusebio Unzu\u00e9.\nHistoria.\n\u00d3 longo da s\u00faa historia tivo diversos patrocinadores principais que lle deron o seu nome \u00f3 equipo:\n\u00c9xitos nas grandes voltas.\nTr\u00e1tase dun dos equipos m\u00e1is laureados da historia do ciclismo, cun total de 13 vitorias en grandes voltas:"}
{"id": "218486", "revid": "5863", "url": "https://gl.wikipedia.org/wiki?curid=218486", "title": "A Fuliada", "text": "A Fuliada foi unha revista editada en Betanzos e A Coru\u00f1a de 1887 a 1888, monoling\u00fce en galego.\nHistoria e caracter\u00edsticas.\n\"A Fuliada\" de Betanzos.\nSubtitulada \"Cencerrada semanal. Pr\u2019os xueves d\u2019o ano todo\", apareceu en Betanzos en marzo de 1887, como continuaci\u00f3n de \"O Antroido\". Editada por A. Amenedo Ponte e dirixida por \u00c1ngel V\u00e1zquez Taboada. Publicada integramente en galego. Atacou o peri\u00f3dico conservador e cat\u00f3lico \"Las Mari\u00f1as\". \u00c1ngel V\u00e1zquez Taboada e A. Amenedo Ponte, o editor da revista, inst\u00e1lanse na Coru\u00f1a por motivos laborais a principios de 1888.\n\"A Fuliada\" da Coru\u00f1a.\n\"A Fuliada ou zanfona semanal d'alegrias ou de b\u00e1goas segun qu'o pobo gallego s'adivirte, canta ou laya\", apareceu na Coru\u00f1a o 2 de febreiro de 1888. Sa\u00eda os xoves de cada semana. Dirixida por Carlos Pol Caama\u00f1o, contaba coa colaboraci\u00f3n de \u00c1ngel V\u00e1zquez Taboada. Inclu\u00edu composici\u00f3ns en galego de Manuel Curros Enr\u00edquez e Benito Losada Astray, e relatos en prosa. Cesou a s\u00faa edici\u00f3n probablemente o 26 de xullo de 1888."}
{"id": "218487", "revid": "23562", "url": "https://gl.wikipedia.org/wiki?curid=218487", "title": "Caisse d'\u00c9pargne-Illes Balears", "text": ""}
{"id": "218488", "revid": "83328", "url": "https://gl.wikipedia.org/wiki?curid=218488", "title": "Trobadores", "text": ""}
{"id": "218489", "revid": "32797", "url": "https://gl.wikipedia.org/wiki?curid=218489", "title": "Kosmos 303", "text": "Kosmos 303 (\u041a\u043e\u0441\u043c\u043e\u0441 303 en ruso), tam\u00e9n denominado DS-P1-Yu N\u00ba 25, foi un sat\u00e9lite artificial sovi\u00e9tico lanzado o 18 de outubro de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 303 foi o vix\u00e9simo quinto membro da serie de sat\u00e9lites DS-P1-Yu e o vix\u00e9simo terceiro lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 303 foi inxectado nunha \u00f3rbita inicial de 492\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 23 de xaneiro de 1970."}
{"id": "218490", "revid": "4817", "url": "https://gl.wikipedia.org/wiki?curid=218490", "title": "Cosmos 303", "text": ""}
{"id": "218491", "revid": "32797", "url": "https://gl.wikipedia.org/wiki?curid=218491", "title": "Kosmos 307", "text": "Kosmos 307 (\u041a\u043e\u0441\u043c\u043e\u0441 307 en ruso), tam\u00e9n denominado DS-P1-Yu N\u00ba 26, foi un sat\u00e9lite artificial sovi\u00e9tico lanzado o 24 de outubro de 1969 mediante un foguete Kosmos 2I desde Kapustin Yar.\nCaracter\u00edsticas.\nKosmos 307 foi o vix\u00e9simo sexto membro da serie de sat\u00e9lites DS-P1-Yu e o vix\u00e9simo cuarto lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 307 foi inxectado nunha \u00f3rbita inicial de 2178\u00a0km de apoxeo e 220\u00a0km de perixeo, cunha inclinaci\u00f3n orbital de 48,4 graos e un per\u00edodo de 109,2 minutos. Reentrou na atmosfera o 30 de decembro de 1970."}
{"id": "218492", "revid": "4817", "url": "https://gl.wikipedia.org/wiki?curid=218492", "title": "Cosmos 307", "text": ""}
{"id": "218493", "revid": "32797", "url": "https://gl.wikipedia.org/wiki?curid=218493", "title": "Kosmos 311", "text": "Kosmos 311 (\u041a\u043e\u0441\u043c\u043e\u0441 311 en ruso), tam\u00e9n denominado DS-P1-Yu N\u00ba 27, foi un sat\u00e9lite artificial sovi\u00e9tico lanzado o 24 de novembro de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 311 foi o vix\u00e9simo s\u00e9timo membro da serie de sat\u00e9lites DS-P1-Yu e o vix\u00e9simo quinto lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 311 foi inxectado nunha \u00f3rbita inicial de 496\u00a0km de apoxeo e 284\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 10 de marzo de 1970."}
{"id": "218494", "revid": "4817", "url": "https://gl.wikipedia.org/wiki?curid=218494", "title": "Cosmos 311", "text": ""}
{"id": "218495", "revid": "32797", "url": "https://gl.wikipedia.org/wiki?curid=218495", "title": "Kosmos 314", "text": "Kosmos 314 (\u041a\u043e\u0441\u043c\u043e\u0441 314 en ruso), tam\u00e9n denominado DS-P1-Yu N\u00ba 28, foi un sat\u00e9lite artificial sovi\u00e9tico lanzado o 11 de decembro de 1969 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 314 foi o vix\u00e9simo oitavo membro da serie de sat\u00e9lites DS-P1-Yu e o vix\u00e9simo sexto lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 314 foi inxectado nunha \u00f3rbita inicial de 491\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 22 de marzo de 1970."}
{"id": "218496", "revid": "4817", "url": "https://gl.wikipedia.org/wiki?curid=218496", "title": "Cosmos 314", "text": ""}
{"id": "218497", "revid": "32797", "url": "https://gl.wikipedia.org/wiki?curid=218497", "title": "Kosmos 319", "text": "Kosmos 319 (\u041a\u043e\u0441\u043c\u043e\u0441 319 en ruso), tam\u00e9n denominado DS-P1-Yu N\u00ba 29, foi un sat\u00e9lite artificial sovi\u00e9tico lanzado o 15 de xaneiro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 319 foi o vix\u00e9simo noveno membro da serie de sat\u00e9lites DS-P1-Yu e o vix\u00e9simo s\u00e9timo lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 319 foi inxectado nunha \u00f3rbita inicial de 1537\u00a0km de apoxeo e 209\u00a0km de perixeo, cunha inclinaci\u00f3n orbital de 82 graos e un per\u00edodo de 102,0 minutos. Reentrou na atmosfera o 1 de xullo de 1970."}
{"id": "218498", "revid": "4817", "url": "https://gl.wikipedia.org/wiki?curid=218498", "title": "Cosmos 319", "text": ""}
{"id": "218500", "revid": "32797", "url": "https://gl.wikipedia.org/wiki?curid=218500", "title": "Kosmos 324", "text": "Kosmos 324 (\u041a\u043e\u0441\u043c\u043e\u0441 324 en ruso), tam\u00e9n denominado DS-P1-Yu N\u00ba 30, foi un sat\u00e9lite artificial sovi\u00e9tico lanzado o 27 de febreiro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 324 foi o trix\u00e9simo membro da serie de sat\u00e9lites DS-P1-Yu e o vix\u00e9simo oitavo lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 324 foi inxectado nunha \u00f3rbita inicial de 492\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 23 de maio de 1970."}
{"id": "218501", "revid": "4817", "url": "https://gl.wikipedia.org/wiki?curid=218501", "title": "Cosmos 324", "text": ""}
{"id": "218502", "revid": "98629", "url": "https://gl.wikipedia.org/wiki?curid=218502", "title": "Batalla de Bannockburn", "text": "A Batalla de Bannockburn foi un conflito b\u00e9lico entre Escocia e Inglaterra que supuxo unha transcendental vitoria escocesa no marco das Guerras de independencia de Escocia.\nAs tropas de Robert the Bruce prepar\u00e1ranse en Bannockburn para presenciar o acordo de paz entre o ent\u00f3n Rei ingl\u00e9s e o seu Soberano escoc\u00e9s. Dado que a negociaci\u00f3n fallou, os escoceses cargaron sobre os campos contra os ingleses. Nesa batalla, os ingleses sa\u00edron derrotados con numerosas baixas, dando unha enorme vitoria a Escocia, grazas \u00e1 cal lograron a s\u00faa independencia.\nA batalla.\nPrimeiro d\u00eda.\nO comezo da batalla tivo lugar o d\u00eda 23 cando a cabaler\u00eda inglesa se lanzou contra o flanco esquerdo escoc\u00e9s. No fragor deste primeiro contacto entre os ex\u00e9rcitos, Henry de Bohun viu a Robert the Bruce e dirixiuse cara el lanza en man, o que provocou unha loita entre os dous na que sa\u00edu vencedor o escoc\u00e9s. Logo veu un segundo ataque de 700 cabaleiros ingleses contra o centro do ex\u00e9rcito escoc\u00e9s. Bruce \u00f3 ver o perigo que corr\u00eda a s\u00faa infanter\u00eda, mandou \u00f3 seu flanco esquerdo contra os cabaleiros. Despois de momentos de confusi\u00f3n os ingleses retir\u00e1ronse \u00f3 seu campamento e os escoceses celebraron o seu primeiro d\u00eda de vitoria. Entre os capturados ingleses estaba Sir Thomas Gray, cuxo fillo escribiu \"Scalacronica\", libro no que conta as memorias do seu pai na batalla.\nSegundo d\u00eda.\nNa ma\u00f1\u00e1 do d\u00eda 24 de xu\u00f1o, Eduardo II ordenou \u00f3 conde de Gloucester que realizara unha carga xeral contra os escoceses. Por\u00e9n, a carga de cabaler\u00eda estrelouse contra a formaci\u00f3n escocesa de picas comandada por Bruce. O mesmo conde de Gloucester morreu empalado polas lanzas. Ante o fracaso da carga, os cabaleiros fuxiron cara os seus postos mentres eran perseguidos pola infanter\u00eda escocesa. Mentres, o rei ingl\u00e9s nun esforzo desesperado, mandou \u00f3s seus arqueiros que dispararan contra os escoceses, pero foron dispersados axi\u00f1a pola providencial aparici\u00f3n da cabaler\u00eda escocesa de Robert Keith. A intervenci\u00f3n final da retagarda escocesa provocou a retirada total do ex\u00e9rcito ingl\u00e9s. Eduardo II tivo que fuxir a galope do campo de batalla sobre as tres da tarde do d\u00eda 24. Chegou \u00f3 castelo de Dunbar, dende onde tomou un barco de volta a Inglaterra.\nConsecuencias.\nOs ingleses perderon arredor da metade dos seus homes mentres que as baixas escocesas foron moitas menos. As formaci\u00f3ns de piqueiros provocaron o principio da fin da cabaler\u00eda nesta batalla.\nA Primeira Guerra de Independencia de Escocia acabou con vitoria dos rebeldes contra a invasi\u00f3n inglesa tras esta vitoria. O rei escoc\u00e9s Roberto I consolidou o seu poder e recuperou a independencia de Escocia, que perdurou ata 1707."}
{"id": "218503", "revid": "98629", "url": "https://gl.wikipedia.org/wiki?curid=218503", "title": "R\u00edo Vilaine", "text": "O Vilaine (\"Gwilun\" ou \"Gwilen\" en bret\u00f3n) \u00e9 un r\u00edo da Breta\u00f1a. Nace no departamento de Mayenne e desemboca no oc\u00e9ano Atl\u00e1ntico no departamento de Morbihan.\nTopograf\u00eda.\nO r\u00edo nace no outeiro de Juvign\u00e9, a 150 m de altitude e desemboca no Oc\u00e9ano Atl\u00e1ntico. No seu percorrido de 230\u00a0km atravesa catro departamentos: Mayenne na rexi\u00f3n do Pa\u00eds do Loira e os tres departamentos bret\u00f3ns Ille e Vilaine (ao que d\u00e1 o seu nome), Loira Atl\u00e1ntico e Morbihan. Pr\u00f3ximo \u00e1 s\u00faa desembocadura alcanza os 500 m de largo."}
{"id": "218504", "revid": "1888", "url": "https://gl.wikipedia.org/wiki?curid=218504", "title": "\u00c1ngel V\u00e1zquez Taboada", "text": "\u00c1ngel V\u00e1zquez Taboada foi un xornalista e escritor galego.\nTraxectoria.\nDirixiu en Betanzos os semanarios \"O Antroido\" (1886) e o seu continuador \"A Fuliada\" (1887), e colaborou no peri\u00f3dico \"A Monteira\" (1889). Dono dun taller de imprenta en Monforte de Lemos a finais do s\u00e9culo XIX, en 1889 quedou terceiro nun certame de artes e oficios na secci\u00f3n de tipograf\u00eda.\nEn 2001 o Centro Ram\u00f3n Pi\u00f1eiro publicou o libro \"As noites no fogar e outros textos (colecci\u00f3n de lendas e contos mor\u00e1s)\", que recolle a s\u00faa obra narrativa en galego."}
{"id": "218505", "revid": "89787", "url": "https://gl.wikipedia.org/wiki?curid=218505", "title": "Caso do met\u00edlico", "text": "A denominaci\u00f3n popular caso do met\u00edlico designa un gromo de intoxicaci\u00f3n alimentaria acaecida en Galicia e nas illas Canarias durante a primavera de 1963, por consumo de bebidas alcoh\u00f3licas elaboradas a partir de alcohol met\u00edlico, co resultado de 51 falecidos e 9 persoas cegas, a\u00ednda que se estima que a cifra real de mortos puido contarse por milleiros. Polas obvias similitudes, o caso met\u00edlico foi cualificado posteriormente como \"a colza do franquismo\".\nAs primeiras mortes co\u00f1ecidas acaeceron entre mari\u00f1eiros do concello de Har\u00eda, pequena localidade do norte de Lanzarote. Al\u00ed foi descuberta a causa da intoxicaci\u00f3n pola farmac\u00e9utica asturiana -natural de Villaviciosa- M\u00aa Elisa \u00c1lvarez Obaya, figura clave neste drama. Pouco tempo despois observouse un incremento an\u00f3malo da mortalidade na comarca do Carballi\u00f1o, Ourense, que s\u00f3 se relacionou con aquelas cando a noticia dos mari\u00f1eiros mortos se publicou na prensa galega.\nA venda do alcohol fraudulento e t\u00f3xico foi coutada polas autoridades nun prazo relativamente breve, pero a distribuci\u00f3n que se fixera antes de co\u00f1ecerse a toxicidade deste explica que se fosen producindo novas mortes ata maio de 1963.\nEn decembro de 1967 tivo lugar o xu\u00edzo contra os 11 procesados, que resultaron con penas de cadea comprendidas entre 1 e 20 anos e indemnizaci\u00f3ns que alcanzaban case os 20 mill\u00f3ns de pesetas. Ning\u00fan dos condenados cumpriu m\u00e1is de 6 anos de c\u00e1rcere e, \u00f3 declar\u00e1rense insolventes, ningunha v\u00edtima ou familiar recibiu ningunha cantidade como indemnizaci\u00f3n.\nOs comezos da intoxicaci\u00f3n.\nNas Canarias.\nA que se considerou primeira v\u00edtima oficial da intoxicaci\u00f3n por met\u00edlico, Esteban Jes\u00fas Pablo Barreto Barreto, morreu na madrugada do 18 de febreiro de 1963, tras tomar unhas copas de ron nun bar de Har\u00eda, entre fortes dores abdominais, v\u00f3mitos e unha s\u00fabita cegueira. O 1 de marzo morr\u00eda de forma parecida Mar\u00eda Dolores Zerpa, curiosamente enterradora municipal, o 15 de marzo Santiago Betancor e o 22 de marzo Tom\u00e1s Pereda, mari\u00f1eiro \u00f3 que lle deron unha copa de augardente para curar un forte catarro. Nesas mesmas semanas, outras d\u00faas persoas quedaran cegas de forma s\u00fabita.\nTodas estas mortes e casos de cegueira en tan breve espazo de tempo non pod\u00edan ser froito da casualidade. Elisa \u00c1lvarez Obaya, Inspectora Farmac\u00e9utica Municipal naquel concello desde 1961, co\u00f1ece que as v\u00edtimas consumiran alcohol nas horas previas \u00e1 aparici\u00f3n dos s\u00edntomas, e que varias eran clientes habituais da adega de Francisco P\u00e9rez Pacheco, en Har\u00eda, polo que sospeita dunha intoxicaci\u00f3n por met\u00edlico. Transmite estas sospeitas \u00f3 alcalde da localidade, que lle proporciona un garda e un veh\u00edculo, no que recorre todos os bares e comercios do municipio, inmobilizando as bebidas sospeitosas. \u00d3 d\u00eda seguinte, analiza o contido de botellas, garrafas e bocois, e comproba a presenza de alcohol met\u00edlico na augardente.\nEmite un informe, o 21 de marzo, \u00f3 alcalde para que o env\u00ede \u00f3 xulgado de Arrecife, competente no caso das mortes acaecidas, que ser\u00e1 fundamental para a resoluci\u00f3n do \"caso met\u00edlico\". Co paso do tempo, a estas v\u00edtimas mortais de Lanzarote unir\u00edanse outras nas illas de Tenerife e La Gomera, ata completar un total de 18 falecidos.\nA primeira noticia da intoxicaci\u00f3n publ\u00edcase na prensa galega o 30 de marzo, cando o diario \"Faro de Vigo\" incl\u00fae nunha p\u00e1xina interior un breve artigo titulado \"\"Tres persoas morreron e outras d\u00faas perderon a vista \u00f3 inxerir ron en malas condici\u00f3ns\". Nesa data, xa morreran 14 persoas en Galicia pola mesma causa pero sen que se soubese a raz\u00f3n: sospeit\u00e1base dunha epidemia de meninxite.\nEn Galicia.\nSimultaneamente, outros casos de cegueira e morte con evoluci\u00f3n e cadros cl\u00ednicos semellantes te\u00f1en lugar en distintos lugares da provincia de Ourense, concretamente nas parroquias de Covas e Vales, do concello de San Cristovo de Cea, no Carballi\u00f1o e no lugar de Porto de Eguas, deste mesmo concello. O m\u00e9dico de Cea, Xos\u00e9 N\u00f3voa Seijo, lembra un caso xa a finais de 1962 dun labrego que morrera \"moi r\u00e1pido\"\". Houbo outra morte o 21 de febreiro e unha terceira o 20 de abril. Cando foi atender este \u00faltimo caso, as mortes das Canarias xa sa\u00edran na prensa e, sospeitando unha relaci\u00f3n causal, preguntou se consumira alcohol antes de sentirse enfermo. Cando se confirmou que bebera licor caf\u00e9 puxo en co\u00f1ecemento da Garda Civil estes feitos por posible intoxicaci\u00f3n.\nO 26 de abril co\u00f1\u00e9cense as primeiras mortes na provincia da Coru\u00f1a, tres veci\u00f1os da parroquia de Sarces, do concello de Laxe, a\u00ednda que posteriormente se reco\u00f1eceron d\u00faas mortes anteriores pola mesma causa. O 28 de abril faleceu outra persoa en Peliqu\u00edn (Ourense).\nNoutros lugares.\nS\u00f3 se reco\u00f1eceu un caso de morte por met\u00edlico f\u00f3ra das Canarias e de Galicia: o dun falecido no S\u00e1hara Espa\u00f1ol, pero no xu\u00edzo constatouse que a distribuci\u00f3n do alcohol met\u00edlico abarcou outras provincias espa\u00f1olas e distintos pa\u00edses europeos e americanos nos que nunca se saber\u00e1 se houbo mortos por esta causa.\nTense constancia do comiso en Madrid de 1.452 litros de licor caf\u00e9, augardente e xenebra contaminados, as\u00ed como 300 litros de augardente en Barcelona adquiridos polo Centro Galego desta cidade.\nXa f\u00f3ra de Espa\u00f1a, o 10 de maio, o diario barcelon\u00e9s \"La Vanguardia\" publicaba a noticia de que 31 vagabundos neoiorquinos morreran intoxicados por alcohol met\u00edlico a\u00ednda que posteriormente se puido confirmar que estas mortes non estaban relacionadas co met\u00edlico ourens\u00e1n. A\u00ednda que s\u00f3 fose unha casualidade no tempo, era f\u00e1cil ver unha relaci\u00f3n do caso met\u00edlico con estes feitos: sab\u00edase que Manuel L\u00f3pez Valeiras, industrial vigu\u00e9s, comprara a Rogelio Aguiar varias partidas de metanol a primeiros de 1963, e que en marzo dese mesmo ano exportara a Nova York cinco caixas de botellas de augardente. A fortuna quixo que a partida fora analizada e, \u00f3 comprobar que ti\u00f1a unha concentraci\u00f3n elevada de metanol, fose intervida.\nA causa da intoxicaci\u00f3n.\nQueda f\u00f3ra de toda d\u00fabida que a intoxicaci\u00f3n foi causada polo consumo de bebidas alcoh\u00f3licas (augardente, ron, licor caf\u00e9, xenebra etc.) elaboradas a partir de alcohol met\u00edlico \u00f3 que se someteu a diversas mesturas con alcohol et\u00edlico. A raz\u00f3n desta manipulaci\u00f3n fraudulenta non foi outra que un desmesurado af\u00e1n de lucro por parte de certos adegueiros que decidiron fabricar bebidas alcoh\u00f3licas cun alcohol t\u00f3xico de entre 9 e 14 pesetas/litro en lugar de facelo con alcohol et\u00edlico, valorado nesas mesmas datas nunhas 30 pesetas/litro.\nA sentenza admitiu a falta de intencionalidade nas intoxicaci\u00f3ns pero declarou probado que os principais industriais implicados co\u00f1ec\u00edan a toxicidade do alcohol que comercializaban, presupo\u00f1endo que as mesturas \u00e1s que era sometido (e maila rebaixa con auga) diluir\u00edan o t\u00f3xico ata niveis non perceptibles.\nO alcohol met\u00edlico.\nO alcohol met\u00edlico, metanol, alcohol de madeira ou alcohol de queimar (CH3OH), \u00e9 un l\u00edquido vol\u00e1til, incoloro e soluble en auga e outros disolventes. A densidade \u00e9 de 0,79, o punto de ebulici\u00f3n est\u00e1 nos 65\u00a0\u00b0C e o de conxelaci\u00f3n nos -97\u00a0\u00b0C. Tr\u00e1tase dun produto de uso industrial, demandado para a elaboraci\u00f3n de disolventes, l\u00edquido limpaparabrisas, lacas, vernices, produtos pl\u00e1sticos, explosivos etc. Os primeiros m\u00e9todos de obtenci\u00f3n proced\u00edan da destilaci\u00f3n da madeira (de a\u00ed un dos seus nomes) e da extracci\u00f3n da hulla. M\u00e9todos posteriores obte\u00f1en o composto como un subproduto da fabricaci\u00f3n de pol\u00edmeros.\nNa fabricaci\u00f3n artesanal de augardente prod\u00facense pequenas cantidades de met\u00edlico, a partir do bagazo, xa que a destilaci\u00f3n nos alambiques non garante unha temperatura estable \u00f3 longo do proceso, pero nunca alcanza concentraci\u00f3ns perigosas. Dende o ano 2008 (con motivo doutras intoxicaci\u00f3ns acontecidas posteriormente en Europa) existe unha norma vixente a nivel da Uni\u00f3n Europea (o regulamento Nr. 110/2008 do Parlamento Europeo) que limita de maneira espec\u00edfica as cantidades m\u00e1ximas de metanol residual permitidas nos alcohois destinados \u00f3 consumo humano. Para un augardente ou un destilado de froita, por exemplo, fixa uns m\u00e1ximos permitidos de metanol en 10\u00a0g\u2022l\u22121 ou 15\u00a0g\u2022l\u22121 respectivamente (calculado sobre o contido de etanol puro, \u00e9 dicir, 1.000 gramos por hectolitro de alcohol a 100% vol. para o augardente ou 1.500 g/hl de alcohol a 100% vol., para o caso dos destilados de froitas).\nO consumo de alcohol met\u00edlico provoca un cadro de intoxicaci\u00f3n, de gravidade variable segundo a cantidade inxerida e a concentraci\u00f3n, a complexi\u00f3n do paciente e o tempo que se tarde en facer un diagn\u00f3stico exacto e instaurar un tratamento. A dose t\u00f3xica var\u00eda entre 60 e 250 ml de metanol \u00f3 40%. Os s\u00edntomas aparecen entre os 40 minutos e as 72 horas despois do consumo e comezan con signos de embriaguez, cefaleas, n\u00e1useas e v\u00f3mitos. Prod\u00facese un cadro de acidose metab\u00f3lica e aparecen s\u00edntomas nerviosos (mialxias, depresi\u00f3n do sistema nervioso central, tremores etc.) e problemas de visi\u00f3n que son caracter\u00edsticos por danos do nervio \u00f3ptico: perda de visi\u00f3n, visi\u00f3n borrosa e cegueira. Finalmente, nos casos mortais, aparecen hipotensi\u00f3n, bradicardia e convulsi\u00f3ns, ata que o paciente entra en coma e morre. O cat\u00e1logo internacional para o diagn\u00f3stico de enfermidades da OMS codifica a intoxicaci\u00f3n por metanol (alcohol met\u00edlico) coa clave CIE T51.1.\nA cegueira \u00e9 un s\u00edntoma patognom\u00f3nico da intoxicaci\u00f3n por met\u00edlico, e a casualidade quixo que na contraetiqueta dunha das botellas de licor que provocaron esta intoxicaci\u00f3n figurase o poema de \"Cantares Gallegos\" de Rosal\u00eda de Castro:\nNa s\u00faa obra sobre o caso, o periodista Fernando M\u00e9ndez narra o caso dun dos afectados que quedou cego:\nOs responsables da fraude.\nFoi Rogelio Aguiar Fern\u00e1ndez, adegueiro ourens\u00e1n, propietario de Bodegas Arag\u00f3n, quen comezou a compra de alcohol met\u00edlico nunha industria madrile\u00f1a, Alcoholes Aroca, como materia prima para a elaboraci\u00f3n de diversas bebidas alcoh\u00f3licas. Rogelio Aguiar comezou, xa en 1960, comprando alcohol isoprop\u00edlico (33.712 litros) que ofreceu a fabricantes de vinagres e licores de Vigo e A Coru\u00f1a. O problema foi que os seus clientes o rexeitaron polo cheiro e sabores anormais, polo que a partir de decembro de 1962 pasou a comprar alcohol met\u00edlico (75.000 litros; 73.000 segundo outras fontes), que non daba eses problemas, \u00f3 mesmo fabricante madrile\u00f1o. O fabricante indicaba nos seus cargamentos de alcohol que o material non deb\u00eda ser utilizado para consumo humano (\"Mercanc\u00eda de libre circulaci\u00f3n, venda e prezo. Non apta para o consumo de boca\"). Con este alcohol met\u00edlico Aguiar elaboraba bebidas na s\u00faa propia adega e tam\u00e9n o subministraba como materia prima (en forma de alcohol puro, mesturado con alcohol v\u00ednico en distintas proporci\u00f3ns ou como augardente de cana) \u00f3s seus clientes, sen advertirlles da verdadeira composici\u00f3n e, por conseguinte, da s\u00faa toxicidade. Segundo se considerou probado no xu\u00edzo, a s\u00faa esposa, Mar\u00eda Ferreiro S\u00e1nchez, axud\u00e1bao no proceso de mesturado, encarg\u00e1ndose ela soa do mesturado nalgunhas ocasi\u00f3ns.\nUn dos seus principais clientes -no que \u00f3 met\u00edlico se refire- foi a empresa de alcohois Lago e Hijos, de Vigo, dirixida por Rom\u00e1n Rafael Saturno Lago Cabral e o seu fillo Rom\u00e1n Xerardo Lago \u00c1lvarez. Foi esta empresa a que comercializou nas Canarias o alcohol que deu lugar \u00e1s primeiras mortes co\u00f1ecidas. Outro era a empresa coru\u00f1esa Industrias Rosol, do Burgo, cuxo xerente Miguel \u00c1ngel Sabino Basail Infante, tam\u00e9n foi procesado. No caso de Industrias Rosol, que comprou case a metade daqueles 75.000 litros, parte do met\u00edlico foi desviado \u00e1 fabricaci\u00f3n de vinagre que vendeu a distintas conserveiras coru\u00f1esas e co que se elaboraron escabeches. As\u00ed, segundo informaci\u00f3n da \u00e9poca, unha conserveira de Cari\u00f1o recibiu 316.000 litros de vinagre.\nNo xu\u00edzo, foron consideradas como principais responsables estas cinco persoas: Rogelio Aguiar, a s\u00faa dona Mar\u00eda Ferreiro S\u00e1nchez, Rom\u00e1n Lago e o fillo, e Basail Infante, porque, co\u00f1ecendo a toxicidade do alcohol que manexaban, non dubidaron en comercializalo. Considerouse probado no xu\u00edzo que os licores adulterados comercializados directamente por Rogelio Aguiar e Mar\u00eda Ferreiro causaron a morte a vinte e unha persoas, e deixaron cegos parcial ou totalmente a catro persoas. Os Lago foron considerados responsables de vinte e tres mortes e varios casos de cegueira, en tanto que as actividades de Industrias Rosol causaron dous mortos.\nOutros adegueiros e intermediarios utilizaban o alcohol que lles subministraban Aguiar ou Lago para facer as s\u00faas propias formulaci\u00f3ns. Nalg\u00fans casos utilizouse para encabezar o vi\u00f1o e, como vimos, para fabricar vinagre. Estes foron considerados responsables secundarios xa que non se probou que souberan que estaban vendendo met\u00edlico, pero o feito \u00e9 que os licores que venderon produciron mortes nas persoas que os consumiron. A polic\u00eda probou que ning\u00fan destes realizou m\u00e1is control sobre as bebidas que vend\u00edan que comprobar a graduaci\u00f3n alcoh\u00f3lica.\nCando se co\u00f1eceron as mortes acaecidas nas Canarias e a s\u00faa relaci\u00f3n cos licores, os principais responsables da trama comprenderon axi\u00f1a as posibles consecuencias que para eles pod\u00edan representar. \nAguiar e Lago intentaron po\u00f1erse de acordo previndo unha futura declaraci\u00f3n ante a Polic\u00eda e botaron polo sumidoiro t\u00f3dalas existencias dos seus almac\u00e9ns. Outros intentaron recuperar o que puideron das garrafas e botellas que venderan para baleiralas na primeira gabia que atoparon no cami\u00f1o. Destru\u00eduse ou agachouse a documentaci\u00f3n comercial que demostraba compras e vendas. Todo isto representou un considerable atranco na investigaci\u00f3n e retirada de licores contaminados e quedou reco\u00f1ecido no xu\u00edzo, ademais de explicar o baile de cifras entre as cantidades de met\u00edlico compradas e de bebidas elaboradas. A Aguiar axudouno o seu amigo e conselleiro Jos\u00e9-Ramiro Nova Ram\u00edrez, licenciado en Dereito, que posteriormente ser\u00eda condenado por encubrimento. O 24 de abril, realiz\u00e1ronse as primeiras detenci\u00f3ns, as de Aguiar e os Lago.\nA falta de control oficial.\nAdemais da responsabilidade directa dos adegueiros e comercializadores no uso dunha materia prima t\u00f3xica na elaboraci\u00f3n de bebidas alcoh\u00f3licas destinadas \u00f3 consumo humano, a sabendas da s\u00faa toxicidade, o fiscal veu tam\u00e9n a responsabilidade da Administraci\u00f3n do Estado que non soubo ver o perigo do comercio dun alcohol de uso industrial entre empresas destinadas a procesar alcohol v\u00ednico. Para el, a intoxicaci\u00f3n masiva foi propiciada pola falta do m\u00e1is m\u00ednimo control oficial sobre este produto e sobre as industrias elaboradoras de bebidas, fose por parte dos servizos oficiais de Sanidade, de Agricultura ou do Sindicato de Industrias Qu\u00edmicas.\nO avogado de Aguiar e da s\u00faa dona chegou a pedir a absoluci\u00f3n dos seus defendidos achacando a responsabilidade das mortes \u00e1 sociedade e \u00f3 Estado, pola total falta de control no comercio do met\u00edlico e na elaboraci\u00f3n de licores.\nDurante o segundo semestre de 1963, Fernando Seoane pide explicaci\u00f3ns sobre as responsabilidades e competencias do Estado no control deste comercio ilegal sen atopar respostas. Os diferentes organismos oficiais alegan non ter competencias sobre ese tema ou reco\u00f1ecen que \"\"Se desco\u00f1ecen as raz\u00f3ns do porqu\u00e9 non foi descuberta oportunamente a existencia e comercio de bebidas alcoh\u00f3licas elaboradas con metanol\", ou que \"A localizaci\u00f3n e orixe dos feitos afectaron a unha reducida zona do territorio nacional (Canarias e Ourense)\". Ante a vaguidade das respostas e a indefinici\u00f3n sobre as responsabilidades no control e inspecci\u00f3n, solic\u00edtalle \u00f3 Ministerio da Presidencia (daquela a cargo de Luis Carrero Blanco) a identidade dos funcionarios con competencias no control e inspecci\u00f3n de produtos derivados do metanol, pero o Ministerio responde asegurando que os funcionarios actuaron correctamente e que un instrutor de Ourense carece de competencias para avaliar o cometido deses funcionarios. Respecto a co\u00f1ecer a identidade, competencias e deberes dos funcionarios encargados da inspecci\u00f3n dos alcohois potables, isoprop\u00edlico e met\u00edlico, rematan dicindo que \"Non lle \u00e9 legalmente posible a V.E. acceder \u00f3 que solicita\"\" e que non cabe buscar responsabilidades neste terreo:\nA\u00ednda as\u00ed, o fiscal consegue que o xu\u00edz Cora Rodr\u00edguez curse ante o Tribunal Supremo unha solicitude para que se investiguen as posibles responsabilidades da Administraci\u00f3n, solicitude que rematar\u00eda sendo arquivada \u00f3 considerar o alto tribunal que non exist\u00edan indicios racionais de criminalidade nos funcionarios.\nAs v\u00edtimas.\nNunca se soubo cal puido ser o n\u00famero de persoas afectadas pola intoxicaci\u00f3n. Oficialmente admit\u00edronse s\u00f3 51 persoas falecidas e cinco que quedaron cegas tras consumir met\u00edlico, pero porque s\u00f3 nestas persoas se confirmou analiticamente a presenza de altos niveis de alcohol met\u00edlico en sangue e v\u00edsceras. Moitas outras mortes foron atribu\u00eddas a esta mesma causa pero non se puido demostrar nas correspondentes autopsias, en moitos casos por diagn\u00f3sticos err\u00f3neos (meninxite, ataques card\u00edacos ou, simplemente, \"morte natural\"), e noutros porque as propias familias agocharon as circunstancias da morte para preservar a memoria do familiar morto fronte \u00e1s acusaci\u00f3ns, m\u00e1is ou menos veladas, de que fora cousa da s\u00faa afecci\u00f3n \u00e1 bebida.\nOs 51 casos de morte oficialmente reco\u00f1ecidos distribu\u00edronse do seguinte xeito:\nSobreviviron \u00e1 intoxicaci\u00f3n un total de 9 persoas (5 en Ourense, 2 na Coru\u00f1a e 2 nas Palmas), das que cinco sufriron cegueira irreversible.\nA distribuci\u00f3n temporal das mortes abarca, en Galicia, desde o 13 de febreiro ata o 18 de maio; nas Canarias, entre o 7 de febreiro e o 2 de abril.\nPero o alcohol met\u00edlico fora comercializado nunha \u00e1rea moito m\u00e1is ampla, distribu\u00edndose en moitas provincias espa\u00f1olas, nas colonias (S\u00e1hara e Guinea Espa\u00f1ola), nalg\u00fans pa\u00edses europeos e nos Estados Unidos. Por dar un exemplo, unha das empresas procesadas, Casa Barral, de Ourense, vendeu distintas bebidas con met\u00edlico en Navarra, Bilbao, Granada, Melilla, Xix\u00f3n, Tenerife, C\u00e1diz, Huelva, Zaragoza e Portbou (Xirona). Durante o xu\u00edzo tam\u00e9n se mencionaron outros destinos como Alema\u00f1a, Su\u00edza, B\u00e9lxica e Dakar.\nTendo presente esta ampla distribuci\u00f3n e o volume de alcohol met\u00edlico, a cifra de 51 mortos semella non corresponder nin remotamente \u00e1 realidade. Fernando M\u00e9ndez, recollendo a opini\u00f3n do fiscal Fernando Seoane, sempre falou de milleiros de mortos e lesionados, \u00f3s que non se lles fixo un diagn\u00f3stico correcto ou nos que non se confirmou a causa da morte mediante as anal\u00edticas adecuadas. \nNoutra orde de cousas, o caso met\u00edlico representou unhas perdas econ\u00f3micas incalculables no sector vitivin\u00edcola galego e provocou a ru\u00edna de moitas f\u00e1bricas de licores galegas. Durante moito tempo, o consumo de bebidas alcoh\u00f3licas caeu en picado, tanto por causa da publicaci\u00f3n case diaria de novos casos de mortos ou intoxicados como polo propio tratamento -cualificado de alarmista- que se deu nos medios. Mesmo se viron anuncios en bares e outros establecementos garantindo que o alcohol que vend\u00edan non era de orixe galega:\nO xu\u00edzo.\nNo proceso xudicial actuou como xu\u00edz instrutor Xos\u00e9 Cora Rodr\u00edguez, que veu substitu\u00edr \u00f3 cabo dun mes de iniciado o proceso o primeiro xu\u00edz nomeado, Xos\u00e9 \u00c1lvarez Arredondo. O fiscal do caso foi Fernando Seoane Rico, quen chegou a sufrir ameazas de morte nas datas previas \u00f3 xu\u00edzo. O tribunal estivo presidido polo maxistrado Francisco Marcos Rodr\u00edguez, auxiliado polos maxistrados Lu\u00eds Gonz\u00e1lez Di\u00e9guez e F\u00e9lix Barros N\u00f3voa.\nOs principais responsables (Aguiar, Lago e Basail) foron detidos o 26 de abril de 1963, e d\u00edas despois f\u00f3rono o resto dos procesados.\nO xu\u00edzo deu comezo o 1 de decembro de 1967, case cinco anos despois de que se produciran os feitos. Ademais do fiscal, actuaron 5 acusaci\u00f3ns privadas e 13 avogados defensores. Foron chamados a declarar 113 testemu\u00f1as propostas polo fiscal e 76 propostas polas defensas, e catro peritos.\nO 27 de decembro ditouse sentenza, que condena os 11 acusados (9 adegueiros, a muller dun deles e un avogado) por delitos contra a sa\u00fade p\u00fablica e imprudencia temeraria, a penas que oscilan entre 1 e 20 anos de cadea, multas de 100.000 pesetas e unhas indemnizaci\u00f3ns que sumaban 19\u00a0563\u00a0500 pesetas. As empresas Lago e Hijos e Industrias Rosol foron declaradas responsables civ\u00eds subsidiarias. Ano e medio despois, o 2 de xu\u00f1o de 1969, o Tribunal Supremo ditou sentenza firme, que s\u00f3 modificou lixeiramente a ditada pola Audiencia de Ourense, a\u00ednda que retirou en t\u00f3dolos casos a condena por imprudencia, mantendo a de delito contra a sa\u00fade p\u00fablica.\nA\u00ednda que a sentenza foi considerada exemplar, o certo foi que t\u00f3dolos condenados foron obxecto de posteriores indultos que permitiron que puidesen sa\u00edr da cadea \u00f3s poucos anos. As\u00ed, dous dos condenados a m\u00e1is anos de c\u00e1rcere, Rogelio Aguiar e Rom\u00e1n Lago, quedaron en liberdade en 1972 e 1974 respectivamente, tras cinco anos escasos de prisi\u00f3n efectiva. Mar\u00eda Ferreiro, a muller de Rogelio Aguiar, que foi condenada a 12 anos de cadea, fuxiu a Par\u00eds \u00f3 ditarse a sentenza e non entrou en prisi\u00f3n. Foi detida en 1975, nun control rutineiro na fronteira, pero quedou en liberdade \u00f3 ter prescrito os seus delitos: o resultado \u00e9 que tan s\u00f3 pasou mes e medio en prisi\u00f3n preventiva.\nTampouco se fixeron efectivas as indemnizaci\u00f3ns acordadas, xa que t\u00f3dolos acusados se declararon insolventes e as s\u00faas empresas en creba, co que ning\u00fan dos damnificados puido cobrar nin unha peseta.\nEstudos posteriores.\nNon foi ata finais da d\u00e9cada de 1990 cando se publicaron as \u00fanicas monograf\u00edas existentes sobre o tema. O periodista ourens\u00e1n Fernando M\u00e9ndez (n. 1964), que traballaba na secci\u00f3n de sucesos do \"Faro de Vigo\", co\u00f1eceu o caso a comezos da d\u00e9cada de 1990. Coa axuda de Fernando Seoane, fiscal do caso, M\u00e9ndez traballou durante cinco anos. En 1998 publicou unha detallada recapitulaci\u00f3n do caso do met\u00edlico, en sendas versi\u00f3ns en galego e en castel\u00e1n:\nEn 2010 preparou, xunto co director de cine Emilio Ruiz Barrachina, unha pel\u00edcula sobre a intoxicaci\u00f3n baixo o t\u00edtulo \"Met\u00edlico. La bebida de la muerte\". \u00cda ser protagonizada por Juanjo Puigcorb\u00e9, no papel do fiscal Fernando Seoane, e Mar\u00eda Pujalte, no da farmac\u00e9utica de Lanzarote Elisa \u00c1lvarez, pero o proxecto non callou.\nNese mesmo ano naceu un movemento entre familiares de afectados coa finalidade de solicitar a reapertura do caso, pero tampouco se conseguiu nada.\nEn 2009, Gloria Lago, neta de Rom\u00e1n Lago Cabral e filla de Rom\u00e1n Lago \u00c1lvarez, un dos dous principais procesados, publicou \"El reloj de cuco\", unha historia novelada da vida da familia Lago e do proceso xudicial, nun intento de vindicar a imaxe da familia.\nEn 2013, coincidindo coa conmemoraci\u00f3n dos 50 anos da traxedia do Met\u00edlico, Fernando M\u00e9ndez publica \"Met\u00edlico. 50 a\u00f1os envenenados\", obra que actualiza a achega novos datos, fotograf\u00edas e documentos do caso."}
{"id": "218506", "revid": "98629", "url": "https://gl.wikipedia.org/wiki?curid=218506", "title": "The Debt", "text": "The Debt \u00e9 un filme estadounidense dirixido por John Madden que se estreou no 2011.\nSinopse.\nEn 1965, durante unha misi\u00f3n, tres axentes do Mossad (servizo de intelixencia israel\u00ed) capturan a un importante criminal de guerra nazi, pero este foxe e non volven saber m\u00e1is del. Por iso deciden contar que o mataron e xuran non dicir a verdade xamais.\nTrinta anos despois reciben a noticia de que un paciente dunha instituci\u00f3n mental de Ucra\u00edna, di ser o \"Cirurxi\u00e1n de Birkenau\", o criminal nazi que lles escapara."}
{"id": "218507", "revid": "75439", "url": "https://gl.wikipedia.org/wiki?curid=218507", "title": "Javier Camu\u00f1as", "text": " Javier Camu\u00f1as Gallego, nado en Madrid o 17 de xullo de 1980, \u00e9 un futbolista espa\u00f1ol. Xoga de centrocampista ou dianteiro e o seu actual club \u00e9 o Villarreal.\nTraxectoria.\nO 19 de xullo de 2011 firmou co Villarreal CF por tres anos. Na s\u00faa primeira tempada loitou por ga\u00f1ar a titularidade, \u00e1 parte de sufrir problemas f\u00edsicos durante toda a campa\u00f1a. O 5 de febreiro de 2012\u00a0anotou o seu primeiro gol co Villarreal, na vitoria fronte ao Sevilla FC (2\u20131) que foi ademais a primeira vitoria de local desa tempada, pero que rematou co descenso do equipo a Segunda Divisi\u00f3n.\nO 11 de agosto de 2012\u00a0anunciouse a s\u00faa incorporaci\u00f3n ao Deportivo da Coru\u00f1a para a tempada 2012\u201313."}
{"id": "218509", "revid": "1888", "url": "https://gl.wikipedia.org/wiki?curid=218509", "title": "Carlos Pol", "text": "Carlos Pol Caama\u00f1o, nado en Ordes cara a 1862, foi un xornalista e escritor galego.\nTraxectoria.\nFillo de Florencio Pol Ramos. Foi procurador e escribano en Ordes. Republicano, en 1891 fundou a loxa mas\u00f3nica de Ordes. Foi elixido presidente do Comit\u00e9 republicano-progresista do partido de Ordes en 1885. Trasladado a Coru\u00f1a, foi mestre na escola de La Antorcha Galaica del Libre Pensamiento. Dirixiu os peri\u00f3dicos \"A Fuliada\" (1888) e \"Brisas y Tormentas\" (1900) e colaborou en \"A Monteira\". Foi presidente da Sociedad de composici\u00f3n musical y declamaci\u00f3n (1901). Publicou poemas e relatos en galego na revista \"A Fuliada\". En 1901 estre\u00e1ronse no Sal\u00f3n Lino as s\u00faas obras dram\u00e1ticas nun acto, \"El amor y el deber\", \"La madre obrera\" e \"A caza de microbios\". En 1904 dirixiu a revista \"El Argos\", \u00f3rgano da Liga de Amigos da Coru\u00f1a. Emigrou a Arxentina en 1906.\nVida persoal.\nCasou con Josefa Crespo e foi pai de Julio, Pastora, Ramiro, Lucila e Pablo Pol Crespo."}
{"id": "218510", "revid": "88215", "url": "https://gl.wikipedia.org/wiki?curid=218510", "title": "Javier Saviola", "text": "Javier Pedro Saviola Fern\u00e1ndez, nado en Buenos Aires o 11 de decembro de 1981, \u00e9 un futbolista arxentino. Xoga de dianteiro e o seu actual club \u00e9 o Hellas Verona italiano."}
{"id": "218511", "revid": "22570", "url": "https://gl.wikipedia.org/wiki?curid=218511", "title": "Lista de escritores de Futurama", "text": "Esta \u00e9 a lista dos escritores que te\u00f1en traballado na serie de animaci\u00f3n \"Futurama\"."}
{"id": "218512", "revid": "89787", "url": "https://gl.wikipedia.org/wiki?curid=218512", "title": "Brisas y Tormentas", "text": "Brisas y Tormentas foi unha revista editada na Coru\u00f1a en 1900.\nHistoria e caracter\u00edsticas.\nSubtitulada \"Revista Pol\u00edtica-Art\u00edstico-Literaria\", apareceu o 15 de abril de 1900. Revista semanal, public\u00e1base os domingos e ti\u00f1a 8 p\u00e1xinas. Estaba dirixida por Carlos Pol Caama\u00f1o. Entre os seus colaboradores figuraron Jos\u00e9 Romero Astray e Florencio Pol Ramos. Desapareceu no mesmo ano cando o arcebispo de Compostela prohibiu a s\u00faa lectura."}
{"id": "218513", "revid": "25871", "url": "https://gl.wikipedia.org/wiki?curid=218513", "title": "Cabina de suicidio", "text": "As cabinas de suicidio ou m\u00e1quinas de suicidio son obxectos de ficci\u00f3n cient\u00edfica que permiten \u00f3s usuarios cometer suicidio a trav\u00e9s delas. Este tipo de obxectos aparecen en moitas obras como o manga Gunnm/Battle Angel Alita e series como \"Futurama\" e \"Star Trek\"."}
{"id": "218514", "revid": "85894", "url": "https://gl.wikipedia.org/wiki?curid=218514", "title": "Chlo\u00eb Agnew", "text": "Chlo\u00eb Agnew, nada o 9 de xu\u00f1o de 1989 en Knocklyon, Dubl\u00edn, \u00e9 unha cantante irlandesa membro do grupo musical Celtic Woman."}
{"id": "218517", "revid": "32797", "url": "https://gl.wikipedia.org/wiki?curid=218517", "title": "Kosmos 334", "text": "Kosmos 334 (\u041a\u043e\u0441\u043c\u043e\u0441 334 en ruso), tam\u00e9n denominado DS-P1-Yu N\u00ba 31, foi un sat\u00e9lite artificial sovi\u00e9tico lanzado o 23 de abril de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 334 foi o trix\u00e9simo primeiro membro da serie de sat\u00e9lites DS-P1-Yu e o vix\u00e9simo noveno lanzado con \u00e9xito tralo fracaso dos lanzamentos do segundo e vix\u00e9simo terceiro membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 334 foi inxectado nunha \u00f3rbita inicial de 508\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 9 de agosto de 1970."}
{"id": "218518", "revid": "4817", "url": "https://gl.wikipedia.org/wiki?curid=218518", "title": "Cosmos 334", "text": ""}
{"id": "218519", "revid": "98629", "url": "https://gl.wikipedia.org/wiki?curid=218519", "title": "Llywelyn Fardd II", "text": "Llywelyn Fardd II (\"fl\". sobre 1215-1280) foi un poeta gal\u00e9s que se relaciona cos reinos de Powys e Gwynedd. Os especialistas en literatura galesa ch\u00e1mano 'Llywelyn Fardd II' por ser o m\u00e1is novo dos dous Beirdd y Tywysogion que portaron o nome de Llywelyn Fardd (V\u00e9xase tam\u00e9n Llywelyn Fardd I).\nTraxectoria.\nHai incerteza sobre a autor\u00eda dalg\u00fans dos poemas que se atrib\u00faen a 'Llywelyn Fardd' nos manuscritos, pero a diferenza entre as datas dos poemas amosa que hai catro poemas atribu\u00edbeis case con certeza a Llywelyn Fardd II. O testemu\u00f1o destes poemas suxiren para el un per\u00edodo de actividade entre o 1215 e o 1280. Non se co\u00f1ece nada sobre el f\u00f3ra do testemu\u00f1o dos seus poemas. Alg\u00fans amosan unha forte relaci\u00f3n co Powys meridional (Powys Wenwynwyn).\nA s\u00faa obra.\nCons\u00e9rvanse os textos de catro poemas no Manuscrito Hendregadredd, e tam\u00e9n aparece o texto dun dos poemas no Llyfr Coch Hergest.\nAdemais de dous \"awdlau\" a deus, hai \"awdlau\" de loanza a Owain ap Gruffudd ap Gwenwynwyn de Powys Wenwynwyn e a Llywelyn Fawr, pr\u00edncipe de Gwynedd. Os seus poemas a Llywelyn suxiren que estaba a buscar unha praza na s\u00faa corte como bardo, pero como non houbo m\u00e1is poemas na s\u00faa honra non se sabe se tivo \u00e9xito na s\u00faa demanda ou se desistiu. No seu poema a Owain ap Gruffudd ap Gwenwynwyn parece que o bardo est\u00e1 a celebrar o feito de que o seu protector recibira a s\u00faa parte da herdanza tras a morte de seu pai, Gruffudd ap Gwenwynwyn, cando Powys Wenwynwyn se dividiu en pequenos se\u00f1or\u00edos."}
{"id": "218520", "revid": "32797", "url": "https://gl.wikipedia.org/wiki?curid=218520", "title": "Kosmos 347", "text": "Kosmos 347 (\u041a\u043e\u0441\u043c\u043e\u0441 347 en ruso), tam\u00e9n denominado DS-P1-Yu N\u00ba 33, foi un sat\u00e9lite artificial sovi\u00e9tico lanzado o 12 de xu\u00f1o de 1970 mediante un foguete Kosmos 2I desde Kapustin Yar.\nCaracter\u00edsticas.\nKosmos 347 foi o trix\u00e9simo terceiro membro da serie de sat\u00e9lites DS-P1-Yu e o trix\u00e9simo lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 347 foi inxectado nunha \u00f3rbita inicial de 2073\u00a0km de apoxeo e 223\u00a0km de perixeo, cunha inclinaci\u00f3n orbital de 48,4 graos e un per\u00edodo de 89,8 minutos. Reentrou na atmosfera o 7 de novembro de 1971."}
{"id": "218521", "revid": "4817", "url": "https://gl.wikipedia.org/wiki?curid=218521", "title": "Cosmos 347", "text": ""}
{"id": "218522", "revid": "23204", "url": "https://gl.wikipedia.org/wiki?curid=218522", "title": "D\u00e9catlon", "text": "O D\u00e9catlon \u00e9 unha competici\u00f3n de atletismo composta por dez probas, que se disputan en dous d\u00edas. Nos Xogos Ol\u00edmpicos, \u00e9 exclusivamente practicada por homes, figurando por primeira vez no programa en 1904, mentres que as mulleres compiten en h\u00e9ptatlon. Consta das seguintes probas:\nEntre proba e proba haber\u00e1, cando sexa pos\u00edbel, un intervalo de media hora, e dez horas entre a \u00faltima proba do primeiro d\u00eda e a primeira do segundo.\nO atleta que non intente tomar unha sa\u00edda ou facer unha tentativa en concursos non poder\u00e1 continuar, consider\u00e1ndose que abandona a competici\u00f3n.\nOs competidores reciben puntos pola s\u00faa actuaci\u00f3n en cada unha das probas, de acordo cunha t\u00e1boa elaborada pola Asociaci\u00f3n Internacional de Federaci\u00f3ns de Atletismo (IAAF) e que periodicamente se modifica, para adaptala \u00e1 evoluci\u00f3n dos r\u00e9cords mundiais.\nHistoria.\nO d\u00e9catlon ten a s\u00faa orixe no p\u00e9ntatlon dos Xogos Ol\u00edmpicos da Antig\u00fcidade, introducido nos Xogos do 708 a.C., e foi reintroducido no programa ol\u00edmpico das Olimp\u00edadas Modernas de 1904 celebradas en Saint Louis, onde competiron sete atletas en representaci\u00f3n de Gran Breta\u00f1a e dos Estados Unidos.\nEstivo ausente na seguinte edici\u00f3n, Londres 1908, e volveu nos Xogos Ol\u00edmpicos de 1912, en Estocolmo, onde se disputou coa actual configuraci\u00f3n, sendo vencedor o americano Jim Thorpe, que mereceu do Rei Gustavo V de Suecia o cualificativo de \"maior atleta do mundo\", como dende aquela se co\u00f1ece aos ga\u00f1adores desta competici\u00f3n.\nSistema de puntos.\nA t\u00e1boa de puntos IAAF 2001 emprega a seguinte f\u00f3rmula:\nA, B e C son par\u00e1metros que var\u00edan dependendo da disciplina, como reflicte a seguinte t\u00e1boa, mentres que P \u00e9 a marca obtida polo atleta, medida en segundos (eventos de pista), metros (lanzamentos), ou cent\u00edmetros (saltos)."}
{"id": "218523", "revid": "111586", "url": "https://gl.wikipedia.org/wiki?curid=218523", "title": "Clans escoceses", "text": "Os clans escoceses son un estamento social escoc\u00e9s identitario e estruturado, cuxa autoridade m\u00e1xima en cuesti\u00f3ns de her\u00e1ldica \u00e9 a figura do \"Lord Le\u00f3n Rei de Armas\", un dos \"Grandes Oficiais de Estado\" de Escocia. \nS\u00edmbolos.\nCada clan ten o seu propio patr\u00f3n de tart\u00e1n, de forma xeral dende o s\u00e9culo XIX, e os seus membros poden empregar saias, capas, cintas, gravatas, panos e outros artigos de roupa feitos do tart\u00e1n, que supo\u00f1en un s\u00edmbolo de pertenza.\nTipos.\nHai clans con xefes e clans sen xefes (arm\u00edxeros ou armigerous), un destes \u00faltimos \u00e9 o clan Armstrong. En 1972, Neil Armstrong visitou a localidade de Langholm en Escocia, sede tradicional do clan Armstrong. Armstrong levou un anaco de tart\u00e1n dese clan na primeira viaxe do home \u00e1 l\u00faa. "}
{"id": "218524", "revid": "23204", "url": "https://gl.wikipedia.org/wiki?curid=218524", "title": "Clan escoc\u00e9s", "text": ""}
{"id": "218526", "revid": "32797", "url": "https://gl.wikipedia.org/wiki?curid=218526", "title": "Kosmos 351", "text": "Kosmos 351 (\u041a\u043e\u0441\u043c\u043e\u0441 351 en ruso), tam\u00e9n denominado DS-P1-Yu N\u00ba 34, foi un sat\u00e9lite artificial sovi\u00e9tico lanzado o 27 de xu\u00f1o de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 351 foi o trix\u00e9simo cuarto membro da serie de sat\u00e9lites DS-P1-Yu e o trix\u00e9simo primeiro lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 351 foi inxectado nunha \u00f3rbita inicial de 494\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 13 de outubro de 1970."}
{"id": "218527", "revid": "4817", "url": "https://gl.wikipedia.org/wiki?curid=218527", "title": "Cosmos 351", "text": ""}
{"id": "218528", "revid": "65337", "url": "https://gl.wikipedia.org/wiki?curid=218528", "title": "Gran Premio do Reino Unido de 1953", "text": "O Gran Premio do Reino Unido de 1953 foi unha carreira de automobilismo de F\u00f3rmula Dous, celebrada o 18 de xullo de 1953 no circu\u00edto de Silverstone, Silverstone, Inglaterra. Foi a sexta carreira da tempada de F\u00f3rmula Un de , disputouse baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente."}
{"id": "218529", "revid": "32797", "url": "https://gl.wikipedia.org/wiki?curid=218529", "title": "Kosmos 357", "text": "Kosmos 357 (\u041a\u043e\u0441\u043c\u043e\u0441 357 en ruso), tam\u00e9n denominado DS-P1-Yu N\u00ba 35, foi un sat\u00e9lite artificial sovi\u00e9tico lanzado o 19 de agosto de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 357 foi o trix\u00e9simo quinto membro da serie de sat\u00e9lites DS-P1-Yu e o trix\u00e9simo segundo lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 357 foi inxectado nunha \u00f3rbita inicial de 476\u00a0km de apoxeo e 272\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 24 de novembro de 1970."}
{"id": "218530", "revid": "4817", "url": "https://gl.wikipedia.org/wiki?curid=218530", "title": "Cosmos 357", "text": ""}
{"id": "218534", "revid": "98629", "url": "https://gl.wikipedia.org/wiki?curid=218534", "title": "Gran Premio de Alema\u00f1a de 1953", "text": "O Gran Premio de Alema\u00f1a de 1953 foi unha carreira de automobilismo de F\u00f3rmula D\u00faas, celebrada o 2 de agosto de 1953 no circu\u00edto de N\u00fcrburgring Nordschleife. Foi a s\u00e9tima carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente. Esta carreira tivo o maior n\u00famero de coches na grella de sa\u00edda na historia das carreiras do Campionato do Mundo de Pilotos, con 34 participantes."}
{"id": "218535", "revid": "23204", "url": "https://gl.wikipedia.org/wiki?curid=218535", "title": "M\u00e9av N\u00ed Mhaolchatha", "text": "M\u00e9av N\u00ed Mhaolchatha, nada en Donnybrook (Condado de Dubl\u00edn), \u00e9 unha cantante irlandesa especialista na m\u00fasica tradicional do seu pa\u00eds. \u00c9 principalmente co\u00f1ecida por ter sido unha das cantantes orixinais da agrupaci\u00f3n Celtic Woman."}
{"id": "218537", "revid": "98629", "url": "https://gl.wikipedia.org/wiki?curid=218537", "title": "Gran Premio de Su\u00edza de 1953", "text": "O Gran Premio de Su\u00edza de 1953 foi unha carreira de F\u00f3rmula D\u00faas, celebrada o 23 de agosto de 1953 en Su\u00edza. Esta carreira foi a oitava carreira do Campionato do Mundo de Pilotos de , que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente.\nCoa vitoria nesta carreira, o piloto de Ferrari Alberto Ascari ga\u00f1ou o seu segundo campionato de pilotos seguido, os seus compa\u00f1eiros de equipo Nino Farina e Mike Hawthorn, e o piloto de Maserati Juan Manuel Fangio (quen non puido puntuar), non puideron acadar \u00e1 puntuaci\u00f3n total de Ascari."}
{"id": "218538", "revid": "32797", "url": "https://gl.wikipedia.org/wiki?curid=218538", "title": "Kosmos 369", "text": "Kosmos 369 (\u041a\u043e\u0441\u043c\u043e\u0441 369 en ruso), tam\u00e9n denominado DS-P1-Yu N\u00ba 36, foi un sat\u00e9lite artificial sovi\u00e9tico lanzado o 8 de outubro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 369 foi o trix\u00e9simo sexto membro da serie de sat\u00e9lites DS-P1-Yu e o trix\u00e9simo segundo lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 369 foi inxectado nunha \u00f3rbita inicial de 534\u00a0km de apoxeo e 278\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 22 de xaneiro de 1971."}
{"id": "218539", "revid": "4817", "url": "https://gl.wikipedia.org/wiki?curid=218539", "title": "Cosmos 369", "text": ""}
{"id": "218541", "revid": "98629", "url": "https://gl.wikipedia.org/wiki?curid=218541", "title": "Gran Premio de Italia de 1953", "text": "O Gran Premio de Italia de 1953 foi unha carreira de automobilismo de F\u00f3rmula D\u00faas, celebrada o 13 de setembro de 1953 no circu\u00edto de Monza. Foi a novena carreira da tempada de F\u00f3rmula Un de que se disputou baixo as regras da F\u00f3rmula D\u00faas en e , en lugar da normativa da F\u00f3rmula Un usada normalmente."}
{"id": "218545", "revid": "5863", "url": "https://gl.wikipedia.org/wiki?curid=218545", "title": "Copa Gagarin", "text": "A Copa Gagarin (en ruso \u041a\u0443\u0431\u043e\u043a \u0413\u0430\u0433\u0430\u0440\u0438\u043d\u0430, Kubok Gagarina) \u00e9 o trofeo outorgado ao equipo campi\u00f3n dos playoffs da Kontinental Hockey League (KHL), recibindo o seu nome en honor ao cosmonauta Iuri Gagarin, o primeiro humano que viaxou ao espazo. A Copa, supostamente, foi nomeada en honor a Gagarin porque o \u00faltimo partido posible da tempada inaugural da KHL deb\u00eda ter lugar o 12 de abril, o aniversario do voo de Gagarin.\nLogo do final da liga regular da KHL, dezaseis equipos participan nos \"playoffs\". Os oitavos e os cuartos de final xog\u00e1ronse ao mellor de cinco partidos na tempada inaugural, mentres que as semifinais e a final ao mellor de sete. O sistema de conferencias creouse na segunda tempada co formato de eliminatorias ao mellor de cinco partidos dende os cuartos de final de conferencia ata as semifinais, mentres que as finais de conferencia e a final da Copa Gagarin foron ao mellor de sete partidos, recibindo o ga\u00f1ador a Copa Gagarin.\nA Copa Gagarin pesa 18\u00a0kg, sendo m\u00e1is pesada que a Stanley Cup da NHL..\nHistoria do nome.\nSegundo o comisionado da liga Alexander Medvedev, a copa foi bautizada en honor a Gagarin porque os cidad\u00e1ns rusos asocian o seu nome \u00e1 consecuci\u00f3n de grandes logros, e o propio home converteuse nun s\u00edmbolo da naci\u00f3n. Ademais, segundo os fundadores da KHL, o seu ascenso ao espazo \u00e9 unha met\u00e1fora do avance sovi\u00e9tico contempor\u00e1neo en h\u00f3ckey sobre xeo.\nOutro candidato para que a copa recibira o seu nome foi a lenda do h\u00f3ckey sobre xeo sovi\u00e9tico Anatoli Tarasov, considerado \"o pai do h\u00f3ckey sovi\u00e9tico\". Posteriormente decidiuse que unha das catro divisi\u00f3ns levara o seu nome."}
{"id": "218546", "revid": "92340", "url": "https://gl.wikipedia.org/wiki?curid=218546", "title": "Gwgon Brydydd", "text": "Gwgon Brydydd (fl. sobre 1200-1220) foi un dos poetas cortes\u00e1ns galeses e cantou a principios do s\u00e9culo XIII.\nTraxectoria.\nNada se co\u00f1ece sobre Gwgion f\u00f3ra do testemu\u00f1o que consta no \u00fanico poema da s\u00faa obra que se conserva, que \u00e9 unha loanza de Llywelyn ab Iorwerth (Llywelyn Fawr). O estudoso J. Lloyd-Jones suxiriu que ser\u00eda o pai de Einion ap Gwgon, outro Poeta dos Pr\u00edncipes que cantou a Llywelyn Fawr. O alcume \"prydydd\" demostra que Gwgon gozaba dun alto status no sistema b\u00e1rdico e que era un poeta cortes\u00e1n reco\u00f1ecido.\nA s\u00faa obra.\nO \u00fanico poema de Gwgon est\u00e1 nun manuscrito que data de mediados do s\u00e9culo XVI pero que prov\u00e9n dun(s) manuscrito(s) perdido(s) anterior(es). O poema \u00e9 unha loanza a Llywelyn como l\u00edder militar, en forma de cinco \"englynion Unodl Union\" regulares. A \u00fanica referencia espec\u00edfica \u00e9 a do ataque de Llywelyn contra Llangollen; isto suxire unha dataci\u00f3n do poema no per\u00edodo 1211-1214 cando houbo un enfrontamento entre Llywelyn e Madog ap Gruffudd, pr\u00edncipe de Powys Fadog."}
{"id": "218547", "revid": "23204", "url": "https://gl.wikipedia.org/wiki?curid=218547", "title": "Clan Campbell", "text": "O Clan Campbell (en ) \u00e9 un clan escoc\u00e9s das Highlands. Historicamente un dos maiores, m\u00e1is poderosos e exitosos clans das Terras Altas, as s\u00faas terras estaban en Argyll e o xefe do clan converteuse en Conde e despois Duque de Argyll.\nHistoria.\nOrixe.\nO m\u00e1is antigo testemu\u00f1o dun Campbell \u00e9 Gilleasbaig de Menstrie (floruit 1260s), pai de Cailean M\u00f3r, de quen se pensa que os xefes do clan tomaron o seu t\u00edtulo \"MacCailean M\u00f3r\". O ep\u00edteto \"kambel\" \u00e9 tomado nesa \u00e9poca. Reconstruci\u00f3ns imaxinarias deriv\u00e1rono do castel\u00e1n \"Campo Bello\", pero a orixe m\u00e1is probable \u00e9 \"caimbeul\", do irland\u00e9s ou ga\u00e9lico escoc\u00e9s, que significa \"boca torta\", para referirse a un home cuxa boca est\u00e1 inclinada cara a un lado.\nEn canto \u00f3s antergos do Clan Campbell, hai boas evidencia de que te\u00f1en parentesco cos Mac Duibne, ou quizais cos U\u00ed Duibne, e de que est\u00e1n relacionados coa figura mitol\u00f3xica ga\u00e9lica de Diarmuid Ua Duibhne. Tam\u00e9n se suxeriu que as propiedades iniciais da familia, arredor de Menstrie e Cowal, estaban relacionadas coa partici\u00f3n do Condado de Menteith en 1213, e que Gilleasbuig ben puido ser parente de Muireadhach I, conde de Menteith. As terras que rodean o Lago Awe, que m\u00e1is tarde formar\u00edan o n\u00facleo das s\u00faas posesi\u00f3ns, non o foron nos primeiros anos.\nGuerras de Independencia de Escocia.\nA familia de Colin Campbell pasou a converterse defensora firme do Rei Robert the Bruce e benefici\u00e1ronse dos seus \u00e9xitos con doaz\u00f3ns de terras, t\u00edtulos e bos casamentos. Loitaron polos Bruce contra os ingleses na Batalla de Bannockburn en 1314, durante as Guerras de independencia de Escocia. Durante o s\u00e9culo XIV, o clan Campbell ampliou as s\u00faas terras e poder. Isto debeuse \u00e1 lealdade de Sir Niall Campbell (\"Niall mac Caile\"), \u00e1 causa de Roberto I de Escocia \"(the Bruce)\" \u2013 unha lealdade que foi recompensada cun matrimonio coa irm\u00e1 de Bruce, Mary.\nA familia estaba intimamente asociada cos Bruces e Stewarts no tempo de Cailean M\u00f3r e o seu fillo Sir Niall mac Cailein. Cailean M\u00f3r morreu na batalla contra o Clan MacDougall, inimigos dos Bruce e Stewart, e Sir Niall foi un fiel aliado do Rei Robert Bruce.\nTart\u00e1ns.\nA pesar de haber f\u00e1bricas que producen tecidos baseados no tart\u00e1n Campbell, o xefe do clan reco\u00f1ece s\u00f3 catro modelos como propios:\nO sexto Duque de Argyll engadiu unha li\u00f1a branca a este tart\u00e1n para distinguirse a si mesmo como Xefe do Clan."}
{"id": "218549", "revid": "89787", "url": "https://gl.wikipedia.org/wiki?curid=218549", "title": "C\u00e9lula am\u00e1crina", "text": "As c\u00e9lulas am\u00e1crinas son un tipo de interneuronas presentes na retina do ollo. Son as responsables do 70% dos sinais de entrada que reciben as c\u00e9lulas ganglionares da retina. Ademais, as c\u00e9lulas bipolares da retina, que son as responsables doutro 30% dos sinais, est\u00e1n reguladas polas c\u00e9lulas am\u00e1crinas. As c\u00e9lulas am\u00e1crinas conectan cos ax\u00f3ns das c\u00e9lulas bipolares e coas dendritas das ganglionares, e tam\u00e9n con outras c\u00e9lulas am\u00e1crinas.\nIntroduci\u00f3n.\nAs c\u00e9lulas am\u00e1crinas funcionan na capa plexiforme interna (IPL), que \u00e9 a segunda capa sin\u00e1ptica da retina, onde as c\u00e9lulas bipolares e as ganglionares da retina establecen sinapses. Hai uns 40 tipos de c\u00e9lulas am\u00e1crinas, a maior\u00eda dos cales non te\u00f1en ax\u00f3ns. Igual que as c\u00e9lulas horizontais da retina, as c\u00e9lulas am\u00e1crinas funcionan enviando impulsos lateralmente na retina, afectando aos sinais de sa\u00edda enviados polas c\u00e9lulas bipolares, pero a s\u00faa tarefa \u00e9 a mi\u00fado m\u00e1is especializada. Cada tipo de c\u00e9lula am\u00e1crina conecta cun tipo particular de c\u00e9lula bipolar, e xeralmente usa un tipo determinado de neurotransmisor. Unha desas poboaci\u00f3ns celulares \u00e9 AII, que conecta os circu\u00edtos de c\u00e9lulas bipolares dos bast\u00f3ns cos circu\u00edtos de c\u00e9lulas bipolares dos conos. Deste modo, conecta o sinal de sa\u00edda enviado polas c\u00e9lulas bipolares dos bast\u00f3ns co sinal de entrada recibido polas c\u00e9lulas bipolares dos conos, e desde al\u00ed o sinal pode viaxar \u00e1s respectivas c\u00e9lulas ganglionares.\nClasif\u00edcanse pola amplitude do seu campo de conexi\u00f3n, pola capa do estrato da capa plexiforme interna na que est\u00e1n, e polo seu tipo de neurotransmisor. A maior\u00eda son inhibitorias e utilizan os neurotransmisores GABA ou glicina.\nFuncionalidade.\nS\u00e1bese relativamente pouco das funci\u00f3ns das c\u00e9lulas am\u00e1crinas. As c\u00e9lulas am\u00e1crinas con grandes \u00e1rbores dendr\u00edticas p\u00e9nsase que contrib\u00faen a realizar inhibici\u00f3ns por retroalimentaci\u00f3n nos niveis das c\u00e9lulas bipolares e ganglionares. Neste papel consid\u00e9ranse que suplementan a acci\u00f3n das c\u00e9lulas horizontais. As c\u00e9lulas am\u00e1crinas env\u00edan moitos m\u00e1is sinais de entrada \u00e1s c\u00e9lulas ganglionares M (magnocelulares) ca \u00e1s P (parvocelulares).\nOutras formas de c\u00e9lulas am\u00e1crinas probablemente xogan papeis modulatorios, que permiten o axuste da sensibilidade para a visi\u00f3n fot\u00f3pica (con moita luz) e escot\u00f3pica (con pouca luz). As c\u00e9lulas am\u00e1crinas AII (tam\u00e9n chamadas c\u00e9lulas am\u00e1crinas dos bast\u00f3ns) son mediadoras de sinais chegados desde os bast\u00f3ns en condici\u00f3ns escot\u00f3picas.\nOrganizaci\u00f3n.\nAs c\u00e9lulas am\u00e1crinas e outras interneuronas da retina \u00e9 menos probable que se encontren preto doutras c\u00e9lulas do mesmo subtipo do que se esperar\u00eda por pura casualidade, polo que se orixinan \"zonas de exclusi\u00f3n\" que as separan. Estas disposici\u00f3ns en mosaico proporcionan un mecanismo para distribu\u00edr cada tipo celular de forma uniforme pola retina, asegurando que todas as partes do campo visual te\u00f1en acceso a un conxunto completo de elementos procesadores. Na retina do rato as prote\u00ednas transmembrana MEGF10 e MEGF11 te\u00f1en papeis cr\u00edticos na formaci\u00f3n de mosaicos polas c\u00e9lulas am\u00e1crinas \"starburst\" e as c\u00e9lulas horizontais."}
{"id": "218550", "revid": "22570", "url": "https://gl.wikipedia.org/wiki?curid=218550", "title": "Gran Premio da Arxentina de 1954", "text": "O Gran Premio da Arxentina de 1954 foi unha carreira de automobilismo de F\u00f3rmula Un, celebrada o 17 de xaneiro de 1954 no circu\u00edto de Aut\u00f3dromo 17 de Octubre. Foi a primeira carreira da tempada de ."}
{"id": "218552", "revid": "89787", "url": "https://gl.wikipedia.org/wiki?curid=218552", "title": "Florencio Pol Ramos", "text": "Florencio Pol Ramos Espa\u00f1a, nado en 1824 e finado na Coru\u00f1a o 3 de xu\u00f1o de 1902, foi un notario e te\u00f3sofo galego.\nTraxectoria.\nFoi notario e escrib\u00e1n en Ordes dende 1852, onde financiou e promoveu a construci\u00f3n dun cemiterio civil gratu\u00edto. Coa chegada da I Rep\u00fablica (1873), participou na constituci\u00f3n dun comit\u00e9 federal en Ordes. En 1888 viaxou a Barcelona para apoiar a Romero Robledo. Dende 1885 aplicou curas magn\u00e9ticas a miles de pacientes. Publicou artigos en \"Brisas y Tormentas\" e na revista esot\u00e9rica \"Sophia\", \u00f3rgano oficial da Sociedad Teos\u00f3fica. Entre 1873 e 1891 foi Presidente de Grupo desta sociedade. Publicou artigos de opini\u00f3n sobre fen\u00f3menos paranormais acontecidos en Espa\u00f1a e Galicia. Foi tam\u00e9n un estudoso da Biblia.\nVida persoal.\nCasou con Francisca Caama\u00f1o Quiroga e foi pai de Sof\u00eda, Julio e Carlos Pol Caama\u00f1o."}
{"id": "218553", "revid": "1131", "url": "https://gl.wikipedia.org/wiki?curid=218553", "title": "Alento (1934)", "text": "Alento foi unha revista de contido totalmente redactado en lingua galega, editada en Santiago de Compostela de 1934 a 1935.\nHistoria e caracter\u00edsticas.\nSubtitulada \"Bolet\u00edn de Estudos Pol\u00edtecos\", apareceu en setembro de 1934 cos seus dous primeiros n\u00fameros correspondentes a xullo e agosto editados nun s\u00f3 caderno. Dirixida por \u00c1lvaro das Casas, foi defensora das ideas nacionalistas. Entre os seus colaboradores figuraron Vicente Risco, Xoh\u00e1n Bra\u00f1as, Paulino Pedret, Francisco Fern\u00e1ndez del Riego, Lu\u00eds Seoane, Ram\u00f3n Villar Ponte, Aquilino Iglesia Alvari\u00f1o, Augusto Mar\u00eda Casas e Lu\u00eds Manteiga. Publicou artigos sobre arte galega, teor\u00eda literaria, ensaio e sobre o concepto do nacionalismo. Cesou a s\u00faa publicaci\u00f3n en xu\u00f1o de 1935, ao recoller nun s\u00f3 n\u00famero os bolet\u00edns 10, 11 e 12."}
{"id": "218554", "revid": "22570", "url": "https://gl.wikipedia.org/wiki?curid=218554", "title": "500 Millas de Indianapolis de 1954", "text": "As 500 Millas de Indian\u00e1polis de 1954 foi unha carreira de automobilismo de F\u00f3rmula Un, celebrada o 31 de maio de 1954 no Circu\u00edto de Indianapolis. Foi a segunda carreira da tempada de ."}
{"id": "218555", "revid": "1888", "url": "https://gl.wikipedia.org/wiki?curid=218555", "title": "Augusto Mar\u00eda Casas", "text": ""}
{"id": "218556", "revid": "1888", "url": "https://gl.wikipedia.org/wiki?curid=218556", "title": "Denys Fern\u00e1ndez", "text": ""}
{"id": "218557", "revid": "5863", "url": "https://gl.wikipedia.org/wiki?curid=218557", "title": "Gonzalo Bra\u00f1as", "text": "O nome de Gonzalo Bra\u00f1as pode referirse a:"}
{"id": "218558", "revid": "89787", "url": "https://gl.wikipedia.org/wiki?curid=218558", "title": "Circu\u00edto integrado", "text": "Un circu\u00edto integrado (CI), tam\u00e9n co\u00f1ecido como chip ou microchip, \u00e9 unha pastilla pequena de material semicondutor, dalg\u00fans mil\u00edmetros cadrados de \u00e1rea, sobre a que se fabrican circu\u00edtos electr\u00f3nicos xeralmente mediante fotolitograf\u00eda e que est\u00e1 protexida dentro dun encapsulado de pl\u00e1stico ou cer\u00e1mica. O encapsulado pos\u00fae condutores met\u00e1licos apropiados para facer conexi\u00f3n entre a pastilla e un circu\u00edto impreso.\nIntroduci\u00f3n.\nEn abril de 1949, o enxe\u00f1eiro alem\u00e1n Werner Jacobi (Siemens AG) completa a primeira solicitude de patente para circu\u00edtos integrados con dispositivos amplificadores de semicondutores. Jacobi realizou unha t\u00edpica aplicaci\u00f3n industrial para a s\u00faa patente, a cal non foi rexistrada.\nM\u00e1is tarde, a integraci\u00f3n de circu\u00edtos foi conceptualizada polo cient\u00edfico de radares Geoffrey W.A. Dummer (1909-2002), que estaba traballando para a do Ministerio de Defensa Brit\u00e1nico, a finais da d\u00e9cada de 1940 e principios da d\u00e9cada de 1950.\nO primeiro circu\u00edto integrado foi desenvolvido en 1959 polo enxe\u00f1eiro Jack Kilby (1923-2005) poucos meses logo de ser contratado pola firma Texas Instruments. Trat\u00e1base dun dispositivo de xermanio que integraba seis transistores nunha mesma base semicondutora para formar un oscilador de rotaci\u00f3n de fase.\nNo ano 2000 Kilby foi galardoado co Premio Nobel de F\u00edsica pola enorme contribuci\u00f3n do seu invento ao desenvolvemento da tecnolox\u00eda.\nAo mesmo tempo que Jack Kilby, pero de forma independente, Robert Noyce desenvolveu o seu propio circu\u00edto integrado, que patentou uns seis meses despois. Ademais resolveu alg\u00fans problemas pr\u00e1cticos que posu\u00eda o circu\u00edto de Kilby, como o da interconexi\u00f3n de todos os compo\u00f1entes; ao simplificar a esctructura do chip mediante a adici\u00f3n do metal nunha capa final e a eliminaci\u00f3n dalgunhas das conexi\u00f3ns, o circu\u00edto integrado f\u00edxose m\u00e1is adecuado para a produci\u00f3n en masa. Ademais de ser un dos pioneiros do circu\u00edto integrado, Robert Noyce tam\u00e9n foi un dos co-fundadores de Intel, un dos maiores fabricantes de circu\u00edtos integrados do mundo.\nOs circu\u00edtos integrados at\u00f3panse en todos os aparellos electr\u00f3nicos modernos, como autom\u00f3biles, televisores, reprodutores de CD, reprodutores de MP3, tel\u00e9fonos m\u00f3biles, computadoras etc.\nO desenvolvemento dos circu\u00edtos integrados foi posible grazas a descubrimentos experimentais que demostraron que os semiconductores poden realizar algunhas das funci\u00f3ns das v\u00e1lvulas de baleiro.\nA integraci\u00f3n de grandes cantidades de diminutos transistores en pequenos chips foi un enorme avance sobre a ensamblaxe manual dos tubos de baleiro (v\u00e1lvulas) e na fabricaci\u00f3n de circu\u00edtos electr\u00f3nicos utilizando compo\u00f1entes discretos.\nA capacidade de produci\u00f3n masiva de circu\u00edtos integrados, a s\u00faa confiabilidade e a facilidade de agregarlles complexidade, levou \u00e1 s\u00faa estandarizaci\u00f3n, substitu\u00edndo dese\u00f1os que utilizaban transistores discretos, e que pronto deixaron obsoletas \u00e1s v\u00e1lvulas ou tubos de baleiro.\nSon tres as vantaxes m\u00e1is importantes que te\u00f1en os circu\u00edtos integrados sobre os circu\u00edtos electr\u00f3nicos constru\u00eddos con compo\u00f1entes discretos: o seu menor custo; a s\u00faa maior eficiencia enerx\u00e9tica e o seu reducido tama\u00f1o. O baixo custo \u00e9 debido a que os CI son fabricados sendo impresos como unha soa peza por fotolitograf\u00eda a partir dunha oblea, xeralmente de silicio, permitindo a produci\u00f3n en cadea de grandes cantidades, cunha moi baixa taxa de defectos. A elevada eficiencia d\u00e9bese a que, dada a miniaturizaci\u00f3n de todos os seus compo\u00f1entes, o consumo de enerx\u00eda \u00e9 considerablemente menor, a iguais condici\u00f3ns de funcionamento que un hom\u00f3logo fabricado con compo\u00f1entes discretos. Finalmente, o m\u00e1is notable atributo, \u00e9 o seu reducido tama\u00f1o en relaci\u00f3n aos circu\u00edtos discretos; para ilustrar isto: un circu\u00edto integrado pode conter desde miles ata varios mill\u00f3ns de transistores nuns poucos cent\u00edmetros cadrados.\nAvances nos circu\u00edtos integrados.\nOs avances que fixeron posible o circu\u00edto integrado foron, fundamentalmente, os desenvolvementos na fabricaci\u00f3n de dispositivos semiconductores a mediados do s\u00e9culo XX e os descubrimentos experimentais que mostraron que estes dispositivos pod\u00edan substitu\u00edr as funci\u00f3ns das v\u00e1lvulas ou tubos de baleiro, que se volveron rapidamente obsoletos ao non poder competir co pequeno tama\u00f1o, o consumo de enerx\u00eda moderado, os tempos de conmutaci\u00f3n m\u00ednimos, a confiabilidade, a capacidade de produci\u00f3n en masa e a versatilidade dos CI.\nEntre os circu\u00edtos integrados m\u00e1is complexos e avanzados at\u00f3panse os microprocesadores, que controlan numerosos aparellos, desde computadoras ata tel\u00e9fonos m\u00f3biles e fornos microondas. Os chips de memorias dixitais son outra familia de circu\u00edtos integrados, de importancia crucial para a moderna sociedade da informaci\u00f3n. Mentres que o custo de dese\u00f1ar e desenvolver un circu\u00edto integrado complexo \u00e9 bastante alto, cando se reparte entre mill\u00f3ns de unidades de produci\u00f3n, o custo individual dos Cis polo xeral red\u00facese ao m\u00ednimo. A eficiencia dos CI \u00e9 alta debido a que o pequeno tama\u00f1o dos chips permite curtas conexi\u00f3ns que posibilitan a utilizaci\u00f3n de l\u00f3xica de baixo consumo (como \u00e9 o caso de CMOS), e con altas velocidades de conmutaci\u00f3n.\nA medida que transcorren os anos, os circu\u00edtos integrados van evolucionando: fabr\u00edcanse en tama\u00f1os cada vez m\u00e1is pequenos, con mellores caracter\u00edsticas e prestaci\u00f3ns, melloran a s\u00faa eficiencia e a s\u00faa eficacia, e perm\u00edtese as\u00ed que maior cantidade de elementos sexan empaquetados (integrados) nun mesmo chip (v\u00e9xase a lei de Moore). \u00c1 vez que o tama\u00f1o red\u00facese, outras calidades tam\u00e9n melloran (o custo e o consumo de enerx\u00eda dimin\u00faen, \u00e1 vez que aumenta o rendemento). A\u00ednda que estas ganancias son aparentemente para o usuario final, existe unha feroz competencia entre os fabricantes para utilizar xeometr\u00edas cada vez m\u00e1is delgadas. Este proceso, e o esperado para os pr\u00f3ximos anos, est\u00e1 moi ben descrito pola International Technology Roadmap for Semiconductors.\nPopularidade.\nS\u00f3 ha trascurrido medio s\u00e9culo desde que se iniciou o seu desenvolvemento e os circu\u00edtos integrados volv\u00e9ronse case omnipresentes. Computadoras, tel\u00e9fonos m\u00f3biles e outras aplicaci\u00f3ns dixitais son agora partes das sociedades modernas. A inform\u00e1tica, as comunicaci\u00f3ns, a manufactura e os sistemas de transporte, inclu\u00edndo Internet, todos dependen da existencia dos circu\u00edtos integrados. De feito, moitos estudosos pensan que a revoluci\u00f3n dixital causada polos circu\u00edtos integrados \u00e9 un dos sucesos m\u00e1is significativos da historia da humanidade.\nTipos.\nExisten polo menos tres tipos de circu\u00edtos integrados:\nClasificaci\u00f3n.\nAtendendo ao nivel de integraci\u00f3n -n\u00famero de compo\u00f1entes- os circu\u00edtos integrados p\u00f3dense clasificar en:\nEn canto \u00e1s funci\u00f3ns integradas, os circu\u00edtos clasif\u00edcanse en dous grandes grupos:\nAlg\u00fans son dese\u00f1ados e fabricados para cumprir unha funci\u00f3n espec\u00edfica dentro dun sistema maior e m\u00e1is complexo.\nEn xeral, a fabricaci\u00f3n dos CI \u00e9 complexa xa que te\u00f1en unha alta integraci\u00f3n de compo\u00f1entes nun espazo moi reducido, de forma que chegan a ser microsc\u00f3picos. Con todo, permiten grandes simplificaci\u00f3ns con respecto os antigos circu\u00edtos, ademais dunha montaxe m\u00e1is eficaz e r\u00e1pida.\nLimitaci\u00f3ns dos circu\u00edtos integrados.\nExisten certos l\u00edmites f\u00edsicos e econ\u00f3micos ao desenvolvemento dos circu\u00edtos integrados. Basicamente, son barreiras que se van afastando ao mellorar a tecnolox\u00eda, pero estes non desaparecen. As principais son:\nDisipaci\u00f3n de potencia.\nOs circu\u00edtos el\u00e9ctricos disipan potencia. Cando o n\u00famero de compo\u00f1entes integrados nun volume dado crece, as esixencias en canto a disipaci\u00f3n desta potencia, tam\u00e9n crecen, quentando o substrato e degradando o comportamento do dispositivo. Ademais, en moitos casos \u00e9 un sistema de realimentaci\u00f3n positiva, de modo que canto maior sexa a temperatura, m\u00e1is corrente conducen, fen\u00f3meno que se adoita chamar \"embalamento t\u00e9rmico\" e, que se non se evita, chega a destru\u00edr o dispositivo. Os amplificadores de son e os reguladores de tensi\u00f3n son proclives a este fen\u00f3meno, polo que adoitan incorporar protecci\u00f3ns t\u00e9rmicas.\nOs circu\u00edtos de potencia, evidentemente, son os que m\u00e1is enerx\u00eda deben disipar. Para iso a s\u00faa c\u00e1psula cont\u00e9n partes met\u00e1licas, en contacto coa parte inferior do chip, que serven de conduto t\u00e9rmico para transferir a calor do chip ao disipador ou ao ambiente. A reduci\u00f3n de resistividade t\u00e9rmica deste conduto, as\u00ed como das novas c\u00e1psulas de compostos de silicona, permiten maiores disipaci\u00f3ns con c\u00e1psulas m\u00e1is pequenas.\nOs circu\u00edtos dixitais resolven o problema reducindo a tensi\u00f3n de alimentaci\u00f3n e utilizando tecnolox\u00edas de baixo consumo, como CMOS. A\u00ednda as\u00ed nos circu\u00edtos con m\u00e1is densidade de integraci\u00f3n e elevadas velocidades, a disipaci\u00f3n \u00e9 un dos maiores problemas, cheg\u00e1ndose a utilizar experimentalmente certos tipos de criostatos. Precisamente a alta resistividade t\u00e9rmica do arseniuro de galio \u00e9 o seu tal\u00f3n de Aquiles para realizar circu\u00edtos dixitais con el.\nCapacidades e autoinduci\u00f3ns parasitas.\nEste efecto ref\u00edrese principalmente \u00e1s conexi\u00f3ns el\u00e9ctricas entre o chip, a c\u00e1psula e o circu\u00edto onde vai montada, limitando a s\u00faa frecuencia de funcionamento. Con pastillas m\u00e1is pequenas red\u00facese a capacidade e a autoinduci\u00f3n delas. Nos circu\u00edtos dixitais excitadores de buses, xeradores de reloxo etc, \u00e9 importante manter a impedancia das li\u00f1as e, a\u00ednda m\u00e1is, nos circu\u00edtos de radio e de microondas.\nL\u00edmites nos compo\u00f1entes.\nOs compo\u00f1entes dispo\u00f1ibles para integrar te\u00f1en certas limitaci\u00f3ns, que difiren das das s\u00faas contrapartidas discretas.\nDensidade de integraci\u00f3n.\nDurante o proceso de fabricaci\u00f3n dos circu\u00edtos integrados vanse acumulando os defectos, de modo que certo n\u00famero de compo\u00f1entes do circu\u00edto final non funcionan correctamente. Cando o chip integra un n\u00famero maior de compo\u00f1entes, estes compo\u00f1entes defectuosos dimin\u00faen a proporci\u00f3n de chips funcionais. \u00c9 por iso que en circu\u00edtos de memorias, por exemplo, onde existen mill\u00f3ns de transistores, fabr\u00edcanse m\u00e1is dos necesarios, de maneira que se pode variar a interconexi\u00f3n final para obter a organizaci\u00f3n dexesada."}
{"id": "218559", "revid": "75439", "url": "https://gl.wikipedia.org/wiki?curid=218559", "title": "Gonzalo Bra\u00f1as S\u00e1nchez-Boado", "text": "Gonzalo Bra\u00f1as S\u00e1nchez-Boado, nado na Coru\u00f1a en 1840 e finado na mesma cidade o 17 de xu\u00f1o de 1903, foi un xornalista e escritor galego.\nTraxectoria.\nFillo do primeiro matrimonio de Vicente Mar\u00eda Bra\u00f1as Valseca (o pai de Alfredo Bra\u00f1as). Farmac\u00e9utico. Dirixiu \"La Ilustraci\u00f3n de La Coru\u00f1a\" e en 1862 fundou, xunto a Ezequiel Fern\u00e1ndez Miranda, o xornal \"El Avisador\" (que despois pasou a chamarse \"El Anunciador\"). Colaborou en \"La Uni\u00f3n Gallega\".\nVida persoal.\nCasou con Consuelo Fern\u00e1ndez Miranda e foi pai dos cient\u00edficos Gonzalo e Celia Bra\u00f1as Fern\u00e1ndez."}
{"id": "218560", "revid": "92340", "url": "https://gl.wikipedia.org/wiki?curid=218560", "title": "Gwernen ap Clyddno", "text": "Gwernen ap Clyddno (fl. no s\u00e9culo XII ou XIII) foi un poeta cortes\u00e1n gal\u00e9s.\nTraxectoria.\nGwernen \u00e9 un dos menos co\u00f1ecidos dos Gogynfeirdd. Non se sabe nada en absoluto sobre el. Non hai referencia ningunha non sendo o seu nome. O nome mesmo de Gwernen \u00e9 moi infrecuente; hai exemplos del no \"Libro de Llandaf\" (en forma de \"Gwerngen\").\nA s\u00faa obra.\nS\u00f3 se conservan tres \"englynion Unodl Union\" da obra de Gwernen, que son parte dunha cadea m\u00e1is longa que se perdeu. O texto est\u00e1 no manuscrito Hendregadredd e noutros seis m\u00e1is tard\u00edos. O tema do poema \u00e9 o Destino do home, que fala sobre un guerreiro an\u00f3nimo que non regresou dunha expedici\u00f3n militar."}
{"id": "218561", "revid": "1888", "url": "https://gl.wikipedia.org/wiki?curid=218561", "title": "La Uni\u00f3n Gallega", "text": "La Uni\u00f3n Gallega foi un peri\u00f3dico editado en Montevideo entre 1881 e 1892.\nHistoria e caracter\u00edsticas.\nApareceu o 18 de agosto de 1881. De periodicidade variable (semanal, bisemanal, trimestral ou diaria) tentou promover \"la uni\u00f3n y fraternidad de la colonia gallega\" no Uruguai. Fundado por Jos\u00e9 F. Agrasar e Ram\u00f3n Cerdeiras, estaba dirixido por Ram\u00f3n Cerdeiras e Ram\u00f3n Garc\u00eda Vicetto. No seu primeiro n\u00famero declaraba:\nA s\u00faa primeira etapa rematou en xaneiro de 1889.\nEn xaneiro de 1892 inaugurou a segunda etapa, na que sa\u00edu case diariamente. O seu director foi C\u00e9sar Cisneros Luces. Inclu\u00edu colaboraci\u00f3ns literarias dos autores do Rexurdimento, moitas delas en follet\u00edns. Cesou a s\u00faa publicaci\u00f3n o 12 de xu\u00f1o de 1892."}
{"id": "218562", "revid": "1888", "url": "https://gl.wikipedia.org/wiki?curid=218562", "title": "Uni\u00f3n Gallega", "text": "Uni\u00f3n Gallega foi o nome de d\u00faas publicaci\u00f3ns:"}
{"id": "218563", "revid": "56817", "url": "https://gl.wikipedia.org/wiki?curid=218563", "title": "Uni\u00f3n Gallega (A Coru\u00f1a)", "text": "Uni\u00f3n Gallega foi un peri\u00f3dico editado na Coru\u00f1a entre 1894 e 1895.\nHistoria e caracter\u00edsticas.\nApareceu en setembro de 1894. Fundado por Ram\u00f3n Faginas, Juan Golpe e Salvador Golpe. Estaba dirixido por Salvador Golpe. Foi \u00f3rgano do rexionalismo galego. Cesou a s\u00faa publicaci\u00f3n en xu\u00f1o de 1895"}
{"id": "218565", "revid": "1131", "url": "https://gl.wikipedia.org/wiki?curid=218565", "title": "Gonzalo Bra\u00f1as Fern\u00e1ndez", "text": "Gonzalo Bra\u00f1as Fern\u00e1ndez, nado na Coru\u00f1a o 17 de decembro de 1866 e finado na mesma cidade o 2 de agosto de 1948, foi un f\u00edsico e inventor galego.\nTraxectoria.\nFillo de Gonzalo Bra\u00f1as S\u00e1nchez-Boado. Fixo o Bacharelato no Instituto da Coru\u00f1a. Estudou o preparatorio en Santiago de Compostela e licenciouse en Ciencias en Madrid en 1895, doutor\u00e1ndose co traballo \"Estudio de las radiaciones herzianas\". Volveu a Coru\u00f1a, onde deus clases no Instituto como substituto. Na Coru\u00f1a fundou e dirixiu o primeiro gabinete radiogr\u00e1fico e radiosc\u00f3pico da cidade (1899). Foi catedr\u00e1tico de F\u00edsica e Qu\u00edmica en Oviedo (1903) e despois na Coru\u00f1a. En 1923 pasou unha temporada en Francia, grazas a unha bolsa da Junta para Ampliaci\u00f3n de Estudios e Investigaciones Cient\u00edficas. Foi presidente da Secci\u00f3n de Ciencias do Instituto de Estudos Galegos e do Padroado de Formaci\u00f3n Profesional.\nEntre os seus inventos at\u00f3pase un aparello para a inscrici\u00f3n autom\u00e1tica das variaci\u00f3ns do magnetismo terrestre e un receptor radiotelegr\u00e1fico. Autor de varios traballos sobre radiotelefon\u00eda e magnetismo terrestre. Ingresou na Real Academia Galega o 27 de xullo de 1941.\nVida persoal.\n\u00c9 irm\u00e1n da tam\u00e9n cient\u00edfica Celia Bra\u00f1as Fern\u00e1ndez."}
{"id": "218566", "revid": "25871", "url": "https://gl.wikipedia.org/wiki?curid=218566", "title": "Trofeo Cidade de Vigo 1972", "text": "A II edici\u00f3n do Trofeo Cidade de Vigo celebrouse en Vigo entre o 18 e o 20 de agosto de 1972 en forma de torneo triangular. O campi\u00f3n foi o Celta de Vigo."}
{"id": "218567", "revid": "22570", "url": "https://gl.wikipedia.org/wiki?curid=218567", "title": "Slogan (her\u00e1ldica)", "text": " \nO slogan \u00e9 usado na her\u00e1ldica escocesa como un lema her\u00e1ldico ou lema secundario. Acostuma aparecer na parte superior do escudo de armas, a\u00ednda que \u00e1s veces aparece como un lema secundario baixo o escudo. O termo \"slogan\" data do 1513, sendo unha variante de \"slogorn\", que \u00e9 unha anglicizaci\u00f3n do ga\u00e9lico escoc\u00e9s \"sluagh-ghairm\"."}
{"id": "218568", "revid": "1131", "url": "https://gl.wikipedia.org/wiki?curid=218568", "title": "Lago Awe", "text": "O Lago Awe (ga\u00e9lico escoc\u00e9s: \"Loch Obha\") \u00e9 un gran lado situado en Argyll e Bute, Escocia. Tam\u00e9n d\u00e1 nome \u00e1 vila das s\u00faas marxes, co\u00f1ecido como Loch Awe ou Lochawe. Hai illas dentro do lago, como Innis Chonnell e Inishail.\nHistoria.\nFoi nas terras do Lago Awe e arredores onde o poderoso Clan Campbell se estableceu. En 1308, Robert the Bruce derrotou \u00f3 Clan MacDougall na Batalla do Paso de Brander, que tivo lugar \u00f3 p\u00e9 do lago."}
{"id": "218571", "revid": "23204", "url": "https://gl.wikipedia.org/wiki?curid=218571", "title": "Emblema de clan", "text": "Un Emblema de clan, tam\u00e9n chamado planta emblema, \u00e9 un s\u00edmbolo, normalmente un ramo dunha planta espec\u00edfica, que \u00e9 usado para identificar a un membro dun Clan escoc\u00e9s. Acostuman levarse nas capas e chapeus, ou prendido no ombreiro do tart\u00e1n dunha muller. Segundo a tradici\u00f3n popular, foron empregados polos clans para a identificaci\u00f3n no campo de batalla."}
{"id": "218572", "revid": "23204", "url": "https://gl.wikipedia.org/wiki?curid=218572", "title": "Planta emblema", "text": ""}
{"id": "218573", "revid": "35303", "url": "https://gl.wikipedia.org/wiki?curid=218573", "title": "Galegos nos Xogos Ol\u00edmpicos de Londres 2012", "text": ""}
{"id": "218575", "revid": "22570", "url": "https://gl.wikipedia.org/wiki?curid=218575", "title": "500 Millas de Indianapolis de 1950", "text": "As 500 Millas de Indian\u00e1polis de 1950 foi unha carreira de automobilismo de F\u00f3rmula Un, celebrada o 30 de maio de 1950 no Circu\u00edto de Indian\u00e1polis. Foi a terceira carreira da tempada de .\nA carreira foi parte da 1950 AAA National Championship Trail. A carreira tam\u00e9n foi inclu\u00edda na edici\u00f3n inaugural do Campionato do Mundo de Pilotos, e puntuou para o campionato do mundo. A carreira, con todo, non tivo ningunha participaci\u00f3n europea en 1950. Giuseppe Farina ti\u00f1a previsto inicialmente participar, pero o coche nunca chegou. As 500 Millas de Indian\u00e1polis inclu\u00edronse no calendario do Campionato do Mundo ata .\nA carreira estaba programada orixinalmente para 200 voltas, pero foi detida \u00e1s 138 voltas debido \u00e1 choiva."}
{"id": "218576", "revid": "56817", "url": "https://gl.wikipedia.org/wiki?curid=218576", "title": "Trofeo Cidade de Vigo 1973", "text": "A III edici\u00f3n do Trofeo Cidade de Vigo celebrouse en Vigo entre o 17 e o 19 de agosto de 1973 en forma de torneo triangular. O campi\u00f3n foi o Celta de Vigo."}
{"id": "218577", "revid": "22570", "url": "https://gl.wikipedia.org/wiki?curid=218577", "title": "Alberto Garc\u00eda-Alix", "text": "Alberto Garc\u00eda-Alix, nado en Le\u00f3n en 1956, \u00e9 un fot\u00f3grafo espa\u00f1ol. Foi distinguido co Premio Nacional de Fotograf\u00eda de Espa\u00f1a en 1999. Garc\u00eda-Alix expuxo por vez primeira na Galer\u00eda Buades en 1981. \u00c9 irm\u00e1n de Carlos Garc\u00eda-Alix."}
{"id": "218578", "revid": "56817", "url": "https://gl.wikipedia.org/wiki?curid=218578", "title": "El Imparcial Coru\u00f1\u00e9s", "text": "El Imparcial Coru\u00f1\u00e9s foi un peri\u00f3dico editado na Coru\u00f1a en 1886.\nTraxectoria.\nApareceu o 1 de marzo de 1886. Diario dirixido por Ezequiel Fern\u00e1ndez Miranda, entre os seus colaboradores estaba o seu fillo Eladio Fern\u00e1ndez Di\u00e9guez. De vida ef\u00e9mera, desapareceu ao pouco tempo."}
{"id": "218579", "revid": "85894", "url": "https://gl.wikipedia.org/wiki?curid=218579", "title": "Ezequiel Fern\u00e1ndez Miranda", "text": "Ezequiel Fern\u00e1ndez Miranda, finado na Coru\u00f1a o 31 de maio de 1919, foi un xornalista galego.\nTraxectoria.\nFundou con Gonzalo Bra\u00f1as S\u00e1nchez-Boado en 1863 o xornal \"El Avisador\" (que despois pasou a chamarse \"El Anunciador\"), que tam\u00e9n dirixiu. Tam\u00e9n foi director de \"El Imparcial Coru\u00f1\u00e9s\" (1886) e \"El Alcance\" (1886). O 30 de xu\u00f1o de 1878 constitu\u00edu, xunto con Manuel Bibiano Fern\u00e1ndez e Aureliano Pereira a Liga Period\u00edstica, que ti\u00f1a como obxectivo defender os intereses de Galicia e da prensa galega. Foi concelleiro conservador e c\u00f3nsul de Venezuela na Coru\u00f1a.\nVida persoal.\nFoi pai do xornalista e pol\u00edtico Eladio Fern\u00e1ndez Di\u00e9guez."}
{"id": "218580", "revid": "56817", "url": "https://gl.wikipedia.org/wiki?curid=218580", "title": "El Alcance (A Coru\u00f1a)", "text": "El Alcance foi un xornal editado na Coru\u00f1a entre 1885 e 1889.\nHistoria e caracter\u00edsticas.\nSubtitulado \"Diario pol\u00edtico y literario de la tarde\", apareceu a finais de xullo de 1885. Representaba a unha das facci\u00f3ns do Partido Conservador. Estivo dirixido por Eugenio Romo Jara a quen substitu\u00edu en 1886 Ezequiel Fern\u00e1ndez Miranda. En 1888 cambiou o seu subt\u00edtulo por \"Diario pol\u00edtico de la ma\u00f1ana, de literatura, noticias y anuncios\"."}
{"id": "218581", "revid": "25871", "url": "https://gl.wikipedia.org/wiki?curid=218581", "title": "Alfie Allen", "text": "Alfie Evan Allen, nado o 12 de setembro de 1986 en Hammersmith, Londres, \u00e9 un actor ingl\u00e9s de cinema, televisi\u00f3n e teatro.\nTraxectoria.\n\u00c9 fillo do tam\u00e9n actor e m\u00fasico Keith Allen e da produtora de cinema Alison Owen. A s\u00faa irm\u00e1 m\u00e1is vella \u00e9 a cantante Lily Allen. Allen \u00e9 principalmente co\u00f1ecido por interpretar o papel de Theon Greyjoy na serie de televisi\u00f3n da HBO \"Game of Thrones\"."}
{"id": "218582", "revid": "23204", "url": "https://gl.wikipedia.org/wiki?curid=218582", "title": "Aidan Gillen", "text": "Aidan Gillen, nado como Aidan Murphy o 24 de abril de 1968 en Dubl\u00edn, \u00e9 un actor irland\u00e9s de cinema, teatro e televisi\u00f3n. \u00c9 principalmente co\u00f1ecido polo seu traballo en series de televisi\u00f3n como \"Queer as Folk\", \"The Wire\" ou \"Game of Thrones\"."}
{"id": "218584", "revid": "89787", "url": "https://gl.wikipedia.org/wiki?curid=218584", "title": "Estadio Ol\u00edmpico de Londres", "text": "O Estadio Ol\u00edmpico de Londres \u00e9 un recinto deportivo da capital brit\u00e1nica, sito no barrio de Stratford. A s\u00faa construci\u00f3n comezou o 22 de maio de 2008 e foi inaugurado o 5 de maio de 2012. O estadio naceu coa misi\u00f3n de ser a sede principal dos Xogos Ol\u00edmpicos e Paral\u00edmpicos de Londres 2012, acollendo as probas de atletismo, as\u00ed como as cerimonias de apertura e clausura.\nTralos eventos ol\u00edmpicos, o estadio sufrir\u00e1 unha reforma para reducir a s\u00faa capacidade dende os 80.000 asentos \u00f3s 60.000, e est\u00e1 previsto que o West Ham United pase a xogar nel os seus encontros de f\u00fatbol como local. O 11 de novembro de 2011 a IAAF anunciou que o Estadio Ol\u00edmpico de Londres acoller\u00e1 en 2017 a 16\u00aa edici\u00f3n do Campionato do Mundo de Atletismo."}
{"id": "218585", "revid": "27155", "url": "https://gl.wikipedia.org/wiki?curid=218585", "title": "Neurop\u00e9ptido Y", "text": "O neurop\u00e9ptido Y (NPY) \u00e9 un p\u00e9ptido de 36 amino\u00e1cidos, que funciona como neurotransmisor no cerebro e no sistema nervioso aut\u00f3nomo. Regula o uso de enerx\u00eda, e est\u00e1 implicado nos procesos de aprendizaxe, memoria e epilepsia. O principal efecto do seu aumento de nivel/actividade \u00e9 elevar a inxesti\u00f3n de alimentos e diminu\u00edr a actividade f\u00edsica. O neurop\u00e9ptido Y \u00e9 segregado polas neuronas do hipot\u00e1lamo, e, ademais de incrementar o consumo de comida, incrementa a proporci\u00f3n de enerx\u00eda almacenada como graxa e bloquea os sinais nociceptivos (da dor) do cerebro. O neurop\u00e9ptido Y tam\u00e9n aumenta os efectos vasoconstritores das neuronas noradren\u00e9rxicas. Est\u00e1 codificado nun xene do cromosoma 7 humano.\nDescubrimento.\nO neurop\u00e9ptido Y foi descuberto no hipot\u00e1lamo do porco en 1982, e investig\u00e1ronse as s\u00faas implicaci\u00f3ns nas funci\u00f3ns mediadas polo hipot\u00e1lamo. Entre estes estudos, un realizado en 1983 por Allen et al. descubriu a localizaci\u00f3n dos terminais ax\u00f3nicos NPY\u00e9rxicos (lugar de liberaci\u00f3n), que estaban situados no n\u00facleo paraventricular do hipot\u00e1lamo. Ademais, Allen et al. descubriron que os niveis maiores de inmunorreactividade ao NPY se encontraban no n\u00facleo paraventricular do hipot\u00e1lamo.\nSeis anos m\u00e1is tarde, en 1989, Morris et al. procuraron os n\u00facleos de produci\u00f3n de neurop\u00e9ptido Y no cerebro, e por hibridaci\u00f3n in situ atoparon os maiores niveis de ARNm de neurop\u00e9ptido Y no n\u00facleo arqueado do hipot\u00e1lamo (lugar de produci\u00f3n).\nPor\u00e9n, s\u00f3 dous anos antes, en 1987, Haas &amp; George realizaron un estudo inxectando neurop\u00e9ptido Y localmente no n\u00facleo paraventricular da rata e descubriron que se produc\u00eda unha liberaci\u00f3n aguda de hormona liberadora da corticotropina (CRH), o que probaba que a actividade NPY\u00e9rxica estimulaba directamente a liberaci\u00f3n e a s\u00edntese de CRH, unha hormona implicada no estr\u00e9s e trastornos de alimentaci\u00f3n como a obesidade.\nEstes traballos marcaron o inicio do estudo do papel do neurop\u00e9ptido Y na orexix\u00e9nese ou inxesta de alimentos.\nPapel do neurop\u00e9ptido Y na inxesti\u00f3n de comida.\nEnsaios de comportamento en estudos orexix\u00e9nicos en ratas, feitos por medio de inmunoensaios e hibridaci\u00f3n in situ confirmaron que a elevaci\u00f3n da actividade NPY\u00e9rxica incrementaba o consumo de comida. Nestes estudos, inxect\u00e1banse o neurop\u00e9ptido Y ex\u00f3xeno, a dexametasona (un agonista do neurop\u00e9ptido Y) ou o N-acetil[Leu 28, Leu31]NPY (24-36) no terceiro ventr\u00edculo encef\u00e1lico ou no hipot\u00e1lamo cunha c\u00e1nula.\nAdemais, estes estudos demostraron que a estimulaci\u00f3n da actividade NPY\u00e9rxica por medio da administraci\u00f3n de certos agonistas do neurop\u00e9ptido Y incrementa o consumo de comida nas ratas. Os efectos da actividade NPY\u00e9rxica no consumo de comida tam\u00e9n se demostran polo bloqueo de certos receptores do NPY (receptores Y1 e Y5), os cales, como se agardaba, inhib\u00edan a actividade NPY\u00e9rxica, e fac\u00edan decrecer o consumo de comida. Por\u00e9n, un estudo de 1999 de King et al. demostrou os efectos da activaci\u00f3n do autorreceptor Y2 do NPY, que inhiben a liberaci\u00f3n de neurop\u00e9ptido Y e dese xeito regulan o consumo de alimentos. Neste estudo administrouse localmente no n\u00facleo arqueado un antagonista do Y2 moi selectivo, o BIIE0246. Os datos dos radioinmunoensaios, despois da inxecci\u00f3n do BIIE0246, mostran un incremento significativo na liberaci\u00f3n do neurop\u00e9ptido Y comparado co grupo de control. A\u00ednda que a vida media farmacol\u00f3xica do neurop\u00e9ptido Y ex\u00f3xeno, e doutros agonistas e antagonistas a\u00ednda non est\u00e1 claro, os efectos non son moi duradeiros e o corpo da rata ten unha excelente capacidade de regular e normalizar os niveis anormais de neurop\u00e9ptido Y e do consumo de comida.\nPapel do neurop\u00e9ptido Y na obesidade.\nDryden et al. realizaron un estudo en 1995 utilizando ratas xeneticamente obesas para demostrar o papel do neurop\u00e9ptido Y nos trastornos de alimentaci\u00f3n como a obesidade. O estudo revelou catro factores subxacentes que contribu\u00edan \u00e1 obesidade nas ratas: (1) un incremento nas concentraci\u00f3ns de glicocorticosteroides no plasma; (2) insensibilidade ou resistencia \u00e1 insulina; (3) mutaci\u00f3n do receptor da leptina; e (4) un incremento no ARNm do neurop\u00e9ptido Y e a liberaci\u00f3n de neurop\u00e9ptido Y. Ademais, estes factores correlaci\u00f3nanse uns con outros. O niveis elevados continuados de glicocorticosteroides estimulan a gliconeox\u00e9nese, que \u00e1 s\u00faa vez causa un incremento da glicosa sangu\u00ednea que activa a liberaci\u00f3n de insulina para regular os niveis de glicosa causando a s\u00faa recaptaci\u00f3n e almacenamento como glic\u00f3xeno en varios tecidos do corpo. No caso da obesidade, a resistencia \u00e1 insulina evita que se regulen os niveis altos de glicosa no sangue, que dan lugar a niveis m\u00f3rbidos de glicosa e a diabetes mellitus. Ademais, os niveis altos de glicocorticosteroides causan un incremento de neurop\u00e9ptido Y pola activaci\u00f3n directa dos receptores de glicocorticosteroides tipo II (que son activados s\u00f3 por niveis relativamente altos de glicocorticosteroides) e, indirectamente, pola eliminaci\u00f3n da retroalimentaci\u00f3n negativa do factor liberador de corticotropina (CRF) na s\u00edntese e liberaci\u00f3n do neurop\u00e9ptido Y. Mentres, a resistencia \u00e1 insulina inducida pola obesidade e a mutaci\u00f3n do receptor da leptina (ObRb) orixina a eliminaci\u00f3n da inhibici\u00f3n da actividade NPY\u00e9rxica e finalmente o consumo de alimento por medio doutros mecanismos de retroalimentaci\u00f3n negativa para regulalos. Ademais, a obesidade nas ratas reduc\u00edase significativamente practic\u00e1ndolles unha adrenalectom\u00eda ou unha hipofisectom\u00eda.\nPapel do neurop\u00e9ptido Y na anorexia nerviosa.\nKaye et al. realizaron un estudo en 1990 para demostrar o papel do neurop\u00e9ptido Y na anorexia nerviosa. Trat\u00e1base dun estudo post mortem no que se atoparon altos niveis de neurop\u00e9ptido Y no l\u00edquido cefalorraqu\u00eddeo de pacientes de anorexia nerviosa. Posteriormente, tam\u00e9n se encontraron altas concentraci\u00f3ns de hormona adrenocorticotropa (ACTH) e cortisol no plasma en pacientes de anorexia nerviosa. Outros estudos realizados sete anos despois revelaron que os niveis baixos de leptina, a hormona que inhibe a liberaci\u00f3n de neurop\u00e9ptido Y a niveis relativamente altos, correlacion\u00e1banse con niveis extremadamente baixos de adipocitos neses pacientes; o que indicaba a natureza anorexix\u00e9nica da leptina. Ademais, mentres que os niveis altos de neurop\u00e9ptido Y incrementaban o consumo de alimentos ou da fame en pacientes de anorexia nerviosa, a incomodidade emocional asociada coa comida pode explicar a resistencia aos efectos orexix\u00e9nicos do neurop\u00e9ptido Y, o que suxire unha forte influencia do sistema l\u00edmbico sobre a inxesta de comida en trastornos de alimentaci\u00f3n como a anorexia e a bulimia.\nCorrelaci\u00f3n co estr\u00e9s e a dieta.\nEstudos feitos en ratos e monos mostran que o estr\u00e9s continuado e dietas ricas en graxas e azucres estimulan a liberaci\u00f3n do neurop\u00e9ptido Y, causando que se acumulen graxas no abdome. Os investigadores cren que manipulando os niveis desta substancia, poder\u00edan facer que as graxas se disolvesen nas zonas onde non se desexan e que se acumulasen nos sitios onde se necesitan.\nOs altos niveis de neurop\u00e9ptido Y poden estar asociados con resiliencia (capacidade de soportar o estr\u00e9s) e a recuperaci\u00f3n do estr\u00e9s postraum\u00e1tico e co amortecemento da resposta ao medo, o que permite \u00e1s persoas desenvoverse mellor baixo un estr\u00e9s extremo.\nReceptores.\nA prote\u00edna receptora na que se une o neurop\u00e9ptido Y \u00e9 un receptor acoplado \u00e1 prote\u00edna G da familia GRCR similar \u00e1 rodopsina. Estes receptores son metabotr\u00f3picos, causando cambios metab\u00f3licos na c\u00e9lula diana en vez de abrir directamente canais i\u00f3nicos. A prote\u00edna cont\u00e9n sete dominios que se estenden na membrana e foron identificados cinco subtipos nos mam\u00edferos, catro dos cales son funcionais nos humanos. Os subtipos Y1 e Y5 te\u00f1en papeis na estimulaci\u00f3n da alimentaci\u00f3n, entanto que o Y2 e Y4 parecen ter papeis na inhibici\u00f3n do apetito (saciedade). Alg\u00fans destes receptores est\u00e1n entre os receptores de neurop\u00e9ptidos m\u00e1is conservados."}
{"id": "218586", "revid": "25871", "url": "https://gl.wikipedia.org/wiki?curid=218586", "title": "Kurtis Kraft", "text": "Kurtis Kraft era o nome da empresa de dese\u00f1o e construci\u00f3n de coches de carreiras fundada por Frank Kurtis.\nHistoria.\nKurtis Kraft dese\u00f1aba e constru\u00eda \"Midget cars\" (unha especie de karts ou coches de autocros populares en USA) e monoplazas de competici\u00f3n, participando con \u00e9xito nas 500 millas de Indian\u00e1polis e na F\u00f3rmula 1 entre outros. Os primeiros dese\u00f1os foron feitos cara a finais dos anos 30, trat\u00e1ndose duns \"Midget cars\" que se converteron nas primeiras construci\u00f3ns feitas totalmente por \"Kurtis Kraft\". Xa nas d\u00e9cadas seguintes especializouse na construci\u00f3n de coches de carreiras realizados con fibra de vidro, chegando a realizar ata 500 coches preparados para participar na \"Indy 500\". A s\u00faa combinaci\u00f3n cos motores Offenhauser foi moi efectiva, realizando un binomio moi dif\u00edcil e bater e que conquistou moitos triunfos importantes. Xa nos anos 60 vendeu o negocio a outros construtores.\nNa F1.\nParticipou s\u00f3 nas carreiras de Indian\u00e1polis. (de a )\nOutros.\nFrank Kurtis foi a primeira persoa que non sendo piloto viu inscrito o seu nome no \"Hall of Fame\" do Motor dos Estados Unidos."}
{"id": "218588", "revid": "56817", "url": "https://gl.wikipedia.org/wiki?curid=218588", "title": "Offenhauser", "text": "Offenhauser era o nome da empresa de dese\u00f1o e construci\u00f3n de motores de carreiras fundada por Fred Offenhauser e Harry Arminius Miller.\nHistoria.\nOffenhauser dese\u00f1aba e constru\u00eda motores de competici\u00f3n, participou con \u00e9xito nas 500 millas de Indian\u00e1polis e na F\u00f3rmula 1 entre outros. Os primeiros dese\u00f1os foron feitos no ano 1933 e seguiron constru\u00edndo motores ata 1983. A s\u00faa combinaci\u00f3n cos monoplazas Kurtis Kraft foi moi efectiva, realizando un binomio moi dif\u00edcil de bater e que conquistou moitos triunfos importantes, como a \"Indy 500\" que ga\u00f1aron 24 veces.\nNa F1.\nParticipou s\u00f3 nas carreiras de Indian\u00e1polis. (de a ) "}
{"id": "218594", "revid": "197", "url": "https://gl.wikipedia.org/wiki?curid=218594", "title": "Sable", "text": "Sable \u00e9 unha cor en her\u00e1ldica que se corresponde coa cor negra.\nO termo sable procede da palabra alem\u00e1 \"Zobel\", utilizada para nomear \u00e1 marta negra ou cibelina.\nRepresentaci\u00f3n.\nCorresponde cun negro intenso.\nCando se trata dun escudo gravado, repres\u00e9ntase por medio dunha trama reticular de li\u00f1as horizontais e verticais.\nSignificado.\nEste esmalte representa \u00e1 prudencia, tristeza, rigor, honestidade, e obediencia, segundo diversos libros que falan do tema da her\u00e1ldica."}
{"id": "218600", "revid": "56817", "url": "https://gl.wikipedia.org/wiki?curid=218600", "title": "Trofeo Memorial Quinocho 2012", "text": "A XVII edici\u00f3n do Trofeo Memorial Quinocho celebrouse en Vigo o 12 de agosto de 2012 a partido \u00fanico. O campi\u00f3n foi o Celta de Vigo."}
{"id": "218601", "revid": "35303", "url": "https://gl.wikipedia.org/wiki?curid=218601", "title": "Memorial Quinocho 2012", "text": ""}
{"id": "218608", "revid": "56817", "url": "https://gl.wikipedia.org/wiki?curid=218608", "title": "Fender Bass VI", "text": "O Fender Bass VI, orixinalmente co\u00f1ecido como Fender VI, \u00e9 un baixo el\u00e9ctrico de seis cordas fabricado por Fender. Apareceu no ano 1961, e segu\u00eda o concepto do baixo das mesmas caracter\u00edsticas de Danelectro lanzado en 1956, con seis cordas afinadas en E-E, unha oitava por debaixo da guitarra espa\u00f1ola. O seu outro antecesor foi a Fender Jazzmaster, coa cal compart\u00eda moitos detalles estil\u00edsticos e t\u00e9cnicos. O seu corpo e compo\u00f1entes electr\u00f3nicos son moi semellantes aos da guitarra Fender Jaguar, aparecida o seguinte ano."}
{"id": "218610", "revid": "89787", "url": "https://gl.wikipedia.org/wiki?curid=218610", "title": "Ver, Cela, Outeiro de Rei", "text": "Ver \u00e9 un lugar da parroquia de Cela no concello lugu\u00e9s de Outeiro de Rei na comarca de Lugo. Segundo o IGE, en 2013 ti\u00f1a 50 habitantes (30 mulleres e 20 homes), o que sup\u00f3n unha diminuci\u00f3n con respecto ao ano 1999 cando ti\u00f1a 67 habitantes."}
{"id": "218612", "revid": "27155", "url": "https://gl.wikipedia.org/wiki?curid=218612", "title": "Proc\u00e1mbium", "text": ""}
{"id": "218613", "revid": "27155", "url": "https://gl.wikipedia.org/wiki?curid=218613", "title": "C\u00e1mbium vascular", "text": ""}
{"id": "218614", "revid": "75439", "url": "https://gl.wikipedia.org/wiki?curid=218614", "title": "Prata (her\u00e1ldica)", "text": "A prata \u00e9 unha cor her\u00e1ldica. Repres\u00e9ntase en her\u00e1ldica coa cor gris, con maior ou menor matiz met\u00e1lico; en imprenta, mediante a cor branca ou a ausencia de tinta; en gravado, mediante a ausencia de puntos ou raias na superficie do campo ou figura.\nEn her\u00e1ldica, a prata \u00e9 considerado o m\u00e1is nobre dos esmaltes, e proporcionalmente, o m\u00e1is usado. \u00c9 utilizado no armi\u00f1o e no vero.\nSignificado.\nEste esmalte her\u00e1ldico \u00e9 un signo de pureza, integridade, obediencia, firmeza, vixilancia, elocuencia e vencemento."}
{"id": "218615", "revid": "1888", "url": "https://gl.wikipedia.org/wiki?curid=218615", "title": "Jos\u00e9 Mar\u00eda Taboada Lago", "text": "Jos\u00e9 Mar\u00eda Taboada Lago, nado na Coru\u00f1a en 1900 e finado en Madrid o 7 de xaneiro de 1979, foi un avogado, xornalista e escritor galego.\nTraxectoria.\nAntigo alumno salesiano. Colaborou en \"El Ideal Gallego\". Foi xerente da sucursal do Banco Pastor en Ribadeo (1927-1934). Representante en Galicia da Juventud Cat\u00f3lica Espa\u00f1ola, foi tesoureiro da Federaci\u00f3n Cat\u00f3lico-Agraria da Coru\u00f1a e dende 1927 director de \"Galicia Agraria\", o seu \u00f3rgano. Foi secretario da Junta Central de Acci\u00f3n Cat\u00f3lica.\nFoi detido nos primeiros d\u00edas da Guerra Civil en Madrid pero axi\u00f1a liberado. A finais de 1936 creou a asociaci\u00f3n Socorro Sacerdotal e dende o ver\u00e1n de 1938 ata marzo de 1939 contribu\u00edu \u00e1 organizaci\u00f3n do Servizo de Informaci\u00f3n Espa\u00f1ol. Desempe\u00f1ou a xefatura deste servizo secreto e foi delegado de Franco na zona republicana. En 1939 Franco concedeulle a Medalla da Campa\u00f1a, a Cruz Vermella do m\u00e9rito militar, d\u00faas cruces de Guerra e a encomenda como cabaleiro da orde imperial do Xugo e as Frechas. Foi nomeado membro do Consello Supremo de Falange Espa\u00f1ola Tradicionalista y de las JONS, cargo do que foi cesado ao ano seguinte polos seus contactos cos mon\u00e1rquicos. Finou en Madrid o 7 de xaneiro de 1979.\nVida persoal.\nFoi pai de Jos\u00e9 Mar\u00eda Taboada Blanco."}
{"id": "218624", "revid": "27155", "url": "https://gl.wikipedia.org/wiki?curid=218624", "title": "NPY", "text": ""}
{"id": "218625", "revid": "89787", "url": "https://gl.wikipedia.org/wiki?curid=218625", "title": "Substancia P", "text": "En neurociencia, a substancia P (SP) \u00e9 un neurop\u00e9ptido de 11 amino\u00e1cidos que funciona como neurotransmisor e neuromodulador no sistema nervioso. Pertence \u00e1 familia de neurop\u00e9ptidos da taquiquinina. A substancia P, xunto co neurop\u00e9ptido moi relacionado neuroquinina A (NKA), prod\u00facense a partir dunha poliprote\u00edna precursora que sofre un empalme diferencial, codificada no xene preprotaquiquinina A do cromosoma 7 humano. A secuencia de amino\u00e1cidos da substancia P \u00e9 a seguinte::\nA substancia P lib\u00e9rase dos terminais de nervios sensoriais espec\u00edificos, enc\u00f3ntrase no cerebro e medula espi\u00f1al, e est\u00e1 asociada con procesos inflamatorios e a dor.\nDescubrimento.\nA substancia P foi descuberta en 1931 por Ulf von Euler e John H. Gaddum como un extracto de tecido que causaba a contracci\u00f3n intestinal \"in vitro\". A s\u00faa distribuci\u00f3n nos tecidos e acci\u00f3ns biol\u00f3xicas foron investigadas nas seguintes d\u00e9cadas. En 1983, illouse a neuroquinina A (previamente co\u00f1ecida como substancia K ou neuromedina L) da medula espi\u00f1al do porco e viuse que tam\u00e9n estimulaba a contracci\u00f3n intestinal.\nReceptor.\nO receptor end\u00f3xeno da substancia P \u00e9 o receptor neuroquinina 1 (NK1-R). Pertence \u00e1 subfamilia do receptor da taquiquinina dos receptores acoplados \u00e1 prote\u00edna G (GPCR). Tam\u00e9n se descubriron outros subtipos de neuroquinina e receptores da neuroquinina que interaccionan coa substancia P. Os residuos de amino\u00e1cidos responsables da uni\u00f3n da substancia P e os seus antagonistas est\u00e1n presentes nos bucles extracelulares (que asoman f\u00f3ra da membrana) e rexi\u00f3ns transmembrana (dentro da membrana) da NK-1. A uni\u00f3n da substncia P ao NK-1-R d\u00e1 lugar \u00e1 internalizaci\u00f3n por un mecanismo dependente da clatrina ao interior de endosomas acidificados nos que o complexo se disocia. A substancia P \u00e9 despois degradada e o NK-1-R volve a expresarse na superficie celular. A substancia P e o receptor NK1 est\u00e1n amplamente distribu\u00eddos no cerebro e enc\u00f3ntranse especificamente en rexi\u00f3ns do cerebro que regulan a emoci\u00f3n (hipot\u00e1lamo, am\u00edgdala cerebral, e a substancia gris periacuedutal). At\u00f3pase tam\u00e9n en estreita associaci\u00f3n coa serotonina (5-HT) e as neuronas que conte\u00f1en noradrenalina (norepinefrina) que son a diana das drogas antidepresivas correntes. O promotor do xene da substancia P cont\u00e9n rexi\u00f3ns que son sensibles ao AMPc, factor de transcrici\u00f3n AP-1, AP-4, CEBPB e factor de crecemento epid\u00e9rmico. Como estas rexi\u00f3ns est\u00e1n relacionadas con v\u00edas de transduci\u00f3n de sinais celulares mediadas por citocinas, prop\u00faxose que citocinas e factores neurotr\u00f3picos poden inducir a expresi\u00f3n de NK-1. A substancia P pode tam\u00e9n inducir as citocinas que poden inducir os factores de transcrici\u00f3n de NK-1.\nFunci\u00f3ns.\nA substancia P \u00e9 un importante elemento na percepci\u00f3n da dor. A funci\u00f3n sensitiva da substancia P p\u00e9nsase que est\u00e1 relacionada coa transmisi\u00f3n da informaci\u00f3n de dor ao sistema nervioso central. A substancia P coexiste co neurotransmisor excitatorio glutamato nas fibras aferentes primarias que responden \u00e1 estimulaci\u00f3n dolorosa. A substancia P foi asociada coa regulaci\u00f3n de trastornos do estado de \u00e1nimo, ansiedade, estr\u00e9s, reforzo, neurox\u00e9nese, ritmo respiratorio, neurotoxicidade, n\u00e1usea/v\u00f3mito, dor e nocicepci\u00f3n. A substancia P e outros neurop\u00e9ptidos sensoriais poden ser liberados polos terminais perif\u00e9ricos das fibras nerviosas sensoriais da pel, m\u00fasculo e articulaci\u00f3ns. Prop\u00faxose que esta liberaci\u00f3n est\u00e1 implicada na inflamaci\u00f3n neurox\u00e9nica, que \u00e9 unha resposta inflamatoria local a certos tipos de infecci\u00f3n ou dano. A funci\u00f3n regulatoria da substancia P tam\u00e9n implica a regulaci\u00f3n do seu receptor de alta afinidade, NK-1. Os antagonistas do receptor da substancia P poden ter importantes aplicaci\u00f3ns terap\u00e9uticas no tratamento de varias doenzas relacionadas co estr\u00e9s, ademais do seu potencial como analx\u00e9sicos.\nV\u00f3mito.\nO centro do v\u00f3mito no bulbo raqu\u00eddeo cont\u00e9n grandes concentraci\u00f3ns de substancia P e o seu receptor, ademais doutros neurotransmisores como a colina, histamina, dopamina, serotonina, e opioides. A s\u00faa activaci\u00f3n estimula o reflexo do v\u00f3mito. Existen diferentes v\u00edas do v\u00f3mito (em\u00e9ticas), e a substancia P/NK1R parece ser a v\u00eda final com\u00fan para regular o v\u00f3mito. O antagonista da substancia P aprepitant util\u00edzase no tratamento das n\u00e1useas/v\u00f3mitos inducidos pola quimioterapia.\nDor.\nA substancia P est\u00e1 implicada na nocicepci\u00f3n, transmitindo informaci\u00f3n sobre danos nos tecidos desde os receptores perif\u00e9ricos ao sistema nervioso central, onde ser\u00e1n convertidos na sensaci\u00f3n de dor. Teorizouse que xoga un papel na fibromialxia. A capsaicina reduce os niveis de substancia P, seguramente ao reducir o n\u00famero de fibras C nerviosas ou causando que estes nervios sexan m\u00e1is tolerantes. Deste xeito, a capsaicina \u00e9 utilizada clinicamente como analx\u00e9sico e axente antiinflamatorio para reducir a dor asociada coa artrite e moitos tipos de neuralxia. A reduci\u00f3n do limiar de resposta a est\u00edmulos nocivos por administraci\u00f3n central dos agonistas K2 e K3 suxire un papel da substancia P e da neuroquinina A na nocicepci\u00f3n. Base\u00e1ndose en estudos recentes, prop\u00faxose que os antagonistas dos receptores NK1, e posiblemente NK2, poder\u00edan utilizarse para desenvolver f\u00e1rmacos analx\u00e9sicos.\nOs ratos que te\u00f1en interrompido o xene que codifica a substancia P/NKA presentan respostas \u00e1 dor nociceptiva moi reducidas cando os est\u00edmulos son de moderados a intensos. Viuse que os comportamentos dolorosos inducidos por estimulaci\u00f3n mec\u00e1nica, t\u00e9rmica, e qu\u00edmica dos tecidos som\u00e1ticos e viscerais estaban reducidos nos ratos mutantes que carecen de substancia P/NKA. Por\u00e9n, prop\u00faxose que a impotancia da substancia P e a NKA nas respostas \u00e1 dor dos animais se aplica soamente a certa \"fiestra\" de intensidades dolorosas, e, cando a intensidade dos est\u00edmulos dolorosos se incrementa m\u00e1is, as respostas dos ratos knockout non son moi diferentes das dos ratos normais.\nA substancia P incrementa a actividade do glutamato (actividade NMDA) no sistema nervioso central, e est\u00e1 asociada co desenvolvemento de edema cerebral e d\u00e9ficits funcionais despois dun dano traum\u00e1tico no cerebro.\nCrecemento celular.\nA substancia P estimula o crecemento celular en cultivos, e promove a curaci\u00f3n de feridas nas chagas cut\u00e1neas abertas en humanos.\nDiabetes.\nA substancia P inxectada nos nervios pancre\u00e1ticos reverte a diabetes nos ratos pero os efectos na secreci\u00f3n de insulina parecen ser dependentes da especie. Nos humanos, a substancia P administrada por v\u00eda intravenosa parece facer decrecer a liberaci\u00f3n de insulina e causa flutuaci\u00f3ns nos niveis de azucre sangu\u00edneos.\nVasodilataci\u00f3n.\nA substancia P tam\u00e9n ten efectos vasodilatadores potentes. A vasodilataci\u00f3n inducida pola substancia P \u00e9 dependente da liberaci\u00f3n de \u00f3xido n\u00edtrico. A substancia P est\u00e1 implicada na vasodilataci\u00f3n mediada por reflexo ax\u00f3nico que produce calor e eritema local e p\u00e1pulas na pel. A vasodilataci\u00f3n inducida pola substancia P \u00e9 dependente do receptor NK1 localizado no endotelio. En contraste con outros neurop\u00e9ptidos estudados na pel humana, a vasodilataci\u00f3n inducida pola substancia P declina durante a s\u00faa continua infusi\u00f3n. Isto suxire que posiblemente hai unha internalizasci\u00f3n da neuroquinina-1 (NK1). Como \u00e9 habitual en moitos vasodilatadores, \u00e9 tam\u00e9n broncoconstritora, administrada polo sistema nervioso non adren\u00e9rxico non colin\u00e9rxico (rama do sistema vagal).\nImportancia cl\u00ednica.\nEccema.\nNiveis elevados de BDNF e de substancia P est\u00e1n asociados co incremento do pro\u00eddo na pel no eccema.\nInfecci\u00f3n gastrointestinal.\n\"Entamoeba histolytica\" \u00e9 un protozoo que infecta o tracto gastrointestinal inferior humano. Os s\u00edntomas desta infecci\u00f3n son diarrea, estrinximento, e dor abdominal. Este protozoo segrega serotonina xunto con substancia P e neurotensina.\nSupersensibilidade \u00e1 substancia P.\nCando se perde a innervaci\u00f3n dos terminais nerviosos de substancia P, as c\u00e9lulas possin\u00e1pticas compensan a perda deste neurotransmisor incrementando a expresi\u00f3n de receptores possin\u00e1pticos. Isto, finalmente, orixina unha condici\u00f3n na que os nervios possin\u00e1pticos se fan hipersensibles \u00e1 presenza de substancia P na fenda sin\u00e1ptica.\nDeficiencia.\nAs ratas-toupa espidas (roedores da especie \"Heterocephalus glaber\") carecen de fibras C cut\u00e1neas reactivas \u00e1 substancia P e de moitas pequenas neuronas que dan normalmente positivo para a substancia P. Deste modo, estes animais son insensibles \u00e1 dor cando os est\u00edmulos dolorosos se administran sobre a pel. Novos estudos mostraron que cando a funci\u00f3n da substancia P \u00e9 interrompida xeneticamente nos ratos, os animais demostran respostas reducidas aos est\u00edmulos dolorosos. Ademais, a resposta \u00e1 capsaicina estaba ausente ou moi reducida en ratos knockout."}
{"id": "218626", "revid": "32797", "url": "https://gl.wikipedia.org/wiki?curid=218626", "title": "Kosmos 380", "text": "Kosmos 380 (\u041a\u043e\u0441\u043c\u043e\u0441 380 en ruso), tam\u00e9n denominado DS-P1-Yu N\u00ba 37, foi un sat\u00e9lite artificial sovi\u00e9tico lanzado o 24 de novembro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 380 foi o trixesimo s\u00e9timo membro da serie de sat\u00e9lites DS-P1-Yu e o trix\u00e9simo terceiro lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 380 foi inxectado nunha \u00f3rbita inicial de 1548\u00a0km de apoxeo e 210\u00a0km de perixeo, cunha inclinaci\u00f3n orbital de 82 graos e un per\u00edodo de 102,2 minutos. Reentrou na atmosfera o 17 de xu\u00f1o de 1971."}
{"id": "218627", "revid": "4817", "url": "https://gl.wikipedia.org/wiki?curid=218627", "title": "Cosmos 380", "text": ""}
{"id": "218628", "revid": "32797", "url": "https://gl.wikipedia.org/wiki?curid=218628", "title": "Kosmos 388", "text": "Kosmos 388 (\u041a\u043e\u0441\u043c\u043e\u0441 388 en ruso), tam\u00e9n denominado DS-P1-Yu N\u00ba 38, foi un sat\u00e9lite artificial sovi\u00e9tico lanzado o 18 de decembro de 1970 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 388 foi o trix\u00e9simo oitavo membro da serie de sat\u00e9lites DS-P1-Yu e o trix\u00e9simo cuarto lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 388 foi inxectado nunha \u00f3rbita inicial de 532\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 10 de maio de 1971."}
{"id": "218629", "revid": "4817", "url": "https://gl.wikipedia.org/wiki?curid=218629", "title": "Cosmos 388", "text": ""}
{"id": "218630", "revid": "32797", "url": "https://gl.wikipedia.org/wiki?curid=218630", "title": "Kosmos 393", "text": "Kosmos 393 (\u041a\u043e\u0441\u043c\u043e\u0441 393 en ruso), tam\u00e9n denominado DS-P1-Yu N\u00ba 39, foi un sat\u00e9lite artificial sovi\u00e9tico lanzado o 26 de xaneiro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 393 foi o trix\u00e9simo noveno membro da serie de sat\u00e9lites DS-P1-Yu e o trix\u00e9simo quinto lanzado con \u00e9xito tralo fracaso dos lanzamentos do segundo, vix\u00e9simo terceiro e trix\u00e9simo segundo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 393 foi inxectado nunha \u00f3rbita inicial de 512\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 16 de xu\u00f1o de 1971."}
{"id": "218631", "revid": "4817", "url": "https://gl.wikipedia.org/wiki?curid=218631", "title": "Cosmos 393", "text": ""}
{"id": "218632", "revid": "785", "url": "https://gl.wikipedia.org/wiki?curid=218632", "title": "El Fomento de Galicia", "text": "El Fomento de Galicia foi o nome de d\u00faas publicaci\u00f3ns:"}
{"id": "218633", "revid": "785", "url": "https://gl.wikipedia.org/wiki?curid=218633", "title": "El Fomento de Galicia (1858)", "text": "El Fomento de Galicia foi un peri\u00f3dico editado na Coru\u00f1a en 1858.\nHistoria e caracter\u00edsticas.\nSubtitulado \"Peri\u00f3dico destinado exclusivamente al desarrollo de los intereses materiales del pa\u00eds\", apareceu o 14 de febreiro de 1858. Public\u00e1base os domingos, m\u00e9rcores e venres de cada semana. Editado e impreso por Juan Rey Romero, o secretario de redacci\u00f3n era Federico Mart\u00ednez de la Riva. Os redactores eran Antonio de la Iglesia, Francisco Mar\u00eda de la Iglesia, Manuel Bada e Jos\u00e9 L\u00f3pez de la Vega; e entre os seus colaboradores figurou Xo\u00e1n Manuel Pintos. Ademais de informaci\u00f3n econ\u00f3mica e social, inclu\u00edu composici\u00f3ns po\u00e9ticas en galego."}
{"id": "218634", "revid": "56817", "url": "https://gl.wikipedia.org/wiki?curid=218634", "title": "Periciclo", "text": "En bot\u00e1nica, o periciclo ou peric\u00e1mbium \u00e9 un tecido que rodea o cilindro vascular da ra\u00edz das plantas vasculares, situado por debaixo da endoderme e formado por c\u00e9lulas de caracter\u00edsticas parenquim\u00e1ticas.\nEste tecido est\u00e1 formado por unha ou por varias capas de c\u00e9lulas. Ten unha capa na maior\u00eda das anxiospermas. Ten varias capas nas ximnospermas e algunhas anxiospermas, entre elas monocotiled\u00f3neas como varias especies de gram\u00edneas e \"Dracaena\", \"Agave\", palmeiras, \"Smilax\", e dicotiled\u00f3neas como \"Celtis\", \"Salix\", \"Castanea\", \"Morus\" e \"Calycanthus\". O periciclo pode estar ausente en casos excepcionais, como ocorre nas plantas acu\u00e1ticas e nas plantas parasitas.\nAs c\u00e9lulas do periciclo son parenquim\u00e1ticas, de paredes delgadas, alongadas, rectangulares en secci\u00f3n lonxitudinal. O periciclo pode conter latic\u00edferos e condutos secretores. En certos casos a capa de c\u00e9lulas que o forman queda interrompida pola diferenciaci\u00f3n de elementos do xilema e floema.\nNas espermat\u00f3fitas o periciclo ten actividade meristem\u00e1tica, \u00e9 dicir, funciona como un meristema, xa que orixina parte do c\u00e1mbium, o fel\u00f3xeno e as ra\u00edces laterais . Nas plantas monocotiled\u00f3neas que non te\u00f1en crecemento en grosor o periciclo con frecuencia esclerif\u00edcase nas ra\u00edces vellas."}
{"id": "218635", "revid": "32797", "url": "https://gl.wikipedia.org/wiki?curid=218635", "title": "Kosmos 408", "text": "Kosmos 408 (\u041a\u043e\u0441\u043c\u043e\u0441 408 en ruso), tam\u00e9n denominado DS-P1-Yu N\u00ba 41, foi un sat\u00e9lite artificial sovi\u00e9tico lanzado o 24 de abril de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 408 foi o cuadrax\u00e9simo primeiro membro da serie de sat\u00e9lites DS-P1-Yu e o trix\u00e9simo sexto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo e cuadrax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 408 foi inxectado nunha \u00f3rbita inicial de 1542\u00a0km de apoxeo e 211\u00a0km de perixeo, cunha inclinaci\u00f3n orbital de 82 graos e un per\u00edodo de 102,0 minutos. Reentrou na atmosfera o 29 de decembro de 1971."}
{"id": "218636", "revid": "4817", "url": "https://gl.wikipedia.org/wiki?curid=218636", "title": "Cosmos 408", "text": ""}
{"id": "218637", "revid": "89787", "url": "https://gl.wikipedia.org/wiki?curid=218637", "title": "Robbie Hummel", "text": "Robert John \"Robbie\" Hummel, nado o 8 de marzo de 1989 en Valparaiso, Indiana, \u00e9 un ex xogador de baloncesto profesional estadounidense, e actual comentarista de televisi\u00f3n.\nInstituto.\nHummel acudiu \u00f3 Valparaiso High School en Valparaiso, Indiana. Xogou para o adestrador Bob Punter, e xogou xunto \u00f3 que ser\u00eda o seu compa\u00f1eiro no primeiro ano de universidade, Scott Martin. Hummel fixo 15.7 puntos, 7.1 rebotes e 4.1 asistencias por partido na s\u00faa derradeira tempada no instituto.\nTraxectoria universitaria.\nHummel converteuse no 44\u00ba xogador na historia de Purdue en anotar m\u00e1is de 1000 puntos, superando esa marca o 9 de xaneiro de 2010, tras anotar 13 puntos na derrota por 73-66 contra Wisconsin. \u00d3 remate da s\u00faa carreira universitaria, marcada polas m\u00faltiples lesi\u00f3ns, finalizou con 1772 puntos, 862 rebotes, 268 asistencias, 132 roubos e 112 tap\u00f3ns.\nTraxectoria profesional.\nO 28 de xu\u00f1o de 2012, Hummel foi elixido na 58\u00aa posici\u00f3n do Draft da NBA de 2012 polos Minnesota Timberwolves.\nO 8 de agosto de 2012, asinou un contrato dun ano co Obradoiro CAB. Nunha tempada, xogou 28 partidos, onde acadou 10.2 e 3.9 rebotes por encontro, convert\u00e9ndose nun dos xogadores clave para que o Blu:Sens Monb\u00fas alcanzara os Playoffs da Liga ACB por primeira vez na s\u00faa historia.\nO 26 de setembro de 2013, Hummel asinou cos Minnesota Timberwolves."}
{"id": "218638", "revid": "27155", "url": "https://gl.wikipedia.org/wiki?curid=218638", "title": "Peric\u00e1mbium", "text": ""}
{"id": "218639", "revid": "56817", "url": "https://gl.wikipedia.org/wiki?curid=218639", "title": "Diario de Galicia (A Coru\u00f1a)", "text": "Diario de Galicia foi un peri\u00f3dico editado na Coru\u00f1a en 1862.\nHistoria e caracter\u00edsticas.\nSubtitulado \"Peri\u00f3dico de intereses materiales\", apareceu en 1862. Sa\u00eda todos os d\u00edas. Editado pola Casa de C\u00e1novas, no seu equipo de redacci\u00f3n estaban Federico Alejos Pita e Domingo Camino. Cesou ao cabo dun mes, con trinta n\u00fameros publicados."}
{"id": "218640", "revid": "1888", "url": "https://gl.wikipedia.org/wiki?curid=218640", "title": "El Diario de Galicia", "text": "El Diario de Galicia foi o nome de d\u00faas publicaci\u00f3ns:"}
{"id": "218641", "revid": "98629", "url": "https://gl.wikipedia.org/wiki?curid=218641", "title": "Universidade Iaguel\u00f3nica de Cracovia", "text": "A Universidade Iaguel\u00f3nica de Cracovia (en polaco: \"Uniwersytet Jagiello\u0144ski\", \"UJ\") (lat\u00edn: \"Universitas Jagellonica Cracoviensis\") local\u00edzase na cidade polaca de Cracovia, e ocupa a primeira posici\u00f3n da clasificaci\u00f3n Times Higher Education Supplement como a mellor universidade de Polonia. Foi fundada en 1364 por Casimiro III o Grande co nome de \"Academia de Cracovia\" (\"Akademia Krakowska\"), nome que mantivo durante s\u00e9culos at\u00e9 recibir a denominaci\u00f3n actual (\"Uniwersytet Jagiello\u0144ski\") en 1817, para conmemorar a dinast\u00eda dos Iaguel\u00f3n. Baixo o seu mecenado destacou entre as grandes universidades do renacemento e o humanismo.\nNa actualidade (2004), con 41.086 estudantes e 3.407 cient\u00edficos, \u00e9 unha das universidades europeas m\u00e1is importantes. Tam\u00e9n conta cun Centro de Estudos Galegos baixo a direcci\u00f3n da doutora Maria Filipowicz-Rudek.\nBiblioteca.\nA Biblioteca da Universidade Iaguel\u00f3nica (\"Biblioteka Jagiello\u0144ska\") \u00e9 unha das maiores do pa\u00eds, con cerca de 5,5 mill\u00f3ns de exemplares. Pos\u00fae unha gran colecci\u00f3n de manuscritos medievais, por exemplo \"De Revolutionibus\" de Cop\u00e9rnico ou \"Codex\" de Balthasar Behem.\nTam\u00e9n re\u00fane a literatura prohibida (chamada \"drugi obieg\" ou samizdat) do per\u00edodo do goberno comunista (1945-1989)."}
{"id": "218642", "revid": "1987", "url": "https://gl.wikipedia.org/wiki?curid=218642", "title": "Gran Premio de B\u00e9lxica de 1954", "text": "O Gran Premio de B\u00e9lxica de 1954 foi unha carreira de F\u00f3rmula Un celebrada o 20 de xu\u00f1o de 1954 no Circu\u00edto de Spa-Francorchamps en Spa, B\u00e9lxica. Foi a terceira carreira do Campionato do Mundo de Pilotos 1954.\nInforme.\nEste \u00eda ser \u00faltima carreira da tempada para Fangio no Maserati, o novo Mercedes estar\u00eda listo en Francia. Hab\u00eda s\u00f3 tres construtores disputando esta carreira - Maserati, Ferrari e Gordini. A pesar de que Farina ti\u00f1a un brazo ensexado logo dun accidente na Mille Miglia arranxousellas para liderar na sa\u00edda. Fangio pronto o superou, pero perdeu o liderado, mentres axustabase a visera de choiva. Produciuse un duelo fren\u00e9tico, co arxentino sa\u00edndo en cabeza. Farina loitaba furiosamente, pero o motor de explotou e custoulle a oportunidade de ga\u00f1ar a carreira. Fangio cruzou a meta ga\u00f1ando facilmente a Trintignant e Moss no seu Maserati privado."}
{"id": "218643", "revid": "98629", "url": "https://gl.wikipedia.org/wiki?curid=218643", "title": "Flyboys, heroes do aire", "text": "Flyboys, heroes do aire (en ) \u00e9 un filme brit\u00e1nico-estadounidense dirixido por Tony Bill que se estreou no 2006. Estreouse en galego na TVG o 6 de xaneiro de 2010.\nSinopse.\nHistoria sobre os pilotos norteamericanos que conformaron a lendaria escuadra Lafayette (do ex\u00e9rcito franc\u00e9s) na primeira guerra mundial. O texano Blaine Rawlings sofre o desafiuzamento do seu rancho familiar de 900 e atopa o seu novo futuro nas imaxes do cine que informan da Escuadra dos heroes. O recruta Higgins, da Lexi\u00f3n Estranxeira Francesa, p\u00e1sase do corpo de condutores de ambulancia \u00f3 escuadr\u00f3n de combate. O natural de Nebrasca William Jensen, fillo dun oficial de Cabaler\u00eda, al\u00edstase para manter a tradici\u00f3n militar da familia. Pola s\u00faa parte, Briggs Lowry \u00fanese \u00f3 escuadr\u00f3n para facer algo de proveito coa s\u00faa vida, sucumbindo \u00e1s presi\u00f3ns do seu rico e poderoso pai. Eddie Beagle, un personaxe fachendoso incapaz de disparar recto, al\u00edstase para fuxir do seu pasado. Eugene Skinner, un expatriado americano negro, desexa defender Francia, un pa\u00eds que lle demostrou tolerancia permit\u00edndolle competir e converterse nun campi\u00f3n de boxeo, mentres que nos Estados Unidos no lle ter\u00edan permitido achegarse a un avi\u00f3n. Durante as semanas iniciais da instruci\u00f3n, Rawlings co\u00f1ece \u00f3 xefe de escuadr\u00f3n Reed Cassidy, un mozo de 28 anos que xa se converteu nun veterano do voo de combate. Mentres os rapaces se adestran para manexar o \u00faltimo en biplanos franceses, o Nieuport 17, axi\u00f1a se decatan da gravidade da s\u00faa situaci\u00f3n: a esperanza de vida dun piloto \u00e9 de tres a seis semanas."}
{"id": "218644", "revid": "1131", "url": "https://gl.wikipedia.org/wiki?curid=218644", "title": "El Diario de Galicia (1856)", "text": "El Diario de Galicia foi un peri\u00f3dico editado na Coru\u00f1a en 1856.\nHistoria e caracter\u00edsticas.\nApareceu en 1856. Fundado e dirixido por Francisco Mar\u00eda de la Iglesia."}
{"id": "218645", "revid": "23204", "url": "https://gl.wikipedia.org/wiki?curid=218645", "title": "Flyboys", "text": ""}
{"id": "218646", "revid": "22570", "url": "https://gl.wikipedia.org/wiki?curid=218646", "title": "Endoderme", "text": "A endoderme ou endoderma \u00e9 unha capa interna do c\u00f3rtex, que rodea o cilindro vascular nalgunhas plantas terrestres (ou ao periciclo nas ra\u00edces). \u00c9 m\u00e1is frecuente nas ra\u00edces ca nos talos. A endoderme marca o l\u00edmite entre o c\u00f3rtex e a estela. Est\u00e1 feita de c\u00e9lulas vivas dispostas ben compactadas coas veci\u00f1as; pode constar dunha capa de c\u00e9lulas ou de varias; a s\u00faa capa externa de c\u00e9lulas est\u00e1 impregnada de substancias hidr\u00f3fobas, que forman a chamada banda de Caspary, que impide o fluxo apopl\u00e1stico (polos espazos entre as c\u00e9lulas) de auga cara ao interior do cilindro central.\nEn moitas pterid\u00f3fitas, a endoderme \u00e9 unha capa perfectamente distinguible situada xusto por f\u00f3ra do cilindro vascular (estela) de talos e ra\u00edces. Na maior\u00eda das plantas con sementes, especialmente as le\u00f1osas, a endoderme est\u00e1 ausente dos talos pero presente nas ra\u00edces.\nA endoderme axuda a regular o movemento de auga, i\u00f3ns e hormonas cara ao interior e exterior do sistema vascular. Pode tam\u00e9n almacenar amid\u00f3n, estar implicada na percepci\u00f3n da gravidade e protexe a planta das toxinas impedindo que entren no tecido vascular.\nCando se produce o crecemento secundario, coa formaci\u00f3n profunda de periderme, a endoderme \u00e9 separada da ra\u00edz xunto co c\u00f3rtex. Cando a periderme se forma superficialmente, a endoderme \u00e9 estirada e esmagada ou se acomoda \u00e1 expansi\u00f3n do cilindro vascular por divisi\u00f3ns anticlinais.\nEstrutura da endoderme.\nA endoderme desenv\u00f3lvese como a capa m\u00e1is interna do c\u00f3rtex. Pode constar dunha soa capa de c\u00e9lulas con forma de barril sen espazos intercelulares ou \u00e1s veces de varias capas de c\u00e9lulas. As c\u00e9lulas da endoderme tipicamente te\u00f1en as s\u00faas paredes celulares primarias engrosadas en catro das s\u00faas seis caras (caras radiais e transversas) cunha impregnaci\u00f3n de suberina, unha substancia impermeable, cerosa, que nas c\u00e9lulas endod\u00e9rmicas novas se deposita formando bandas caracter\u00edsticas, chamadas bandas de Caspary. Estas bandas var\u00edan en amplitude pero son normalmente menores ca o grosor da parede celular na cal se depositaron. Se comparamos a endoderme cun ciindro de ladrillos, os ladrillos representar\u00edan as c\u00e9lulas endod\u00e9rmicas e o cemento que os une ser\u00eda as bandas de Caspary. En c\u00e9lulas endod\u00e9rmicas m\u00e1is vellas, a suberina pode estar depositada m\u00e1is extensivamente sobre todas as paredes celulares e as c\u00e9lulas poden mesmo lignificarse, formando unha capa impermeable completa.\nAlgunhas plantas te\u00f1en un gran n\u00famero de amiloplastos (plastos que conte\u00f1en amid\u00f3n) nas s\u00faas c\u00e9lulas endod\u00e9rmicas, e nese caso a endoderme denom\u00ednase va\u00ed\u00f1a amil\u00edfera.\nA endoderme pode resaltarse con certas tinguiduras con floroglucinol debido \u00e1 natureza fen\u00f3lica e lip\u00eddica da banda de Caspary ou \u00e1 abundancia de amiloplastos.\nFunci\u00f3ns da endoderme.\nA endoderme impide que a auga e os solutos disolvidos nela pasen a trav\u00e9s da v\u00eda apopl\u00e1stica. A auga pode s\u00f3 pasar a trav\u00e9s da endoderme cruzando a membrana das c\u00e9lulas endod\u00e9rmicas en d\u00faas ocasi\u00f3ns, unha para entrar e outra para sa\u00edr. O fluxo de auga que se move dentro e f\u00f3ra do xilema, que forma parte do apoplasto, pode as\u00ed ser regulado, xa que deben entrar no simplasto (polo citoplasma das c\u00e9lulas) na endoderme. A endoderme divide o apoplasto da ra\u00edz en dous compartimentos, o que \u00e9 moi conveniente para o desprazamento selectivo de minerais e auga. Os i\u00f3ns presentes na soluci\u00f3n do chan poden difundir libremente en todo o c\u00f3rtex, mais non poden atravesar a banda de Caspary. Para entraren no cilindro vascular, \u00e9 dicir, \u00e1 corrente transpiratoria, deben cruzar a membrana plasm\u00e1tica dunha c\u00e9lula endod\u00e9rmica (simplasto), e as\u00ed a planta controla os i\u00f3ns que pasan e os que non.\nNa endoderme pode haber unhas c\u00e9lulas chamadas c\u00e9lulas de paso. Estas c\u00e9lulas endod\u00e9rmicas, que son propias das ra\u00edces vellas, mante\u00f1en as s\u00faas paredes celulares finas e non suberizadas, polo que permiten o fluxo simpl\u00e1stico cara ao interior. As probas experimentais indican que as c\u00e9lulas de paso funcionan permitindo a transferencia de solutos como o calcio e o magnesio na estela, para que finalmente chegan ao sistema de transpiraci\u00f3n. Por\u00e9n, na maior parte dos casos, as ra\u00edces vellas te\u00f1en unha endoderme impermeable completa e s\u00f3 serven para conducir a auga e os minerais absorbidos desde as ra\u00edces novas de niveis inferiores.\nAs c\u00e9lulas endod\u00e9rmicas poden conter gr\u00e1nulos en forma de amiloplastos, que ademais de serviren de almacenamento de amid\u00f3n, est\u00e1n implicados no gravitropismo nalgunhas plantas."}
{"id": "218647", "revid": "23204", "url": "https://gl.wikipedia.org/wiki?curid=218647", "title": "Departamento de Bambey", "text": "Bambey \u00e9 un departamento da rexi\u00f3n de Diourbel, no Senegal. A s\u00faa capital \u00e9 Bambey. Foi creado por decreto o 21 de febreiro de 2002 e nese momento a s\u00faa poboaci\u00f3n era de 242.694 habitantes. No 2005, ti\u00f1a unha poboaci\u00f3n estimada de 252.532 habitantes\nO departamento div\u00eddese en tres \"arrondissements\":"}
{"id": "218648", "revid": "25871", "url": "https://gl.wikipedia.org/wiki?curid=218648", "title": "Departamento de Goudiry", "text": "O Departamento de Goudiry \u00e9 un dos departamentos do Senegal, que se atopa na rexi\u00f3n de Tambacounda. Foi creado no 2008, sendo a s\u00faa capital Goudiry.\nOs seus \"arrondissements\" son:"}
{"id": "218649", "revid": "22570", "url": "https://gl.wikipedia.org/wiki?curid=218649", "title": "Gran Premio do Reino Unido de 1954", "text": "O Gran Premio do Reino Unido de 1954 foi unha carreira de automobilismo de F\u00f3rmula Un, celebrada o 17 de xullo de 1954 no circu\u00edto de Silverstone, Silverstone, Inglaterra. Foi a quinta carreira da tempada de F\u00f3rmula Un de .\nInforme.\nUnha enorme multitude congregouse en Silverstone para ver se os Mercedes pod\u00edan repetir a s\u00faa vitoria en Reims. Ao final, s\u00f3 chegaron dous frechas de prata (os de Fangio e Kling). Maserati tivo nove coches, mentres que Ferrari tivo tres para o experimentado tr\u00edo formado por Hawthorn, Gonz\u00e1lez e Trintignant. Fangio estableceu a volta m\u00e1is r\u00e1pida en Silverstone, rompendo a barreira de 160\u00a0km/h cunha volta de 160\u00b4934\u00a0km/h. Foi Gonz\u00e1lez quen levou e mantivo o liderado ata a bandeira. Detr\u00e1s del, Fangio pasou a Hawthorn para o segundo posto, pero logo de chocar varias veces cos bid\u00f3ns de aceite, nun coche de dif\u00edcil manexo, caeu ao cuarto lugar. Moss f\u00edxose coa posici\u00f3n, pero se retirou con problemas no eixo traseiro, deixando a Hawthorn chegar \u00e1 meta para un dobrete de Ferrari, o mozo Onofre Marim\u00f3n logrou o seu primeiro podio."}
{"id": "218650", "revid": "56817", "url": "https://gl.wikipedia.org/wiki?curid=218650", "title": "Trofeo Memorial Quinocho 2005", "text": "A XI edici\u00f3n do Trofeo Memorial Quinocho celebrouse en Vigo o 12 de agosto de 2005 a partido \u00fanico. O campi\u00f3n foi o Celta de Vigo."}
{"id": "218651", "revid": "35303", "url": "https://gl.wikipedia.org/wiki?curid=218651", "title": "Memorial Quinocho 2005", "text": ""}
{"id": "218652", "revid": "23204", "url": "https://gl.wikipedia.org/wiki?curid=218652", "title": "Provincia de Buxoro", "text": "A provincia de Bukhara, provincia de Buxara ou provincia de Buxoro (en uzbeko \u0411\u0443\u0445\u043e\u0440\u043e \u0432\u0438\u043b\u043e\u044f\u0442\u0438, \"Buxoro viloyati\") \u00e9 unha divisi\u00f3n administrativa (\"viloyati\") de Uzbekist\u00e1n, que se atopa no suroeste do territorio uzbeko, con capital na cidade de Bukhara.\nXeograf\u00eda.\nA provincia de Bukhara cobre unha superficie de 39.400\u00a0km\u00b2, e at\u00f3pase no suroeste de Uzbekist\u00e1n. Fai fronteira con Turkmenist\u00e1n polo suroeste, as\u00ed como coa provincia de Navoi polo leste, Jizzakh polo sueste, Corasmia polo noroeste e a Rep\u00fablica de Karakalpaquist\u00e1n polo noroeste. O deserto de Kyzyl Kum ocupa gran parte do seu territorio.\nO territorio da provincia \u00e9 rico en dep\u00f3sitos de gas natural e petr\u00f3leo. Do seu solo extr\u00e1ese ademais grafito, m\u00e1rmore, granito, xeso, xofre, cal, as\u00ed como outros materiais usados para a manufactura de materiais de construci\u00f3n.\nDemograf\u00eda.\nA poboaci\u00f3n da provincia de Bukhara \u00e9 de 1.534.900 habitantes, dos cales o 68% vive en \u00e1reas rurais, e o 32% en \u00e1reas urbanas. Na provincia conviven uzbekos e taxicos, sendo estes \u00faltimos maior\u00eda na poboaci\u00f3n. A convivencia de ambos grupos \u00e9tnicos na provincia foi pac\u00edfica, en contraste co Val de Fergana, onde se rexistraron conflitos \u00e9tnicos e sociais. As comunidades, que adoitan ser na s\u00faa maior\u00eda mixtas, saben ser biling\u00fces, f\u00e1lase tanto o persa como o uzbeko, e incluso \u00e9 fen\u00f3meno com\u00fan a mestizaxe. Ambos grupos exhiben unha cultura en com\u00fan e unha organizaci\u00f3n econ\u00f3mica similar. \u00c9 com\u00fan a expresi\u00f3n na provincia de \"un pobo con dous idiomas\".\nEconom\u00eda.\nA industria enerx\u00e9tica \u00e9 de fundamental importancia na econom\u00eda da provincia. Existen importantes dep\u00f3sitos petrol\u00edferos como os de Kandim, Okkum e Parsonkul, dos cales se calculan 10 mill\u00f3ns de toneladas de reservas de petr\u00f3leo e 220 mil mill\u00f3ns de metros c\u00fabicos de gas natural.\nOutra industria importante \u00e9 a do t\u00e9xtil, a cal xira arredor do algod\u00f3n e a seda. Tam\u00e9n a provincia se caracteriza pola produci\u00f3n de artesan\u00edas tradicionais uzbekas, das cales destacan os cer\u00e1micos e o bordados con ouro.\nA produci\u00f3n agr\u00edcola bas\u00e9ase no algod\u00f3n e o trigo, mentres que a gandar\u00eda se centra no gando ovino de Astrakh\u00e1n e na crianza do verme da seda."}
{"id": "218654", "revid": "32797", "url": "https://gl.wikipedia.org/wiki?curid=218654", "title": "Kosmos 421", "text": "Kosmos 421 (\u041a\u043e\u0441\u043c\u043e\u0441 421 en ruso), tam\u00e9n denominado DS-P1-Yu N\u00ba 42, foi un sat\u00e9lite artificial sovi\u00e9tico lanzado o 19 de maio de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 421 foi o cuadrax\u00e9simo segundo membro da serie de sat\u00e9lites DS-P1-Yu e o trix\u00e9simo s\u00e9timo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo e cuadrax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 421 foi inxectado nunha \u00f3rbita inicial de 492\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 8 de novembro de 1971."}
{"id": "218655", "revid": "4817", "url": "https://gl.wikipedia.org/wiki?curid=218655", "title": "Cosmos 421", "text": ""}
{"id": "218656", "revid": "27155", "url": "https://gl.wikipedia.org/wiki?curid=218656", "title": "Banda de Caspary", "text": "En bot\u00e1nica, a banda de Caspary \u00e9 unha banda de material impermeable depositado sobre a paredes celulares radial e transversal das c\u00e9lulas da endoderme, que \u00e9 quimicamente diferente do resto dos compo\u00f1entes da parede celular, e est\u00e1 formada principalmente por unha substancia cerosa chamada suberina. As bandas de Caspary serven para bloquear o fluxo masivo de auga e solutos do c\u00f3rtex \u00e1 estela (cilindro vascular). A banda foi reco\u00f1ecida por primeira vez polo cient\u00edfico alem\u00e1n Robert Caspary (1818\u20131887).\nA banda f\u00f3rmase durante a ontoxenia temper\u00e1 da c\u00e9lula e forma parte da parede celular primaria. Var\u00eda en largura e xeralmente \u00e9 m\u00e1is estreita que a parede onde aparece, polo que non a cobre totalmente. Est\u00e1 situada m\u00e1is preto da parede tanxencial interna que da externa.\nA composici\u00f3n qu\u00edmica da banda de Caspary \u00e9 principalmente suberina. De acordo con alg\u00fans estudos, a banda de Caspary in\u00edciase como unha deposici\u00f3n de substancias fen\u00f3licas e \u00e1cidos graxos insaturados na l\u00e1mina media da parede entre as paredes radiais, en forma de pel\u00edculas parcialmente oxidadas. A parede primaria \u00e9 infiltrada e m\u00e1is tarde engrosada con dep\u00f3sitos de substancias similares no interior da parede. A incrustaci\u00f3n ou infiltraci\u00f3n deste material na parede celular probablemente bloquea os poros submicrosc\u00f3picos que ti\u00f1a a parede, impermeabiliz\u00e1ndoa. A banda de Caspary parece estar firmemente unida ao citoplasma da c\u00e9lula, de modo que non se separan doadamente cando as c\u00e9lulas son sometidas a plasm\u00f3lise ou outros axentes que normalmente causan a contracci\u00f3n do protoplasto. As\u00ed, a banda de Caspary parece formar unha barreira na cal o fluxo apopl\u00e1stico (que vai polos espazos entre as c\u00e9lulas) \u00e9 forzado a pasar a trav\u00e9s da membrana plasm\u00e1tica con permeabilidade selectiva e entrar no citoplasma (o simplasto). Esta conexi\u00f3n entre ambos facilita o paso do l\u00edquido.\nA banda de Caspary difer\u00e9nciase despois de que se completa o crecemento centr\u00edpeto do c\u00f3rtex. Nese momento, o desenvolvemento do xilema primario no cilindro vascular pode estar m\u00e1is ou menos avanzado. Nas ximnospermas e anxiospermas que te\u00f1en crecemento secundario, as ra\u00edces s\u00f3 forman endodermes con bandas de Caspary. En moitas destas plantas a endoderme despr\u00e9ndese despois xunto co c\u00f3rtex, cando se forma a periderme a partir do periciclo. Se o periciclo \u00e9 superficial e o c\u00f3rtex se mant\u00e9n, a endoderme pode ser estirada ou esmagada ou pode manter o mesmo ritmo de expansi\u00f3n que o cilindro vascular por medio de divisi\u00f3ns radiais anticlinais, e a nova parede forma m\u00e1is banda de Caspary en continuaci\u00f3n coa banda vella.\nEn ausencia de crecemento secundario (o que ocorre na maior\u00eca das monocotiled\u00f3neas e unhas poucas dicotiled\u00f3neas), a endoderme xeralmente sofre certas modificaci\u00f3ns nas s\u00faas paredes, que poden afectar \u00e1 banda. Poden distinguirse dous estadios de desenvolvemento posteriores ao estadio inicial no que s\u00f3 est\u00e1 presente a banda de Caspary na parede. No seguinte estadio unha lamela de suberina (ou endodermina ) cobre toda a parede pola parte interna da c\u00e9lula, de modo que a banda de Caspary queda separada do citoplasma e as conexi\u00f3ns entre ambos os dous deixan de ser evidentes. No \u00faltimo estadio, f\u00f3rmase unha grosa capa de celulosa sobre a lamela de suberina, \u00e1s veces depositada principalmente nas paredes tanxenciais internas. A grosa parede formada, e a parede inicial con banda de Caspary poden lignificarse. Despois deste engrosamento da parede da endoderme a banda de Caspary pode seguir sendo identificable ou non. A parede endod\u00e9rmica engrosada, \u00e9 unha parede secundaria, que pode ter puntuaci\u00f3ns. O sucesivo desenvolvemento das paredes endod\u00e9rmicas vese claramente nas monocotiled\u00f3neas. Nas dicotiled\u00f3neas a distinci\u00f3n entre estes dous \u00faltimos estadios do desenvolvemento endod\u00e9rmico pode non ser brusco (Guttenberg, 1943), e nas pterid\u00f3fitas a diferenciaci\u00f3n remata coa deposici\u00f3n da lamela de suberina. Unha endoderme con banda de Caspary que sofre modificaci\u00f3ns na parede posteriores ten lugar tam\u00e9n nas ra\u00edces a\u00e9reas ).\nA banda pode tinguirse con safranina, o que serve para distinguila do resto da parede nas observaci\u00f3ns microsc\u00f3picas.\nFunci\u00f3ns.\nA funci\u00f3n da banda de Caspary \u00e9 impermeablizar a parede da endoderme, impedindo que as substancias entren nas c\u00e9lulas da endoderme. Ademais, as c\u00e9lulas est\u00e1n unidas entre si polas bandas polo que tam\u00e9n se imposibilita o paso de substancias entre elas.\nExisten dous modos de entrada de substancias:\nA banda de Caspary da endoderme divide o apoplasto da ra\u00edz en dous compartimentos, o que \u00e9 moi conveniente para o desprazamento selectivo de minerais e auga. Os i\u00f3ns presentes na soluci\u00f3n do chan poden difundir libremente en todo o c\u00f3rtex, mais non poden atravesar a banda de Caspary. Para entraren no cilindro vascular, \u00e9 dicir, \u00e1 corrente transpiratoria, deben cruzar a membrana plasm\u00e1tica dunha c\u00e9lula endod\u00e9rmica (simplasto), e as\u00ed a planta controla os i\u00f3ns que pasan e os que non."}
{"id": "218660", "revid": "1131", "url": "https://gl.wikipedia.org/wiki?curid=218660", "title": "Club do Mar Mugardos", "text": "O Club do Mar Mugardos \u00e9 unha entidade deportiva galega da localidade de Mugardos dedicada principalmente \u00e1 pr\u00e1ctica do remo. A entidade fundouse en 1962 e compite na Liga Galega de Trai\u00f1eiras (LGT).\nHistoria.\nAntecedentes.\nAs primeiras novas do remo a nivel deportivo en Mugardos rem\u00f3ntanse ata finais dos anos '40 coa participaci\u00f3n de trai\u00f1eiras mugardesas na Copa do Xeneral\u00edsimo, competici\u00f3n que ga\u00f1aron en 1948 baixo a denominaci\u00f3n de Cofrad\u00eda de Pescadores de Mugardos coa trai\u00f1eira \"Mar\u00eda Pita\", o terceiro posto en 1950 baixo a denominaci\u00f3n Hogar del Productor Mugardos, e tres sextos postos en 1949 (como Hogar del Productor Mugardos), 1951 e 1952 (os dous como Educaci\u00f3n y Descanso Mugardos). As trai\u00f1eiras mugardesas continuaron a competir durante os anos '50 baixo distintas denominaci\u00f3ns.\nFundaci\u00f3n e primeiros \u00e9xitos.\nNo ano 1962 fundouse o Club do Mar de Mugardos con Lu\u00eds Dieste, un experimentado remeiro, patr\u00f3n e adestrador, como presidente. Durante os anos '60 o club colleitou os seus maiores logros en categor\u00eda s\u00e9nior, conseguindo o campionato de Espa\u00f1a de bateis nos anos 1963 e 1966 celebrado en Avil\u00e9s e Cedeira respectivamente, as\u00ed como o subcampionato en 1965 en Castropol e numerosos Campionatos Galegos (todos os disputados entre 1962 e 1967, as\u00ed como o de 1969). A estes logros en categor\u00eda s\u00e9nior hai que sumar o campionato de Espa\u00f1a de lolas conquistado en 1965 en categor\u00eda xuvenil en Ferrol.\nA finais dos 60 constru\u00eduse o local social do club e comezouse coa pr\u00e1ctica do remo de banco m\u00f3bil e outras disciplinas deportivas como o balonm\u00e1n, chave, boxeo, xogos de mesa ou a pesca deportiva, o que converteu \u00e1 entidade no principal eixo deportivo da localidade.\nOs anos '70 e '80.\nDurante as seguintes d\u00faas d\u00e9cadas o CM Mugardos continuou a conseguir importantes logros en categor\u00eda s\u00e9nior como o campionato de Espa\u00f1a de bateis de 1971 en Portugalete ou o campionato galego de bateis de 1973 e 1987, que estiveron acompa\u00f1ados de numerosos logros en categor\u00edas inferiores. Por\u00e9n, nesta \u00e9poca o club non contou con ningunha trai\u00f1eira na auga.\nA volta das trai\u00f1eiras.\nLogo de varios anos sen sacar ningunha trai\u00f1eira \u00e1 auga, a principios dos anos '90, o Club do Mar Mugardos regresou \u00e1 competici\u00f3n de tra\u00ed\u00f1as tras integrarse no proxecto \"Cidade de Ferrol\" que aglutinou aos clubs de remo da r\u00eda de Ferrol nunha soa trai\u00f1eira. Rematado este proxecto o club non volveu \u00e1 competici\u00f3n de trai\u00f1eiras ata o ano 2011."}
{"id": "218666", "revid": "1131", "url": "https://gl.wikipedia.org/wiki?curid=218666", "title": "Club de Remo Coruxo", "text": "O Club de Remo Coruxo \u00e9 unha entidade deportiva da cidade de Vigo (Galiza) adicada \u00e1 pr\u00e1ctica do remo. A entidade foi fundada en 1989 e actualmente compite na Divisi\u00f3n A da Liga Galega de Trai\u00f1eiras (LGT).\nHistoria.\nO Club de Remo Coruxo foi fundado en 1989 como secci\u00f3n do Centro Cultural Recreativo Art\u00edstico de Coruxo nunha nave cedida por Guillermo Rey no porto de Canido, iniciando a s\u00faa actividade cun grupo de mozos da zona.\nPosteriormente trasladou a s\u00faa sede a unha nave na Finca Mirambel, onde a instalaci\u00f3n foi acondicionada para albergar o ximnasio, os vestiarios, un foxo de remo; e para gardar as embarcaci\u00f3ns.\nNas \u00faltimas tempadas o club clasificouse en moitas ocasi\u00f3ns para a disputa de diversos campionatos tanto a nivel nacional como estatal, acadando resultados importantes tanto en banco fixo como m\u00f3bil, especialmente neste \u00faltimo co subcampionato de Espa\u00f1a cadete en 2002.\nA trai\u00f1eira do club ten participado en t\u00f3dalas edici\u00f3ns da Liga Galega de Trai\u00f1eiras, sendo o seu mellor resultado o 1\u00ba posto acadado na tempada 2014.\nFrota.\nActualmente conta con: d\u00faas trai\u00f1eiras \"Fonta\u00ed\u00f1a\", d\u00faas trai\u00f1eiri\u00f1as \"A Calzoa\"; e os bateis: \"Foz\", \"Fuchi\u00f1o\", \"Baularte\", \"O Vao\", \"Coruxo\"."}
{"id": "218670", "revid": "92340", "url": "https://gl.wikipedia.org/wiki?curid=218670", "title": "Fiorenza Cedolins", "text": "Fiorenza Cedolins, nada en Vito d'Asio, Fri\u00fal-Venecia Xulia (Italia) \u00e9 unha soprano italiana.\nTraxectoria.\nFiorenza Cedolins fixo o seu debut oper\u00edstico en 1992 no Teatro Carlo Felice de X\u00e9nova coa \u00f3pera \"Cavalleria rusticana\" de Pietro Mascagni. Posteriormente realizou diversos papeis cun repertor\u00edo que abrangu\u00eda \u00f3peras dende Monteverdi, con \"Il combattimento di Tancredi e Clorinda\", o \"Carmina Burana\" de Orff, o \"Mos\u00e8 in Egitto\" de Rossini, ata \"Salom\u00e9\" de Strauss. En 1996 ga\u00f1ou o Concurso Vocal Luciano Pavarotti, e foi convidada para cantar Tosca de Puccini coa Compa\u00f1\u00eda de \u00d3pera de Filadelfia e o tenor italiano Luciano Pavarotti. Ese mesmo ano cantou o papel de Santuzza e \"Cavalleria rusticana\" no Festival de R\u00e1vena, dirixida por Riccardo Muti. En 2005 interpretou o Requiem de Verdi no Auditorium di Santa Cecilia de Roma, dirixida por Zubin Mehta, a Misa de Requiem para o papa Xo\u00e1n Paulo II, e de xira en Frankfurt e Viena coa Orquestra Sinf\u00f3nica de Mil\u00e1n, dirixida por Riccardo Chailly. Tam\u00e9n cantou \"Norma\" de Bellini (un dos papeis m\u00e1is dif\u00edciles do repertorio italiano) no Teatro Carlo Felice de X\u00e9nova, dirixida por Bruno Campanella, Mimi en \"La Boh\u00e8me\" de Puccini e o papel protagonista en \"Tosca\" no Arena di Verona, dirixida por Daniel Oren.\nFiorenza Cedolins tam\u00e9n ten cantado papeis principais en \"Adriana Lecouvreur\" de Francesco Cilea, \"Aida\", \"Luisa Miller\" de Verdi, \"Manon Lescaut\" , \"Madama Butterfly\" e \"Suor Angelica\" de Puccini. Outras funci\u00f3ns incl\u00faen Leonora en \"Il trovatore\", Amalia en \"I masnadieri\", Desd\u00e9mona en \"Otello\", Isabel di Valois en \"Don Carlos\", de Verdi."}
{"id": "218673", "revid": "89787", "url": "https://gl.wikipedia.org/wiki?curid=218673", "title": "Keri-Lynn Wilson", "text": "Keri-Lynn Wilson, nada en Winnipeg en 1967, \u00e9 unha directora de orquestra canadense cunha crecente reputaci\u00f3n en Europa, onde dirixiu \u00e1s compa\u00f1\u00edas de \u00f3pera de Hamburg, M\u00fcnchen e Viena, entre outras. Est\u00e1 casada con Peter Gelb, director xeral da Metropolitan Opera."}
{"id": "218697", "revid": "31997", "url": "https://gl.wikipedia.org/wiki?curid=218697", "title": "Ministro (goberno)", "text": "Ministro \u00e9 o membro dun goberno que, baixo a autoridade dun Xefe de Goberno ou dun Primeiro Ministro, exerce a funci\u00f3n executiva dun estado nunha \u00e1rea concreta que lle foi encomendada. Ademais fai parte do Consello de ministros, \u00f3rgano colexiado do Goberno.\nA autoridade que te\u00f1a as\u00ed como a autonom\u00eda da que dispo\u00f1a no exercicio do seu cargo poden variar segundo a lexislaci\u00f3n de cada pa\u00eds\nLexislaci\u00f3n espa\u00f1ola.\nO posto de ministro est\u00e1 recollido, na lexislaci\u00f3n espa\u00f1ola, sobre todo na Constituci\u00f3n e na Lei do Goberno.\nConstituci\u00f3n espa\u00f1ola.\nO papel do Goberno e os seus ministros ve\u00f1en recollidos nos artigos 97 e seguintes da Constituci\u00f3n:\nTal como preve\u00eda a Constituci\u00f3n, as leis detallaron m\u00e1is as funci\u00f3ns e status dos ministros.\nLei do Goberno.\nNa Lei 50/1997, de 27 de novembro, do Goberno, establ\u00e9cense as responsabilidades e funci\u00f3ns dos ministros:"}
{"id": "218698", "revid": "89787", "url": "https://gl.wikipedia.org/wiki?curid=218698", "title": "Sof\u00eda Toro", "text": "Sof\u00eda Toro Prieto-Puga, nada na Coru\u00f1a o 19 de agosto de 1990, \u00e9 unha regatista galega do Real Club N\u00e1utico da Coru\u00f1a.\nTraxectoria.\nCompite na modalidade de \"match race\", onde forma equipo coa patroa T\u00e1mara Echegoyen e \u00c1ngela Pumariega. Foron campioas ol\u00edmpicas nos Xogos Ol\u00edmpicos de 2012 en Londres nesta modalidade, con barcos da clase Elliott 6m.\nAdemais, a tripulaci\u00f3n foi campioa de Espa\u00f1a en 2010 e 2011, campioa iberoamericana en 2010 e campioa de Europa en 2011.\nReco\u00f1ecementos.\nEn 2013 recibiu o Premio \u00e1 \"Mellor deportista\" da Asociaci\u00f3n de Mulleres Deportistas Galegas (MUDEGA) no marco da II Gala do Deporte Feminino Galego."}
{"id": "218699", "revid": "88215", "url": "https://gl.wikipedia.org/wiki?curid=218699", "title": "Futbol Club Barcelona (f\u00fatbol praia)", "text": "A secci\u00f3n de f\u00fatbol praia do FC Barcelona naceu en 2011, convert\u00e9ndose na 13\u00aa secci\u00f3n deportiva activa do club catal\u00e1n. Por mor da inexistencia dunha liga nacional deste deporte en Espa\u00f1a, o equipo ad\u00edcase a encontros amigables ou de exhibici\u00f3n, principalmente durante as estaci\u00f3ns de primavera e ver\u00e1n. Por tratarse do club m\u00e1is importante do pa\u00eds neste deporte, o FC Barcelona de f\u00fatbol praia foi o \u00fanico equipo espa\u00f1ol convidado en 2011 e 2012 \u00e1s 2 primeiras edici\u00f3ns do Mundial de Clubs disputadas no Brasil, caendo en \u00e1mbalas d\u00faas ocasi\u00f3ns na rolda de cuartos de final ante o Sporting Club de Portugal. Conquistou o t\u00edtulo na edici\u00f3n de 2015.\nO primeiro adestrador do equipo foi o internacional galego Ramiro Amarelle, que exerc\u00eda funci\u00f3ns de xogador-adestrador. Outro xogador importante do equipo foi Jos\u00e9 Mari Bakero, o ex xogador internacional de f\u00fatbol. O cadro de xogadores do equipo nos seus inicios completouse con nomes como os campi\u00f3ns do mundo con Rusia en 2011 Egor Eremeev, Andrey Bukhlistkiy (porteiro) e Dimitriy Shishin, o coru\u00f1\u00e9s Nico Alvarado, o gaditano Cristian Torres, ou o internacional senegal\u00e9s Al Seyni N'Diaye (porteiro)."}
{"id": "218701", "revid": "197", "url": "https://gl.wikipedia.org/wiki?curid=218701", "title": "Sinople", "text": "O sinople \u00e9 unha cor her\u00e1ldica que corresponde \u00e1 cor verde intensa.\nRepresentaci\u00f3n.\nPara a representaci\u00f3n en branco e negro, os gravados utilizan li\u00f1as diagonais que baixan de dereita a esquerda do campo ou figura."}
{"id": "218702", "revid": "22570", "url": "https://gl.wikipedia.org/wiki?curid=218702", "title": "Floruit", "text": "Floruit (a mi\u00fado abreviado fl. ou flor.) \u00e9 unha voz proveniente do lat\u00edn, a terceira persoa de singular do pret\u00e9rito de indicativo do verbo \"florere\" 'florecer, prosperar'.\nEmpr\u00e9gase para facer referencia a un per\u00edodo de tempo durante o cal unha persoa se atopaba nunha etapa florecente, unha escola, un movemento ou mesmo unha especie biol\u00f3xica, e \u00fasase cando non se co\u00f1ece con seguridade nin a data de inicio (nacemento, formaci\u00f3n, creaci\u00f3n etc.) nin a data de finalizaci\u00f3n (morte, ruptura, destruci\u00f3n etc.), s\u00f3 alg\u00fans fitos que amosan a actividade de tal persoa, escola, movemento ou especie.\nO uso desta expresi\u00f3n comezou entre os gregos, onde se fac\u00eda referencia \u00e1 idade das celebridades (pol\u00edticas, literarias, filos\u00f3ficas) tendo en conta s\u00f3 o momento no que acadara o cumio (\"\u1f00\u03ba\u03bc\u03ae\" transliter. \"akm\u00e9\" ou \"acm\u00e9\") da s\u00faa actividade, que en xeral se asociaba a un evento determinado (os Xogos Ol\u00edmpicos, o acceso \u00f3 poder dun gobernante etc.)."}
{"id": "218703", "revid": "98629", "url": "https://gl.wikipedia.org/wiki?curid=218703", "title": "Team LottoNL-Jumbo", "text": "O Team LottoNL-Jumbo \u00e9 un equipo ciclista profesional de categor\u00eda UCI ProTour, fundado en 1984, con sede nos Pa\u00edses Baixos. Tr\u00e1tase dun dos equipos m\u00e1is veteranos do pelot\u00f3n internacional. As s\u00faas cores tradicionais son o laranxa e o azul.\nHistoria.\n\u00d3 longo da s\u00faa historia tivo diversas denominaci\u00f3ns, dependendo dos patrocinadores principais do equipo. As\u00ed, a seguinte lista amosa os distintos nomes cos que foi co\u00f1ecido este equipo dende 1984 at\u00e9 2015:\n\u00c9xitos.\nOs m\u00e1is salientables \u00e9xitos do equipo no ciclismo en ruta cheg\u00e1ronlle da man de Denis Menchov e \u00d3scar Freire:\nOutros corredores como Erik Breukink, Michael Boogerd, Erik Dekker, Michael Rasmussen, Thomas Dekker, Lars Boom, Robert Gesink e Luis Le\u00f3n S\u00e1nchez te\u00f1en sumado varias vitorias menores no palmar\u00e9s do equipo."}
{"id": "218705", "revid": "1576", "url": "https://gl.wikipedia.org/wiki?curid=218705", "title": "R\u00edos de Irlanda", "text": "De entre os r\u00edos de Irlanda, o Shannon \u00e9 o m\u00e1is longo de todos con 386 quil\u00f3metros. O r\u00edo desenv\u00f3lvese en tres lagos \u00f3 longo do seu curso: o Lough Allen, o Lough Ree e o Lough Derg. De entre eles o Lough Derg \u00e9 o meirande.\nOutros r\u00edos de importancia son o r\u00edo Liffey, o r\u00edo Lee, o r\u00edo Swilly, o r\u00edo Foyle, o r\u00edo Lagan, o r\u00edo Erne, o r\u00edo Blackwater, o r\u00edo Nore, o r\u00edo Suir, o r\u00edo Barrow, o r\u00edo Bann e o r\u00edo Boyne."}
{"id": "218706", "revid": "56817", "url": "https://gl.wikipedia.org/wiki?curid=218706", "title": "Trofeo Cidade de Vigo 1974", "text": "A IV edici\u00f3n do Trofeo Cidade de Vigo celebrouse en Vigo entre o 16 e o 18 de agosto de 1974 en forma de torneo triangular. O campi\u00f3n foi o Honv\u00e9d SE."}
{"id": "218707", "revid": "98629", "url": "https://gl.wikipedia.org/wiki?curid=218707", "title": "El cochecito", "text": "El cochecito \u00e9 un filme espa\u00f1ol dirixido por Marco Ferreri que se estreou en 1960.\nSinopse.\nDon Anselmo Prohar\u00e1n (Jos\u00e9 Isbert) \u00e9 un vello totalmente decidido a adquirir un coche de inv\u00e1lido con motor, igual que o que ten o seu amigo paral\u00edtico Lucas e outros compa\u00f1eiros da s\u00faa idade. A pesar da oposici\u00f3n de toda a s\u00faa familia, Don Anselmo non desiste do seu capricho, mesmo se para conseguilo se ve obrigado a vender as xoias da familia. Cando o seu fillo Carlos (Pedro Porcel) o descobre, obr\u00edgao a devolvelo. En vinganza, Don Anselmo toma a decisi\u00f3n de envelenar a s\u00faa familia. Cando intenta fuxir no seu \"cochecito\", \u00e9 detido pola Garda Civil."}
{"id": "218708", "revid": "98629", "url": "https://gl.wikipedia.org/wiki?curid=218708", "title": "Kill Bill Volume 1", "text": "Kill Bill Volume 1 \u00e9 un filme estadounidense dirixido por Quentin Tarantino que se estreou no 2003. Primeira parte da saga cinematogr\u00e1fica \"Kill Bill\".\nSinopse.\nO d\u00eda da s\u00faa voda, unha asasina profesional (Uma Thurman) sofre o ataque dalg\u00fans membros da s\u00faa propia banda, que obedecen as ordes de Bill (David Carradine), o xefe da organizaci\u00f3n criminal. Logra sobrevivir \u00f3 ataque, a\u00ednda que queda en coma. Cinco anos despois esperta cun gran desexo de vinganza."}
{"id": "218709", "revid": "98629", "url": "https://gl.wikipedia.org/wiki?curid=218709", "title": "Kill Bill Volume 2", "text": "Kill Bill Volume 2 \u00e9 un filme estadounidense dirixido por Quentin Tarantino que se estreou no 2004. Segunda parte da saga \"Kill Bill\".\nSinopse.\nTras eliminar a alg\u00fans membros da banda que intentou asasinala o d\u00eda da s\u00faa voda, \"Mamba Negra\" (Uma Thurman) intenta acabar cos demais, especialmente con Bill, o seu antigo xefe (David Carradine), que f\u00f3ra o que a mandou matar."}
{"id": "218711", "revid": "98629", "url": "https://gl.wikipedia.org/wiki?curid=218711", "title": "Alaranxado", "text": "O alaranxado en her\u00e1ldica \u00e9 un tipo de esmalte pouco utilizado. Co\u00f1\u00e9cese tam\u00e9n como aurora. En gravado repres\u00e9ntase mediante li\u00f1as verticais (representaci\u00f3n de goles) combinadas cun patr\u00f3n de puntos (representaci\u00f3n do ouro)."}
{"id": "218712", "revid": "111586", "url": "https://gl.wikipedia.org/wiki?curid=218712", "title": "Baile irland\u00e9s", "text": " \nO baile irland\u00e9s ou danza irlandesa \u00e9 un grupo de bailes tradicionais orixinarios de Irlanda, de entre os que se poden distinguir os bailes populares e os de competici\u00f3n.\nCaracter\u00edsticas.\nEstes bailes son co\u00f1ecidos polos seus r\u00e1pidos e r\u00edtmicos movementos de p\u00e9s mentres que os brazos e o resto do corpo fican est\u00e1ticos a maior parte do tempo.\nTipos.\nNos bailes populares tam\u00e9n se distingue entre o baile c\u00e9il\u00ed e o set dance. O set dance \u00e9 un baile para catro parellas en disposici\u00f3n de cadrado, mentres que o baile c\u00e9il\u00ed acepta formaci\u00f3ns m\u00e1is vari\u00e1beis de d\u00faas a dezaseis persoas. Ademais das formaci\u00f3ns, hai importantes diferenzas estil\u00edsticas entre estas d\u00faas formas de danza popular. A danza popular irlandesa \u00e9 unha tradici\u00f3n viva, e por este motivo son frecuentes as variaci\u00f3ns dependendo da zona xeogr\u00e1fica.\nPor outra banda, a meirande parte dos bailes de competici\u00f3n (ou stepdance irland\u00e9s) son en solitario, a\u00ednda que moitos bailar\u00edns tam\u00e9n compiten usando o baile c\u00e9il\u00ed. O stepdance en solitario caracter\u00edzase polo control do corpo e a precisi\u00f3n dos movementos dos p\u00e9s. Para este tipo de danza p\u00f3dense utilizar \"zapatos brandos\" ou \"zapatos duros\".\nHistoria.\nAs formas tradicionais de baile en Irlanda probabelmente se desenvolveron en estreita asociaci\u00f3n coa m\u00fasica tradicional irlandesa. Por\u00e9n, as s\u00faas orixes non son claras e hai que ter en conta que foron influenciadas por outras danzas do continente. Estes bailes comezaron a ser ensinados por mestres en toda Irlanda a finais do s\u00e9culo XVIII e comezos do XIX. Durante este tempo, os lugares para concursos e feiras eran sempre pequenos e por iso hab\u00eda pouco espazo para a representaci\u00f3n dos bailes. Moitas veces mesmo se fac\u00edan enriba de mesas ou sobre bocois. P\u00e9nsase que esta \u00e9 unha das principais raz\u00f3ns polas que estas danzas se desenvolveron coas mans r\u00edxidas para os lados e cunha gran falta de movemento da metade superior do corpo. Co paso do tempo, os bailes e as competici\u00f3ns comez\u00e1ronse a facer en espazos meirandes, polo que alg\u00fans estilos inclu\u00edron m\u00e1is movemento e desprazamentos polo escenario.\nO baile irland\u00e9s comezou a facerse co\u00f1ecido de xeito internacional grazas \u00f3 espect\u00e1culo de danza Riverdance, que se representou no Festival de Eurovisi\u00f3n de 1994, ano no que Irlanda era o pa\u00eds anfitri\u00f3n."}
{"id": "218713", "revid": "5863", "url": "https://gl.wikipedia.org/wiki?curid=218713", "title": "Aceiro (her\u00e1ldica)", "text": "En her\u00e1ldica, o aceiro \u00e9 un esmalte que se usa coma cor do ferro e dos muros, \u00e9 a cor gris. Non se usa na her\u00e1ldica inglesa pero \u00e9 recorrente no resto de Europa, principalmente en Alema\u00f1a e, a ra\u00edz diso, en Francia. Na her\u00e1ldica italiana os esmaltes de aceiro foron substitu\u00eddos en moitos casos polo azul celeste. En edici\u00f3ns inglesas, o nome aparecer\u00e1 como \"cendr\u00e9e\", \u00e9 dicir, en franc\u00e9s."}
{"id": "218714", "revid": "25871", "url": "https://gl.wikipedia.org/wiki?curid=218714", "title": "Danza irlandesa", "text": ""}
{"id": "218715", "revid": "25871", "url": "https://gl.wikipedia.org/wiki?curid=218715", "title": "Baile de Irlanda", "text": ""}
{"id": "218717", "revid": "22570", "url": "https://gl.wikipedia.org/wiki?curid=218717", "title": "Exoderme", "text": "A exoderme \u00e9 un tecido vexetal situado nas ra\u00edces de moitas plantas anxiospermas xusto debaixo da epiderme, formado pola(s) \u00faltima(s) capa(s) de c\u00e9lulas do c\u00f3rtex, que est\u00e1n diferenciadas dun modo especial. A exoderme \u00e9 un tecido protector, xa que as paredes das s\u00faas c\u00e9lulas est\u00e1n impregnadas de suberina, que forma lamini\u00f1as de suberina na parede primaria ou bandas de Caspary. As lamini\u00f1as de suberina poden estar cubertas por m\u00e1is capas de celulosa ou estar lignificadas. A exoderme pode estar acompa\u00f1ada de escler\u00e9nquima inmediatamente subxacente. Nalg\u00fans casos as l\u00e1minas de suberina non son tan evidentes. As c\u00e9lulas est\u00e1n dispostas de modo moi compacto. Nalgunhas exodermes as c\u00e9lulas son todas iguais, alongadas e suberificadas como se describiu, pero algunhas plantas (\"Allium\", \"Asparagus\") te\u00f1en, ademais das anteriores, un segundo tipo de c\u00e9lulas exod\u00e9rmicas, curtas e sen suberificar.\nA exoderme ten caracter\u00edsticas similares \u00e1 endoderme (tecido m\u00e1is interno). A funci\u00f3n da exoderme \u00e9 impedir o paso de auga polo apoplasto (espazos entre as c\u00e9lulas) e limitalo ao simplasto (atravesando o citoplasma das c\u00e9lulas). Proporciona protecci\u00f3n contra a perda de auga na ra\u00edz e tam\u00e9n serve de defensa contra a entrada de microorganismos.\nNo talo poden atoparse tam\u00e9n \u00e1s veces capas subepid\u00e9rmicas protectoras chamadas hipoderme, e este termo tense aplicado tam\u00e9n \u00e1 exoderme (hipoderme do talo e hipoderme da ra\u00edz), pero en xeral pref\u00edrese chamar exoderme \u00e1 da ra\u00edz, porque ten caracter\u00edsticas distintivas."}
{"id": "218718", "revid": "23204", "url": "https://gl.wikipedia.org/wiki?curid=218718", "title": "Rizoderme", "text": "En Bot\u00e1nica, denom\u00ednase rizoderme ou epiblema \u00e1 epiderme da ra\u00edz, na cal se forman os pelos absorbentes. Ten funci\u00f3ns principalmente absorbentes. Moitas veces a rizoderme denom\u00ednase simplemente epiderme, pero alg\u00fans hist\u00f3logos opinan que a epiderme da ra\u00edz \u00e9 un tecido distinto da epiderme do talo e debe ter o seu propio nome, debido a que a s\u00faa orixe, estrutura e funci\u00f3n son distintas.\nA rizoderme \u00e9 uniestratificada, \u00e9 dicir, est\u00e1 composta por unha soa capa de c\u00e9lulas, as cales son alongadas, e est\u00e1n dispostas moi apertadas entre si. Te\u00f1en paredes delgadas e normalmente sen cut\u00edcula.\nNa rexi\u00f3n adxacente \u00e1 caliptra as c\u00e9lulas da rizoderme son pequenas e con citoplasma denso, sen vac\u00faolos. En ra\u00edces que conservan a s\u00faa rizoderme por moito tempo, e s\u00f3 a substit\u00faen tardiamente pola periderme, as paredes celulares poden engrosarse, \u00e9 dicir poden suberificarse ou lignificarse. Pero xa antes de que se destr\u00faa a rizoderme f\u00f3rmase debaixo unha exoderme protectora.\nOs pelos radicais enc\u00f3ntranse na denominada \u00abzona pil\u00edfera\u00bb da ra\u00edz e son parte da rizoderme. Poden orixinarse en todas as c\u00e9lulas rizod\u00e9rmicas, s\u00f3 en certas c\u00e9lulas chamadas \"tricoblastos\" (algo m\u00e1is pequenas), ou en casos m\u00e1is raros poden proceder da capa subepid\u00e9rmica. Son pelos tubulosos, raramente ramificados, cun vac\u00faolo central enorme, con citoplasma pegado \u00e1s pareddes, e un n\u00facleo poliploide situado no extremo do pelo, que se alonga. Viven poucos d\u00edas, e a s\u00faa funci\u00f3n \u00e9 aumentar a superficie de absorci\u00f3n da ra\u00edz para a toma de auga e nutrientes en soluci\u00f3n.\nNa familia das Fabaceae (leguminosas) a rizoderme participa no reco\u00f1ecemento e captaci\u00f3n das bacterias fixadoras de nitr\u00f3xeno (rizobios), e nos primeiros pasos necesarios para a nodulaci\u00f3n ou formaci\u00f3n de n\u00f3dulos na ra\u00edz fixadores de nitr\u00f3xeno. Os pelos absorbentes medran dirix\u00edndose \u00e1s bacterias fixadoras do chan e rode\u00e1ndoas e encapsul\u00e1ndoas; despois as bacterias multipl\u00edcanse e forman un filamento de infecci\u00f3n que entra no pelo absorbente e penetra na ra\u00edz, formando os n\u00f3dulos simbi\u00f3ticos."}
{"id": "218719", "revid": "27155", "url": "https://gl.wikipedia.org/wiki?curid=218719", "title": "Epiblema", "text": ""}
{"id": "218720", "revid": "23204", "url": "https://gl.wikipedia.org/wiki?curid=218720", "title": "\u00d3\u00f0r", "text": "\u00d3\u00f0r (Antigo n\u00f3rdico para \"tolo, fren\u00e9tico, furioso, vehemente, ansioso\", ou como substantivo \"mente, sentimento\" e \"canci\u00f3n, poeta\") ou \u00d3\u00f0, \u00e1s veces anglicizado como Odr ou Od, \u00e9 un personaxe da mitolox\u00eda n\u00f3rdica, unha figura asociada coa deusa principal Freia. A \"Edda po\u00e9tica\" e \"Heimskringla\", ambos escritos no s\u00e9culo XIII por Snorri Sturluson, describen a \u00d3\u00f0r como o marido de Freia e o pai da s\u00faa filla Hnoss. \"Heimskringla\" engado que a parella tivo outra filla, Gersemi. Moitos estudosos teorizaron sobre o papel de \u00d3\u00f0r, e xeralmente descr\u00edbeno como a hip\u00f3stase do deus Od\u00edn debido \u00e1s semellanzas entre \u00e1mbolos dous."}
{"id": "218721", "revid": "27155", "url": "https://gl.wikipedia.org/wiki?curid=218721", "title": "Pilus", "text": "Un pilus (que en lat\u00edn significa pelo, en plural pili), xeralmente considerado sin\u00f3nimo de fimbria, \u00e9 un ap\u00e9ndice similar en forma de pelo que se encontra na superficie de moitas bacterias. A\u00ednda que os termos pilus e fimbria (do lat\u00edn \"filamento\", \"fibra\") se utilizan xeralmente como sin\u00f3nimos, alg\u00fans investigadores reservan o termo \"pilus\" para os ap\u00e9ndices requiridos para a conxugaci\u00f3n bacteriana. Todos os pili est\u00e1n compostos esencialmente polas prote\u00ednas oligom\u00e9ricas pilinas.\nOs pili son m\u00e1is caracter\u00edsticos das bacterias gramnegativas, pero tam\u00e9n poden aparecer nalgunhas especies grampositivas. Unha bacteria pode ter ducias de pili por toda a s\u00faa superficie. Os pili s\u00e9rvenlles \u00e1s bacterias para unirse a superficies ou a outras bacterias. Alg\u00fans virus bacteri\u00f3fagos utilizan os pili das bacterias para adherirse \u00e1 superficie bacteriana e iniciar o seu ciclo replicativo.\nOs pili son antix\u00e9nicos. Son bastante fr\u00e1xiles e est\u00e1n a renovarse decote, \u00e1s veces con pili de diferente composici\u00f3n antix\u00e9nica, o que altera a antixenicidade da bacteria. As respostas inmunitarias espec\u00edficas do h\u00f3spede aos pili orixinais non son efectivas contra os pili novos. Os xenes dos pili te\u00f1en rexi\u00f3ns variables (V) e constantes (C), que se combinan, de xeito similar a como se produce a variabilidade das inmunoglobulinas dos vertebrados.\nTipos.\nPili sexual ou da conxugaci\u00f3n.\nOs pili sexuais util\u00edzanse durante a conxugaci\u00f3n bacteriana, na cal d\u00faas bacterias transfiren parte do seu ADN dunha a outra. Denom\u00ednanse \"sexuais\" porque a conxugaci\u00f3n \u00e9 parecida a unha reproduci\u00f3n sexual no sentido en que se intercambian xenes entre os individuos por medio da formaci\u00f3n de \"parellas de conxugaci\u00f3n\" ou apareamento, pero como non \u00e9 un verdadeiro proceso sexual \u00e1s veces consid\u00e9rase m\u00e1is apropiado falar de pili da conxugaci\u00f3n. O mellor estudado \u00e9 o pilus F de \"Escherichia coli\", codificado no pl\u00e1smido F ou factor de fertilidade.\nUn destes pili adoita ter uns 6 ou 7 nm de di\u00e1metro. Durante a conxugaci\u00f3n, un pilus emerxe da bacteria doante (do ADN) engancha a bacteria receptora, e por arrastre as d\u00faas bacterias ach\u00e9ganse, e finalmente cr\u00e9ase unha ponte de apareamento, que establece contacto directo entre ambas as bacterias e f\u00f3rmase un poro controlado que permitir\u00e1 a transferencia do ADN da doante \u00e1 receptora. Tipicamente, o ADN transferido consiste en xenes que se requiren para producir e transferir pili sexuais (xeralmente codificados en pl\u00e1smidos), pero tam\u00e9n outros xenes que son cotransferidos, o que causa unha diseminaci\u00f3n de caracter\u00edsticas xen\u00e9ticas entre a poboaci\u00f3n bacteriana, como a resistencia a antibi\u00f3ticos. Non todas as bacterias poden producir pilis sexuais, pero a conxugaci\u00f3n pode ocorrer mesmo entre bacterias de distintas especies.\nPili de tipo IV.\nAlg\u00fans pili, chamados pili de tipo IV, xeran forzas motrices. O extremo externo dos pili adh\u00edrese a un substrato s\u00f3lido, que pode ser a superficie \u00e1 cal a bacteria est\u00e1 unida ou outra bacteria, e cando o pilus se contrae este pula a bacteria cara a adiante, como un gancho de agarre. O movemento producido polos pili de tipo IV \u00e9 irregular a sacudidas, distinto doutras formas de mobilidade bacteriana, como pode ser a producida polos flaxelos. As pilinas bacterianas de tipo IV son similares en estrutura \u00e1s flaxelinas do flaxelo arqueano.\nFimbrias.\n\u00c1s veces res\u00e9rvase o termo fimbria para os pili de adhesi\u00f3n a superficies, que non interve\u00f1en na conxugaci\u00f3n. A adhesi\u00f3n das bacterias \u00e1s superficies dos seus h\u00f3spedes \u00e9 un paso requirido durante o establecemento dunha infecci\u00f3n ou para a formaci\u00f3n dun biofilme. A fimbria \u00e9 un tipo de pilus curto que \u00e9 utilizado para adherirse \u00e1s superficies. As fimbrias est\u00e1n localizadas nos polos da c\u00e9lula ou por toda a s\u00faa superficie. As bacterias mutantes que carecen de fimbrias non poden adherirse \u00e1s superficies que son os seus obxectivos habituais, polo que non poden causar enfermidades. Por exemplo, as fimbrias son un dos mecanismos primarios da virulencia de bacterias como \"Escherichia coli\", \"Bordetella pertussis\", \"Staphylococcus\" e \"Streptococcus\", e a s\u00faa presenza aumenta moito a s\u00faa capacidade de causar doenzas.\nAlgunhas fimbrias poden conter lectinas. As lectinas son necesarias para a adhesi\u00f3n \u00e1s c\u00e9lulas diana porque poden reco\u00f1ecer oligosac\u00e1ridos da superficie das c\u00e9lulas diana. Outras fimbrias \u00fanense a compo\u00f1entes da matriz extracelular.\nO tama\u00f1o das fimbrias \u00e9 de 3-10 nan\u00f3metros de di\u00e1metro e varios micr\u00f3metros de longo, polo que debido \u00e1 s\u00faa finura s\u00f3 se poden ver con microscopio electr\u00f3nico.\nAs fimbrias at\u00f3panse tanto en bacterias gramnegativas coma grampositivas. Nas grampositivas, as subunidades de pilina est\u00e1n enlazadas covalentemente.\nNanocables bacterianos.\nOs nanocables bacterianos (ou nanocables microbianos) son ap\u00e9ndices que son condutores el\u00e9ctricos, que foron considerados pili modificados, que aparecen en moitas bacterias, como por exemplo as dos x\u00e9neros \"Geobacter\" e \"Shewanella\". Os nanocables condutores foron confirmados tam\u00e9n na cianobacteria oxix\u00e9nica \"Synechocystis\" PCC6803 e no cocultivo de metan\u00f3xenos term\u00f3filos formado por \"Pelotomaculum thermopropionicum\" e \"Methanothermobacter thermoautotrophicus\".\nEstes nanocables foron descritos como pili modificados, que se utilizan para establecer conexi\u00f3ns con aceptores terminais de electr\u00f3ns, pero atopouse despois que estaban formados por citocromos amontoados, polo que a s\u00faa estrutura non \u00e9 a dun pilus t\u00edpico. As especies do x\u00e9nero \"Geobacter\" utilizan os nanocables para transferir electr\u00f3ns a aceptores electr\u00f3nicos extracelulares, como \u00f3xidos Fe(III). Esta funci\u00f3n descubriuse examinando mutantes cuxos pili pod\u00edan unirse ao ferro, pero non reducilo.\nAdemais, os nanocables poden facilitar transferencias de electr\u00f3ns a gran distancia a trav\u00e9s de grosas capas de biofilme . Ao conectalas con outras c\u00e9lulas que est\u00e1n por encima delas, os pili permiten \u00e1s bacterias que est\u00e1n situadas en condici\u00f3ns an\u00f3xicas seguir utilizando o ox\u00edxeno como aceptor terminal de electr\u00f3ns. Por exemplo, os organismos do x\u00e9nero \"Shewanella\" forman pilis condutores de electricidade en resposta \u00e1 limitaci\u00f3n de aceptores electr\u00f3nicos."}
{"id": "218722", "revid": "2577176", "url": "https://gl.wikipedia.org/wiki?curid=218722", "title": "CNC", "text": ""}
{"id": "218724", "revid": "23204", "url": "https://gl.wikipedia.org/wiki?curid=218724", "title": "Kosmos 423", "text": "Kosmos 423 (\u041a\u043e\u0441\u043c\u043e\u0441 423 en ruso), tam\u00e9n denominado DS-P1-Yu N\u00ba 43, foi un sat\u00e9lite artificial sovi\u00e9tico lanzado o 27 de maio de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 423 foi o cuadrax\u00e9simo terceiro membro da serie de sat\u00e9lites DS-P1-Yu e o trix\u00e9simo oitavo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo e cuadrax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 423 foi inxectado nunha \u00f3rbita inicial de 511\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 26 de novembro de 1971."}
{"id": "218725", "revid": "4817", "url": "https://gl.wikipedia.org/wiki?curid=218725", "title": "Cosmos 423", "text": ""}
{"id": "218726", "revid": "32797", "url": "https://gl.wikipedia.org/wiki?curid=218726", "title": "Kosmos 435", "text": "Kosmos 435 (\u041a\u043e\u0441\u043c\u043e\u0441 435 en ruso), tam\u00e9n denominado DS-P1-Yu N\u00ba 45, foi un sat\u00e9lite artificial sovi\u00e9tico lanzado o 27 de agosto de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 435 foi o cuadrax\u00e9simo quinto membro da serie de sat\u00e9lites DS-P1-Yu e o trix\u00e9simo noveno lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 435 foi inxectado nunha \u00f3rbita inicial de 505\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 28 de xaneiro de 1972."}
{"id": "218727", "revid": "4817", "url": "https://gl.wikipedia.org/wiki?curid=218727", "title": "Cosmos 435", "text": ""}
{"id": "218729", "revid": "32797", "url": "https://gl.wikipedia.org/wiki?curid=218729", "title": "Kosmos 453", "text": "Kosmos 453 (\u041a\u043e\u0441\u043c\u043e\u0441 453 en ruso), tam\u00e9n denominado DS-P1-Yu N\u00ba 46, foi un sat\u00e9lite artificial sovi\u00e9tico lanzado o 19 de outubro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 453 foi o cuadrax\u00e9simo sexto membro da serie de sat\u00e9lites DS-P1-Yu e o cuadrax\u00e9simo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 453 foi inxectado nunha \u00f3rbita inicial de 522\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 19 de marzo de 1972."}
{"id": "218730", "revid": "4817", "url": "https://gl.wikipedia.org/wiki?curid=218730", "title": "Cosmos 453", "text": ""}
{"id": "218731", "revid": "32797", "url": "https://gl.wikipedia.org/wiki?curid=218731", "title": "Kosmos 455", "text": "Kosmos 455 (\u041a\u043e\u0441\u043c\u043e\u0441 455 en ruso), tam\u00e9n denominado DS-P1-Yu N\u00ba 47, foi un sat\u00e9lite artificial sovi\u00e9tico lanzado o 17 de novembro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 455 foi o cuadrax\u00e9simo s\u00e9timo membro da serie de sat\u00e9lites DS-P1-Yu e o cuadrax\u00e9simo primeiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 455 foi inxectado nunha \u00f3rbita inicial de 516\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 9 de abril de 1972."}
{"id": "218732", "revid": "4817", "url": "https://gl.wikipedia.org/wiki?curid=218732", "title": "Cosmos 455", "text": ""}
{"id": "218733", "revid": "32797", "url": "https://gl.wikipedia.org/wiki?curid=218733", "title": "Kosmos 458", "text": "Kosmos 458 (\u041a\u043e\u0441\u043c\u043e\u0441 458 en ruso), tam\u00e9n denominado DS-P1-Yu N\u00ba 48, foi un sat\u00e9lite artificial sovi\u00e9tico lanzado o 29 de novembro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 458 foi o cuadrax\u00e9simo oitavo membro da serie de sat\u00e9lites DS-P1-Yu e o cuadrax\u00e9simo segundo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 458 foi inxectado nunha \u00f3rbita inicial de 523\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 20 de abril de 1972."}
{"id": "218734", "revid": "4817", "url": "https://gl.wikipedia.org/wiki?curid=218734", "title": "Cosmos 458", "text": ""}
{"id": "218735", "revid": "32797", "url": "https://gl.wikipedia.org/wiki?curid=218735", "title": "Kosmos 467", "text": "Kosmos 467 (\u041a\u043e\u0441\u043c\u043e\u0441 467 en ruso), tam\u00e9n denominado DS-P1-Yu N\u00ba 49, foi un sat\u00e9lite artificial sovi\u00e9tico lanzado o 17 de decembro de 1971 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 467 foi o cuadrax\u00e9simo noveno membro da serie de sat\u00e9lites DS-P1-Yu e o cuadrax\u00e9simo terceiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 467 foi inxectado nunha \u00f3rbita inicial de 502\u00a0km de apoxeo e 279\u00a0km de perixeo, cunha inclinaci\u00f3n orbital de 71 graos e un per\u00edodo de 91,9 minutos. Reentrou na atmosfera o 18 de abril de 1972."}
{"id": "218736", "revid": "4817", "url": "https://gl.wikipedia.org/wiki?curid=218736", "title": "Cosmos 467", "text": ""}
{"id": "218737", "revid": "27155", "url": "https://gl.wikipedia.org/wiki?curid=218737", "title": "Pili", "text": ""}
{"id": "218738", "revid": "27155", "url": "https://gl.wikipedia.org/wiki?curid=218738", "title": "Fimbria", "text": ""}
{"id": "218739", "revid": "89787", "url": "https://gl.wikipedia.org/wiki?curid=218739", "title": "Nanocable bacteriano", "text": "Os nanocables bacterianos (tam\u00e9n chamados nanocables microbianos) son ap\u00e9ndices que conducen electricidade presentes en varias especies bacterianas, entre as que salientan as dos x\u00e9neros \"Geobacter\" e \"Shewanella\". A existencia de nanocables condutores foi confirmada na cianobacteria oxix\u00e9nica \"Synechocystis\" PCC6803 e nun cocultivo metanox\u00e9nico term\u00f3filo, constitu\u00eddo por \"Pelotomaculum thermopropionicum\" e \"Methanothermobacter thermoautotrophicus\". Desde as perspectivas fisiol\u00f3xica e funcional, os nanocables bacterianos son bastante diversos.O papel preciso que desempe\u00f1an os nanocables bacterianos nos seus sistemas biol\u00f3xicos non se comprende de todo, pero propux\u00e9ronse para eles varias funci\u00f3ns. F\u00f3ra dos ambientes naturais, os nanocables bacterianos mostraron ter unha utilidade potencial en varios campos, notablemente nas industrias da bioenerx\u00eda e biorremediaci\u00f3n.\nFisiolox\u00eda.\nOrixinalmente pens\u00e1base que os nanocables de \"Geobacter\" eran pili modificados, que se usaban para establecer conexi\u00f3ns con aceptores terminais de electr\u00f3ns durante alg\u00fans tipos de respiraci\u00f3n anaerobia. Posteriores investigaci\u00f3ns mostraron que os nanocables de \"Geobacter\" est\u00e1n compostos por citocromos amontoados, concretamente OmcS e OmcZ. Malia seren fisioloxicamente distintos dos pili, os nanocables bacterianos descr\u00edbense a mi\u00fado como un tipo de pili debido \u00e1 confusi\u00f3n inicial sobre a s\u00faa interpretaci\u00f3n que houbo despois do seu descubrimento. Estes nanocables de citocromos ordenadamente amontoados forman unha matriz continua de hemos, que estabilizan o nanocable por empillamento pi (\" pi-stacking\") e proporcionan unha v\u00eda para o transporte de electr\u00f3ns. Especies do x\u00e9nero \"Geobacter\" usan nanocables para transferir electr\u00f3ns a aceptores de electr\u00f3ns extracelulares (como os \u00f3xidos de Fe(III)). Esta funci\u00f3n foi descuberta polo exame de mutantes, cuxos nanocables pod\u00edan adherirse ao ferro, pero non pod\u00edan reducilo.\nOs nanocables de \"Shewanella\" tampouco son tecnicamente pili, sen\u00f3n extensi\u00f3ns da membrana externa que conte\u00f1en o decahemo de citocromos MtrC e OmcA da membrana bacteriana externa. A presenza de citocromos da membrana externa e a falta de condutividade en nanocables no mutante deficiente en MtrC e OmcA apoia de forma directa o mecanismo multietapas saltador proposto para o transporte de electr\u00f3ns a trav\u00e9s de nanocables de \"Shewanella\".\nAdicionalmente, os nanocables poden facilitar unha transferencia de electr\u00f3ns de longo rango a trav\u00e9s de grosas capas de biopel\u00edculas. Ao conect\u00e1rense a outras c\u00e9lulas que os rodean, os nanocables permiten \u00e1s bacterias situadas en ambientes an\u00f3xicos seguir usando o ox\u00edxeno como o seu aceptor terminal de electr\u00f3ns. Por exemplo, s\u00e1bese que os organismos do x\u00e9nero \"Shewanella\" forman nanocables condutores de electricidade en resposta \u00e1 limitaci\u00f3n electr\u00f3n-aceptor.\nHistoria.\nO concepto de electromicrobiolox\u00eda leva utiliz\u00e1ndose desde o 1900, cando unha serie de descubrimentos atoparon c\u00e9lulas con capacidade de producir electricidade. En 1911 Michael Cress\u00e9 Potter demostrou por primeira vez que as c\u00e9lulas pod\u00edan converter a enerx\u00eda qu\u00edmica en enerx\u00eda el\u00e9ctrica. Mais ata 1988 non se observou o transporte electr\u00f3nico extracelular cos descubrimentos independentes das bacterias \"Geobacter\" e \"Shewanella\" e os seus respectivos nanocables. Desde ent\u00f3n, identific\u00e1ronse outros microbios que presentan nanocables, pero os dous primeiros x\u00e9neros mencionados contin\u00faan sendo os que foron m\u00e1is intensamente estudados. En 1998, observouse a transferencia de electr\u00f3ns extracelular nunha instalaci\u00f3n de cela de combustible microbiana por primeira vez usando a bacteria \"Shewanella\" para reducir un el\u00e9ctrodo de Fe(III). En 2010, demostrouse que os nanocables bacterianos facilitaban o fluxo de electricidade en bacterias \"Sporomusa\". Este foi o primeiro exemplo observado de transmisi\u00f3n de electr\u00f3ns extracelular usado para dirixir electr\u00f3ns desde o ambiente \u00e1 c\u00e9lula. Segue investig\u00e1ndose para explorar os mecanismos, implicaci\u00f3ns e potenciais aplicaci\u00f3ns dos nanocables e os sistemas biol\u00f3xicos dos que forman parte.\nImplicaci\u00f3ns e aplicaci\u00f3ns potenciais.\nImplicaci\u00f3ns biol\u00f3xicas.\nOs microorganismos usan os nanocables para facilitar o uso de metais extracelulares como aceptores terminais de electr\u00f3ns extracelulares nunha cadea de transporte de electr\u00f3ns. O alto potencial de reduci\u00f3n dos metais que reciben os electr\u00f3ns pode orixinar unha considerable produci\u00f3n de ATP. Ademais, o grao de implicaci\u00f3ns que sup\u00f3n a existencia destes nanocables bacterianos non se comprende totalmente. Especulouse que os nanocables poden funcionar como condutos para o transporte de electr\u00f3ns entre diferentes membros da comunidade microbiana. Isto permitir\u00eda unha retroalimentaci\u00f3n regulatoria ou outra comunicaci\u00f3n entre membros da mesma ou incluso de diferentes especies microbianas. Alg\u00fans organismos poden tanto expulsar coma captar electr\u00f3ns por medio dos nanocables. Estas especies probablemente poder\u00edan oxidar metais extracelulares us\u00e1ndoos como unha fonte de electr\u00f3ns ou enerx\u00eda para facilitar procesos celulares que consomen enerx\u00eda. Os microbios tam\u00e9n poder\u00edan potencialmente usar os nanocables temporalmente para almacenar electr\u00f3ns sobre metais. Acumular unha concentraci\u00f3n de electr\u00f3ns sobre un \u00e1nodo met\u00e1lico d\u00e1 a posibilidade \u00e1s c\u00e9lulas de poder despois utilizar isto para alimentar enerxeticamente a actividade metab\u00f3lica. A\u00ednda que estas posibles implicaci\u00f3ns proporcionan unha hip\u00f3tese razoable sobre o papel dos nanocables bacterianos nun sistema biol\u00f3xico, c\u00f3mpre realizar m\u00e1is investigaci\u00f3ns para chegarmos a comprender totalmente o grao no que as especies celulares se benefician do uso de nonocables.\nAplicaci\u00f3ns bioenerx\u00e9ticas en celas de combustible microbianas.\nEn celas de combustible microbianas os nanocables bacterianos xeran electricidade por medio dun transporte de electr\u00f3ns extracelular ao \u00e1nodo da cela de combustible. As redes de nanocables potencian a produci\u00f3n de electricidade das celas de combustible microbianas cunha condutividade eficaz e de longo rango. En concreto, os nanocables bacterianos de \"Geobacter sulfurreducens\" pos\u00faen unha condutividade similar \u00e1 dos metais, producindo electricidade a niveis comparables aos de nanoestruturas met\u00e1licas sint\u00e9ticas. Cando as cepas bacterianas son manipuladas xeneticamente para impulsar a formaci\u00f3n de nanocables, xeralmente obs\u00e9rvanse rendementos el\u00e9ctricos maiores. Cubrir os nanocables con \u00f3xidos de metais tam\u00e9n promove adicionalmente a condutividade el\u00e9ctrica. Ademais, estes nanocables poden transportar electr\u00f3ns a distancias de varios cent\u00edmetros. A transferencia de electr\u00f3ns de rango longo por redes de nanocables microbianos permite que c\u00e9lulas viables que non est\u00e1n en contacto directo cun \u00e1nodo contrib\u00faan ao fluxo de electr\u00f3ns.\nAta agora, a corrente producida por nanocables bacterianos \u00e9 moi baixa. A trav\u00e9s dunha biopel\u00edcula de 7 micr\u00f3metros de grosor, inform\u00e1ronse de densidades de corrente de arredor de 17 microamperes por cent\u00edmetro cadrado e de voltaxes de arredor de 0,5 volts.\nOutras aplicaci\u00f3ns significativas.\nOs nanocables microbianos de \"Shewanella\" e \"Geobacter\" son unha axuda na biorremediaci\u00f3n de augas subterr\u00e1neas contaminadas con uranio. Para demostrar isto, os cient\u00edficos compararon e observaron a concentraci\u00f3n de uranio eliminado por cepas con pili e sen pili de \"Geobacter.\" Por medio dunha serie de experimentos controlados, puideron deducir que os nanocables presentes eran m\u00e1is efectivos na mineralizaci\u00f3n do uranio comparados cos mutantes sen nanocables.\nOutra aplicaci\u00f3n significativa dos nanocables bacterianos d\u00e1se na industria bioelectr\u00f3nica. Tendo en mente o uso de recursos sustentables, os cient\u00edficos propuxeron o futuro uso da biopel\u00edculas de \"Geobacter\" como unha plataforma de transistores e supercapacitadores funcionais baixo a auga, con capacidade de autorrenovar a enerx\u00eda.\nEn 2020 f\u00edxose a demostraci\u00f3n dun memristor difusivo fabricado a partir de nanocables de prote\u00ednas da bacteria \"Geobacter sulfurreducens\", que funciona a voltaxes substancialmente m\u00e1is baixas que as anteriormente descritas e pode permitir a construci\u00f3n de neuronas artificiais, que funciona a voltaxes de potenciais de acci\u00f3n biol\u00f3xicos. Os nanocables bacterianos son distintos dos nanocables de silicio utilizados tradicionalmente porque mostran un maior grao de biocompatibilidade. C\u00f3mpre realizar m\u00e1is investigaci\u00f3ns neste eido, pero os memristores poder\u00edan chegar a usarse para procesar directamente sinais biosensoras, as\u00ed como para a computaci\u00f3n neurom\u00f3rfica e/ou a comunicaci\u00f3n directa con neuronas biol\u00f3xicas."}
{"id": "218740", "revid": "27155", "url": "https://gl.wikipedia.org/wiki?curid=218740", "title": "Pili de tipo IV", "text": ""}
{"id": "218741", "revid": "32797", "url": "https://gl.wikipedia.org/wiki?curid=218741", "title": "Kosmos 472", "text": "Kosmos 472 (\u041a\u043e\u0441\u043c\u043e\u0441 472 en ruso), tam\u00e9n denominado DS-P1-Yu N\u00ba 50, foi un sat\u00e9lite artificial sovi\u00e9tico lanzado o 25 de xaneiro de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 472 foi o quincuax\u00e9simo membro da serie de sat\u00e9lites DS-P1-Yu e o cuadrax\u00e9simo cuarto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 472 foi inxectado nunha \u00f3rbita inicial de 1568\u00a0km de apoxeo e 207\u00a0km de perixeo, cunha inclinaci\u00f3n orbital de 82 graos e un per\u00edodo de 102,2 minutos. Reentrou na atmosfera o 18 de agosto de 1972."}
{"id": "218742", "revid": "4817", "url": "https://gl.wikipedia.org/wiki?curid=218742", "title": "Cosmos 472", "text": ""}
{"id": "218743", "revid": "32797", "url": "https://gl.wikipedia.org/wiki?curid=218743", "title": "Kosmos 481", "text": "Kosmos 481 (\u041a\u043e\u0441\u043c\u043e\u0441 481 en ruso), tam\u00e9n denominado DS-P1-Yu N\u00ba 51, foi un sat\u00e9lite artificial sovi\u00e9tico lanzado o 25 de marzo de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 481 foi o quincuax\u00e9simo primeiro membro da serie de sat\u00e9lites DS-P1-Yu e o cuadrax\u00e9simo quinto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 481 foi inxectado nunha \u00f3rbita inicial de 540\u00a0km de apoxeo e 279\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 2 de setembro de 1972."}
{"id": "218744", "revid": "4817", "url": "https://gl.wikipedia.org/wiki?curid=218744", "title": "Cosmos 481", "text": ""}
{"id": "218772", "revid": "47401", "url": "https://gl.wikipedia.org/wiki?curid=218772", "title": "Cristino \u00c1lvarez", "text": "Co nome de Cristino \u00c1lvarez podemos referirnos a:"}
{"id": "218773", "revid": "89787", "url": "https://gl.wikipedia.org/wiki?curid=218773", "title": "Liga ACT 2012", "text": "A tempada 2012 da Liga ACT foi a 10\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Esta tempada comezou o 9 de xu\u00f1o do 2012 coa \"IV Bandeira de Bilbao\", e rematou o 15 de setembro en Bermeo.\nA liga contou con 18 bandeiras, cada unha das cales repartiu 12 puntos para o ga\u00f1ador, 11 para o segundo, 10 para o terceiro, 9 para o cuarto, 8 para o quinto, 7 para o sesto, 6 para o s\u00e9timo, 5 para o oitavo, 4 para o noveno, 3 para o d\u00e9cimo, 2 para o und\u00e9cimo e 1 para o \u00faltimo.\nUnha das novidades m\u00e1is salientables desta tempada foi a ausencia por vez primeira de Orio na m\u00e1xima competici\u00f3n, tralo \u00faltimo posto acadado na anterior edici\u00f3n da liga.\nClasificaci\u00f3n.\n&lt;noinclude&gt;\n\"Actualizado 2 de xullo de 2013\"."}
{"id": "218774", "revid": "89787", "url": "https://gl.wikipedia.org/wiki?curid=218774", "title": "Herdanza mendeliana", "text": "A herdanza mendeliana, tam\u00e9n chamada xen\u00e9tica mendeliana, mendelismo ou herdanza monoxen\u00e9tica \u00e9 unha teor\u00eda que explica como se herdan os caracteres xen\u00e9ticos de pais a fillos. A teor\u00eda est\u00e1 baseada nos traballos realizados por Gregor Johann Mendel publicados en 1865 e 1866, que foron redescubertos en 1900, e resumidos nas leis de Mendel. Inicialmente a teor\u00eda foi controvertida, pero ga\u00f1ou aceptaci\u00f3n cando se integrou coa teor\u00eda cromos\u00f3mica da herdanza de Thomas Hunt Morgan en 1915, e hoxe forma a base da xen\u00e9tica cl\u00e1sica.\nHistoria.\nAs leis da herdanza derivan dos traballos de Gregor Mendel, un monxe agosti\u00f1o que viviu no Imperio Austro-H\u00fangaro no s\u00e9culo XIX, que realizou experimentos de hibridaci\u00f3n con distintas razas de ch\u00edcharos de xard\u00edn (\"Pisum sativum\"). Entre 1856 e 1863, cultivou e probou unhas 29.000 plantas de ch\u00edcharo. Destes experimentos deduciu d\u00faas xeneralizaci\u00f3ns, que m\u00e1is tarde se co\u00f1ecer\u00edan como \"principios da herdanza de Mendel\" ou \"leis de Mendel\". Mendel describiu estes principios nun artigo que ti\u00f1a d\u00faas partes, t\u00edtulado \"Experimentos sobre a hibridaci\u00f3n de plantas\", que leu na Sociedade de Historia Natural de Brno (hoxe na Rep\u00fablica Checa) en 1865, e que foron publicados en 1866.\nAs conclusi\u00f3ns de Mendel non tiveron moita repercusi\u00f3n na comunidade cient\u00edfica e foron ignoradas durante moito tempo. A\u00ednda que non foron completamente desco\u00f1ecidas polos bi\u00f3logos do seu tempo, non parec\u00eda que fosen aplicables xeneralizadamente, e mesmo o propio Mendel, pensaba que s\u00f3 se aplicaban a certos tipos de especies ou caracteres. O principal obst\u00e1culo para comprender a s\u00faa importancia foi a relevancia que se lle daba no s\u00e9culo XIX \u00e1 aparente mestura dos caracteres herdados que se comprobara en certos casos (caracteres cuantitativos), que agora sabemos que se debe a interacci\u00f3ns multix\u00e9nicas, en comparaci\u00f3n cos caracteres binarios espec\u00edficos dun \u00f3rgano que estudou Mendel. Por\u00e9n, en 1900, o seu trabsallo foi \"redescuberto\" polos cient\u00edficos, Hugo de Vries, Carl Correns, e Erich von Tschermak. A natureza exacta deste \"redescubrimento\" foi debatida: De Vries publicou primeiro sobre este asunto, mencionando a Mendel nunha nota a rodap\u00e9, e Correns indicou a prioridade de Mendel despois de ler a publicaci\u00f3n de De Vries. Pode ser que De Vries non reco\u00f1ecese verdadeiramente cantos dos seus co\u00f1ecementos sobre as leis proced\u00edan do seu propio traballo e cantos proced\u00edan da lectura dos artigos de Mendel. Alg\u00fans estudosos posteriores acusaron a Von Tschermak de non ter comprendido os resultados en absoluto.\nDe todos os xeitos, o \"redescubrimento\" converteu ao mendelismo nunha teor\u00eda importante pero controvertida. O seu promotor m\u00e1is vigoroso en Europa foi William Bateson, que acu\u00f1ou os termos \"xen\u00e9tica\", \"xene\" e \"alelo\" para describir moitos dos seus principios. O modelo da herdanza foi moi contestado por outros bi\u00f3logos porque implicaba que a herdanza era descontinua, en oposici\u00f3n \u00e1 variaci\u00f3n aparentemente continua observable en moitos caracteres. Moitos bi\u00f3logos tam\u00e9n desbotaban a teor\u00eda porque non estaban seguros de que se puidese aplicar a todas as especies. Por\u00e9n, os traballos posteriores de bi\u00f3logos e estat\u00edsticos como R. A. Fisher mostraron que en caso de estaren implicados moitos factores mendelianos na expresi\u00f3n dun s\u00f3 car\u00e1cter, pod\u00eda producirse toda a diversidade de resultados observados. Posteriormente Thomas Hunt Morgan e os seus colaboradores integraron o modelo te\u00f3rico de Mendel na teor\u00eda cromosomica da herdanza, na cal os cromosomas levaban o material xen\u00e9tico, e crearon o que se co\u00f1ece como xen\u00e9tica cl\u00e1sica, que tivo un extraordinario \u00e9xito e deulle a Mendel un lugar destacado na historia da ciencia.\nOs desdcubrimentos de Mendel permitiron a outros cient\u00edficos predicir a expresi\u00f3n dos caracteres base\u00e1ndose en probabilidades matem\u00e1ticas. Unha gran contribuci\u00f3n ao \u00e9xito de Mendel foi que baseou as s\u00faas conclusi\u00f3ns en datos obtidos de experimentos de cruzamento de plantas que non se reproduciran por autofecundaci\u00f3n, e s\u00f3 mediu caracter\u00edsticas binarias, como cor, forma e posici\u00f3n das flores, en vez de caracteres cuantitativos. Expresou os seus resultados numericamente e someteunos a unha an\u00e1lise estat\u00edstica. O seu m\u00e9todo de an\u00e1lise de datos e os seus tama\u00f1os de mostra grandes d\u00e9ronlle credibilidade os seus datos. Estudou tam\u00e9n as plantas en sucesivas xeraci\u00f3ns (F1, F2, F3) e rexistrou as s\u00faas variaci\u00f3ns. Finalmente, fixo \"cruzamentos de comprobaci\u00f3n\" (retrocruzamentos dos descendentes das hibridaci\u00f3ns coas li\u00f1as puras iniciais), que revelaban a presenza e proporci\u00f3n dos caracteres recesivos.\nExperimentos de Mendel.\nMendel elixiu o \"Pisum sativum\" como organismo modelo porque ti\u00f1a as seguintes vantaxes: baixo prezo, tempo de xeraci\u00f3n curto, elevado \u00edndice de descendencia, diversas variedades dentro da mesma especie (cor, forma, tama\u00f1o etc.) e posesi\u00f3n de caracteres diferenciais constantes.\n\"Pisum sativum\" \u00e9 unha planta aut\u00f3gama, \u00e9 dicir, que se autofecunda, o cal pode alterar os experimentos. Mendel evitou as autofecundaci\u00f3ns cort\u00e1ndolles as anteras. As\u00ed puido cruzar exclusivamente as variedades que el desexaba. Tam\u00e9n cubriu con bolsas as flores para protexer aos h\u00edbridos do pole non controlado durante a floraci\u00f3n. \nLevou a cabo un experimento control realizando cruzamentos durante d\u00faas xeraci\u00f3ns sucesivas por autofecundaci\u00f3n para obter li\u00f1as puras (homocigotas) para cada car\u00e1cter.\nMendel levou a cabo a mesma serie de cruzamentos en todos os seus experimentos. Cruzou d\u00faas variedades ou li\u00f1as puras diferentes respecto dun ou m\u00e1is caracteres. Como resultado obti\u00f1a a primeira xeraci\u00f3n filial (F1), na cal observou a uniformidade fenot\u00edpica dos h\u00edbridos. Posteriormente, a autofecundaci\u00f3n dos h\u00edbridos da F1 deu lugar \u00e1 segunda xeraci\u00f3n filial (F2), e as\u00ed sucesivamente. Tam\u00e9n realizou cruzamentos rec\u00edprocos, \u00e9 dicir, alternaba os fenotipos das plantas parentais (a que proporcionaba o pole e a que proporcionaba a ovoc\u00e9lula):\n\u2640P1 x \u2642P2\n\u2640P2 x \u2642P1\n(sendo P a xeraci\u00f3n parental e os sub\u00edndices 1 e 2 os diferentes fenotipos desta).\nAdemais, realizou retrocruzamentos, que consisten no cruzamento dos h\u00edbridos da primeira xeraci\u00f3n filial (F1) coas li\u00f1as puras parentais utilizadas, nas d\u00faas direcci\u00f3ns posibles:\n\u2640F1 x \u2642P2 e \u2640P2 x \u2642F1 (cruzamentos rec\u00edprocos)\n\u2640F1 x \u2642P1 e \u2640P1 x \u2642F1 (cruzamentos rec\u00edprocos)\nOs experimentos demostraron que:\nAs leis de Mendel.\nMendel descubriu que cando se cruzan ch\u00edcharos de flores brancas e p\u00farpuras, o resultado non \u00e9 unha mestura, sen\u00f3n que a descendencia ten flores p\u00farpuras. Concibiu ent\u00f3n a idea da existencia de unidades hereditarias, que denominou \"factores\", un dos cales \u00e9 unha caracter\u00edstica recesiva e a outra dominante. Mendel dixo que os factores, despois chamados xenes, normalmente aparecen en pares nas c\u00e9lulas som\u00e1ticas ordinarias, pero que segregan (sep\u00e1ranse) durante a formaci\u00f3n das c\u00e9lulas sexuais. Cada membro do par acaba situado en c\u00e9lulas sexuais (gametos) separadas. O xene dominante, como o p\u00farpura da flor do ch\u00edcharo, oculta a presenza do xene recesivo, o de flor branca. Unha vez que Mendel autofecundou a xeraci\u00f3n F1 e obtivo a proporci\u00f3n 3:1 na descendencia, teorizou correctamente que os xenes poden emparellarse de tres maneiras para cada car\u00e1cter: AA, aa, e Aa. A letra \"A\" mai\u00fascula representa o factor dominante e a min\u00fascula o recesivo, \"a\". A combinaci\u00f3n Aa aparece con dobre frecuencia ca calquera das outras d\u00faas, xa que pode orixinarse de d\u00faas formas: Aa ou aA.\nMendel afirmou que cada individuo ten dous factores para cada car\u00e1cter, un procedente de cada proxenitor. Os dous factores poden conter ou non a mesma informaci\u00f3n. Se os dous factores son id\u00e9nticos, o individuo dise que \u00e9 homocigoto para ese car\u00e1cter. Se os dous factores levan diferente informaci\u00f3n, o individuo denom\u00ednase heterocigoto. As formas alternativas de cada factor denom\u00ednanse hoxe alelos. O xenotipo dun individuo est\u00e1 constitu\u00eddo por todos os alelos que pos\u00fae. A aparencia f\u00edsica dun individuo ou fenotipo, est\u00e1 determinada polos seus alelos e pola influencia ambiental. Un individuo pos\u00fae dous alelos para cada car\u00e1cter; un alelo recibiuno da nai e o outro do pai. Os alelos pasan \u00e1 seguinte xeraci\u00f3n trav\u00e9s dos gametos: \u00f3vulos e espermatozoides. Cando se forman os gametos, os alelos sep\u00e1ranse de forma aleatoria e cada gameto recibe s\u00f3 unha copia de ditos alelos. A presenza dun alelo non significa que o car\u00e1cter se exprese no individuo que o pos\u00fae, xa que nos heterocigotos s\u00f3 se expresa o alelo dominante. O alelo recesivo est\u00e1 presente tam\u00e9n no heterocigoto, pero non se expresa, a\u00ednda que pode transmitirse \u00e1 descendencia (hai tam\u00e9n excepci\u00f3ns como a codominancia).\nOs descubrimentos de Mendel res\u00famense en dous principios b\u00e1sicos: lei da segregaci\u00f3n e lei da distribuci\u00f3n independente.\nNumeraci\u00f3n das leis de Mendel.\nHai d\u00faas formas de numerar as leis de Mendel, unha que considera s\u00f3 d\u00faas leis e outra que considera tres. En realidade, as leis que explican a transmisi\u00f3n dos caracteres son s\u00f3 d\u00faas: lei da segregaci\u00f3n (ou 1\u00aa lei de Mendel) e lei da distribuci\u00f3n independente (ou 2\u00aa lei de Mendel). Estas d\u00faas son as que xeralmente se consideran como leis nos libros de nivel avanzado de Xen\u00e9tica.\nPor\u00e9n, \u00e9 frecuente, sobre todo en cursos e libros m\u00e1is elementais, explicar as leis de Mendel engadindo tam\u00e9n a lei da uniformidade, que \u00e9 moi \u00fatil para explicar a dominancia e recesividade dos caracteres, pero que non \u00e9 propiamente unha lei de transmisi\u00f3n. Se engadimos esta lei, a numeraci\u00f3n habitual \u00e9 esta: Lei da uniformidade ou 1\u00aa lei de Mendel, lei da segegaci\u00f3n ou 2\u00aa lei de Mendel e lei da distribuci\u00f3n independente dos caracteres ou 3\u00aa lei de Mendel.\nComo se ve, segundo se utilice a numeraci\u00f3n con tres leis ou con d\u00faas o ordinal var\u00eda, xa que a lei da segregaci\u00f3n ser\u00eda a 1\u00aa lei no sistema de d\u00faas leis e a 2\u00aa lei no sistema de tres leis, e a lei da distribuci\u00f3n independente ser\u00eda a 2\u00aa lei no sistema de d\u00faas leis e a 3\u00aa lei no sistema de tres leis.\nTendo en conta esta importante advertencia, neste artigo explicarase tam\u00e9n a lei da uniformidade para que a informaci\u00f3n estea m\u00e1is completa.\nLei da uniformidade dos caracteres.\nEsta lei util\u00edzase para explicar a dominancia e non \u00e9 propiamente unha lei de transmisi\u00f3n dos caracteres, sen\u00f3n da expresi\u00f3n do fenotipo, polo que non se enuncia nin numera en moitas exposici\u00f3ns das leis de Medel. Di as\u00ed: Se cruzamos d\u00faas razas puras (homocigotas) distintas para un determinado car\u00e1cter, todos os fillos ser\u00e1n fenotipicamente iguais (uniformidade da F1) e todos heterocigotos. Se no car\u00e1cter hai dominancia dun dos alelos, o fenotipo de todos os fillos ser\u00e1 o fenotipo dominante (tam\u00e9n hai casos, nalg\u00fans caracteres, de herdanza intermedia, na que todos os fillos sair\u00edan de fenotipo intermedio).\nPor exemplo, nos ch\u00edcharos no car\u00e1cter \"cor da flor\" hai dous aleos, o \"A\" (p\u00farpura e dominante) e o \"a\" (branco e recesivo). Se cruzamos ch\u00edcharos de flores p\u00farpuras (AA) e brancas (aa), obteremos fillos que ser\u00e1n todos do fenotipo dominante p\u00farpura e todos Aa (heterocigotos).\nEn palabras de Mendel :\nLei da segregaci\u00f3n dos caracteres.\nOs dous alelos dun xene que pos\u00fae un organismo diploide segregan (sep\u00e1ranse) durante a formaci\u00f3n dos gametos haploides na meiose, de modo que os gametos s\u00f3 levan aleatoriamente un dos alelos, pero estes volven a unirse durante a fecundaci\u00f3n aleatoria dos gametos, na que se volve a formar un cigoto diploide.\nDeste modo, se cruzamos, por exemplo, dous heterocigotos Aa, formar\u00e1nse gametos \"A\" e \"a\", que se unir\u00e1n na fecundaci\u00f3n formando tres individuos fillos posibles: aa, Aa e AA. As proporci\u00f3ns en que aparecen (proporci\u00f3ns xenot\u00edpicas) ser\u00e1n 1 aa : 2 Aa : 1 AA. Se o alelo A \u00e9 o dominante, as proporci\u00f3ns fenot\u00edpicas ser\u00e1n de 3:1 a favor do fenotipo de A.\nPor tanto, a dominancia do alelo determinar\u00e1 a expresi\u00f3n do fenotipo na descendencia.\nA proba directa de que os gametos reciben un alelo veu co estudo da meiose feita polo bot\u00e1nico alem\u00e1n Oscar Hertwig en 1876, e o zo\u00f3logo belga Edouard Van Beneden en 1883. Na meiose, os cromosomas materno e paterno sep\u00e1ranse e acaban (xunto co alelo que levan) en distintos gametos.\nEn palabras de Mendel: \nLei da distribuci\u00f3n independente dos caracteres.\nOs alelos de xenes diferentes distrib\u00faense con total independencia un do outro durante a formaci\u00f3n dos gametos. Dito doutro modo, os xenes separados que determinan dous caracteres distintos h\u00e9rdanse de forma independente un do outro. Esta lei c\u00famprese cando os xenes non te\u00f1en \"ligamento xen\u00e9tico\" entre si, \u00e9 dicir, cando est\u00e1n en distintos cromosomas, pero se est\u00e1n no mesmo cromosoma non se cumpre. Esta lei indica que se estamos estudando dous caracteres \u00e1 vez, por exemplo a cor dos ch\u00edcharos e o tipo de superficie dos ch\u00edcharos, a cor vaise herdar de forma totalmente independente do tipo de superficie, sen que se infl\u00faan un no outro.\nDeste modo, se estudamos \u00e1 vez a herdanza dos caracteres A e B, e cruzamos dous dih\u00edbridos (heterocigotos para os dous caracteres), \u00e9 dicir, dous individuos que son ambos os dous AaBb, vanse formar os gametos haploides AB, Ab, aB e ab, que se fecundar\u00e1n aleatoriamente orixinando fillos que estar\u00e1n na proporci\u00f3n fenot\u00edpica 9:3:3:1, \u00e9 dicir, hai 9 que te\u00f1en fenotipo dominante para os dous caracteres, 3 que te\u00f1en fenotipo dominante para o primeiro car\u00e1cter e recesivo para o segundo, 3 que te\u00f1en fenotipo recesivo para o primeiro car\u00e1cter e dominante para o segundo, e s\u00f3 1 que ten fenotipo recesivo para os dous caracteres. Pero a distribuci\u00f3n independente ponse de manifesto cando contamos os fenotipos de cada car\u00e1cter por separado e vemos que hai unha proporci\u00f3n de 3:1 nos dous casos, tal como se esperaba segundo a lei da segregaci\u00f3n. Por exemplo, se estudamos o car\u00e1cter \"cor dos ch\u00edcharos\" (pode ser amarelo ou verde, co amarelo dominante) e \u00e1 vez o car\u00e1cter \"tipo de superficie\" (pode ser lisa ou rugosa, co liso dominante), e cruzamos ch\u00edcharos dih\u00edbridos amarelos lisos (AaBb x AaBb) obteremos 9 amarelos e lisos (os caracteres dominantes), 3 amarelos e rugosos, 3 verdes e lisos e 1 verde e rugoso (proporci\u00f3n 9:3:3:1). Pero isto fai unha proporci\u00f3n de 3 lisos por cada 1 rugoso (3:1) e de 3 amarelos por cada 1 verde (3:1).\nA distribuci\u00f3n independente ocorre nos organismos eucariotas durante a segunda divisi\u00f3n mei\u00f3tica, e produce gametos cunha mestura dos cromosomas do organismo. A base f\u00edsica desta distribuci\u00f3n independente \u00e9 a orientaci\u00f3n aleatoria de cada bivalente cromos\u00f3mico na placa metaf\u00e1sica da segunda divisi\u00f3n mei\u00f3tica con respecto aos outros bivalentes. Xunto co sobrecruzamento, a distribuci\u00f3n independente incrementa a diversidade xen\u00e9tica ao producir novas combinaci\u00f3ns xen\u00e9ticas.\nAs c\u00e9lulas diploides humanas te\u00f1en 23 pares de cromosomas, en cada par un cromosoma \u00e9 de orixe materna e outro paterna. Os gametos son haploides e s\u00f3 te\u00f1en 23 cromosomas, un de cada par. Nos gametos orix\u00ednanse todas as posibles combinaci\u00f3ns de cromosomas maternos e paternos (e, por tanto, dos alelos que levan), e todas as combinaci\u00f3ns aparecer\u00e1n coa mesma frecuencia. Como os humanos temos 23 pares de cromosomas, os gametos humanos ter\u00e1n un n\u00famero de posibles combinaci\u00f3ns igual a 223 ou 8\u00a0388\u00a0608. Por exemplo, un gameto humano determindo ter\u00e1 23 cromosomas pero puideron cadrarlle 16 de orixe materna e 7 de orixe paterna (e nos demais gametos todas as outras combinaci\u00f3ns posibles). Isto contrib\u00fae \u00e1 variabilidade xen\u00e9tica da proxenie.\nEn palabras do propio Mendel:\nCar\u00e1cter mendeliano.\nUn car\u00e1cter mendeliano \u00e9 un car\u00e1cter xen\u00e9tico que est\u00e1 controlado por un s\u00f3 locus xen\u00e9tico e mostra un patr\u00f3n de herdanza mendeliano. Nestes caracteres, unha mutaci\u00f3n nun s\u00f3 xene pode causar, se \u00e9 prexudicial, unha enfermidade que ser\u00e1 herdada segundo as leis de Mendel. Son exemplos a anemia falciforme, a enfermidade de Tay-Sachs, a fibrose qu\u00edstica e o xeroderma pigmentoso. As enfermidades que dependen dun s\u00f3 xene contrastan coas enfermidades multifactoriais, como a artrite, que est\u00e1n afectadas por varios loci (e polo ambiente) e coas enfermidades que se herdan de modo non mendeliano. A base de datos \"Mendelian Inheritance in Man\" cont\u00e9n, entre outras cousas, un cat\u00e1logo dos xenes nos que os caracteres mendelianos poden causar enfermidades.\nPadr\u00f3ns de herdanza mendeliana.\nMendel describiu dous tipos de \"factores\" (xenes) de acordo coa s\u00faa expresi\u00f3n fenot\u00edpica na descendencia, os dominantes e os recesivos, pero existe outro factor a ter en conta en organismos dioicos e \u00e9 o feito de que os individuos de sexo feminino te\u00f1en dous cromosomas X (XX) mentres que os masculinos te\u00f1en un cromosoma X e un Y (XY), de tal xeito que se poden distinguir catro modos ou \"padr\u00f3ns\" segundo os cales se pode trasmitir unha mutaci\u00f3n simple: \nFen\u00f3menos que alteran as segregaci\u00f3ns mendelianas.\nAs segregaci\u00f3ns esperadas segundo as leis de Mendel poden verse alteradas polos seguintes fen\u00f3menos: herdanza ligada, influ\u00edda ou limitada polo sexo, inactivaci\u00f3n dun dos cromosomas X, penetrancia, expresividade, pleiotropismo, heteroxeneidade xen\u00e9tica, letalidade de xenes, e aparici\u00f3n de novas mutaci\u00f3ns nos gametos dos proxenitores.\nAdemais destes factores, hai outros que non cumpren as leis de Mendel debido ao ligamento de xenes (xenes situados no mesmo cromosoma que se herdan xuntos) e a herdanza non mendeliana."}
{"id": "218776", "revid": "27155", "url": "https://gl.wikipedia.org/wiki?curid=218776", "title": "Xen\u00e9tica mendeliana", "text": ""}
{"id": "218777", "revid": "27155", "url": "https://gl.wikipedia.org/wiki?curid=218777", "title": "Mendelismo", "text": ""}
{"id": "218778", "revid": "27155", "url": "https://gl.wikipedia.org/wiki?curid=218778", "title": "Leis de Mendel", "text": ""}
{"id": "218779", "revid": "89787", "url": "https://gl.wikipedia.org/wiki?curid=218779", "title": "Mireia Belmonte", "text": "Mireia Belmonte Garc\u00eda, nada en Badalona (provincia de Barcelona) o 10 de novembro de 1990, \u00e9 unha nadadora catal\u00e1, campioa mundial, europea e dobre subcampioa ol\u00edmpica.\nTraxectoria.\nComezou a nadar aos 4 anos por recomendaci\u00f3n m\u00e9dica para corrixir a s\u00faa escoliose. Posteriormente, recibiu unha bolsa para adestrar no Centro de Alto Rendemento de Sant Cugat del Vall\u00e8s, pasou por diversos clubs e competiu en campionatos europeos e mundiais, conseguindo a vitoria en varios deles.\nParticipou en dous Xogos Ol\u00edmpicos, nos Xogos Ol\u00edmpicos de Pequ\u00edn 2008, con 17 anos de idade, e nos Xogos Ol\u00edmpicos de Londres 2012, onde conseguiu d\u00faas medallas de prata, en 200 metros bolboreta e 800 metros libre, rebaixando o r\u00e9cord de Espa\u00f1a desta \u00faltima modalidade en catro d\u00e9cimas. Dende xaneiro de 2013 compite no Club Nataci\u00f3n UCAM Fuensanta de Murcia."}
{"id": "218780", "revid": "5863", "url": "https://gl.wikipedia.org/wiki?curid=218780", "title": "Cristino \u00c1lvarez Hern\u00e1ndez", "text": "Cristino \u00c1lvarez Hern\u00e1ndez, nado na Coru\u00f1a o 24 de xullo de 1908 e finado na mesma cidade o 15 de agosto de 1998, foi un farmac\u00e9utico e pol\u00edtico galego.\nTraxectoria.\nLicenciado en Farmacia pola Universidade de Santiago de Compostela (1929). Proclamada a Rep\u00fablica, afiliouse \u00e1 Uni\u00f3n Regional de Derechas e en 1937 pasou a militar en FET y de las JONS ata a s\u00faa disoluci\u00f3n. En 1943 foi nomeado Xefe do Sindicato Local de Industrias Qu\u00edmicas e logo Xefe Provincial do mesmo. Foi concelleiro da Coru\u00f1a (1946) e primeiro tenente de alcalde ata o seu cesamento en 1958. Foi presidente do Colexio Oficial de Farmac\u00e9uticos da provincia da Coru\u00f1a (1937-1968) e vicepresidente do Consejo General de Colegios Oficiales de Farmace\u00faticos de Espa\u00f1a (1959-1966).\nFoi redactor deportivo de Radio La Coru\u00f1a e Radio Nacional de Espa\u00f1a e colaborou en \"La Voz de Galicia\", \"El Ideal Gallego\", \"Farmacia Nueva\" e \"Revista del Instituto de Estudios Coru\u00f1eses Jos\u00e9 Cornide\". Foi nomeado Presidente da Federaci\u00f3n Galega de Atletismo (1947-1957) e en 1959 da Federaci\u00f3n Galega de F\u00fatbol. En 1946, sendo concelleiro, foi fundador do Trofeo Teresa Herrera, o decano dos torneos de f\u00fatbol de ver\u00e1n. En 1953 creou a Asociaci\u00f3n Amigos de la \u00d3pera, que presidiu ata a s\u00faa morte.\nVida persoal.\nFoi pai do xornalista gastron\u00f3mico Cristino \u00c1lvarez Herrera."}
{"id": "218781", "revid": "27249", "url": "https://gl.wikipedia.org/wiki?curid=218781", "title": "Sindicato Andaluz de Trabajadores", "text": "O Sindicato Andaluz de Trabajadores (en galego, Sindicato Andaluz de Traballadores), SAT, \u00e9 un sindicato de Andaluc\u00eda constitu\u00eddo en Sevilla o 23 de setembro de 2007 tras a uni\u00f3n de varios sindicatos andaluces, entre eles o \"Sindicato de Obreros del Campo\" e \"Autonom\u00eda Obrera\".\nCaracter\u00edsticas.\nSegundo os seus propios Estatutos, o SAT def\u00ednese como un sindicato de clase, anticapitalista, asembleario, independente, antipatriarcal, nacionalista andaluz, de esquerdas, rep\u00fablicano e ut\u00f3pico. Entre as s\u00faas fins est\u00e1n a de constru\u00edr un modelo de sociedade alternativo ao capitalismo, a loita polos dereitos nacionais do pobo andaluz, a defensa da s\u00faa absoluta autonom\u00eda e independencia, a unidade sindical e a defensa de traballadores e traballadoras, as\u00ed como das persoas migrantes. Para a s\u00faa consecuci\u00f3n te\u00f1en realizado reivindicaci\u00f3ns e actos de notable percorrido nos medios.\nAcci\u00f3ns salientables.\nPol\u00e9mica con Cayetano Mart\u00ednez de Irujo.\nTras unhas pol\u00e9micas declaraci\u00f3ns no programa \"Salvados\" de Cayetano Mart\u00ednez de Irujo nas cales declarou \"Cando ves que a xente nova non ten a menor intenci\u00f3n de progresar, iso \u00e9 grave. Iso s\u00f3 pasa en Andaluc\u00eda. Sinceramente. Iso no norte de Espa\u00f1a non pasa, no centro tampouco. Nin tan sequera en Estremadura\", ademais de insinuar que en Andaluc\u00eda a xente non quer\u00eda traballar o SAT organizou unha manifestaci\u00f3n, \u00e1 que asistiron uns 500 afiliados, nas terras do conde, esix\u00edndolle unhas desculpas p\u00fablicas e unha reuni\u00f3n cos sindicalistas co obxectivo de amosarlle a realidade, segundo o sindicato, dos xornaleiros andaluces.\nCayetano Mart\u00ednez de Irujo aceptou a petici\u00f3n do sindicato, reun\u00edndose o 20 de decembro de 2012 con Juan Manuel S\u00e1nchez Gordillo e Diego Ca\u00f1amero, quen acoden acompa\u00f1ados dun grupo de afiliados. Tras a reuni\u00f3n dos sindicalistas con Cayetano, o Conde de Salvatierra rectificou, alegando que co\u00f1eceu unha realidade que desco\u00f1ec\u00eda, as\u00ed como matizou que as s\u00faas declaraci\u00f3ns estaban referidas a un grupo reducido de andaluces. Ademais, amosou un interese com\u00fan polas propostas do \"Sindicato Andaluz de Trabajadores\" e accedeu a visitar a cooperativa de Marinaleda, dirixida por S\u00e1nchez Gordillo, as\u00ed como iniciar un proceso para facilitar o acceso \u00e1s s\u00faas terras aos xornaleiros andaluces. Tras co\u00f1ecer as instalaci\u00f3ns de Marinaleda, o conde reco\u00f1eceu o interese que ten polo sistema cooperativista e anunciou a posibilidade de crear un sistema de policultivo nas s\u00faas terras co apoio do SAT, compromet\u00e9ndose a defender e promocionar os produtos de \"Huma\", a cooperativa de Marinaleda.\nOcupaci\u00f3n da terra Somonte.\nO domingo 4 de marzo de 2012 \u00e1s 11 da ma\u00f1\u00e1 uns 500 membros do SAT ocuparon a Terra Somonte, no concello de Palma del R\u00edo e Esta propiedade da Xunta de Andaluc\u00eda, que sa\u00eda o d\u00eda seguinte a poxa.\nA partir desta ocupaci\u00f3n, unhas 30 persoas de Posadas, Palma del R\u00edo e outros pobos quedaron nela co obxectivo de permaneceren, comezar a traballala e as\u00ed p\u00f3r en pr\u00e1ctica a idea de que a terra ten que ser autoxestionada polos propios traballadores e traballadoras para crear o m\u00e1ximo emprego e favorecer o desenvolvemento da econom\u00eda local e comarcal.\nNa madrugada do venres 26 de marzo, forzas da Garda Civil desaloxaron a terra. Os xornaleiros andaluces volveron a ocupar Somonte a madrugada seguinte, atop\u00e1ndose unhas 100 persoas no seu interior.\nOs xornaleiros, reunidos en asemblea tras o desaloxo, decidiron continuar coa loita e volver a ocupala, contando para iso co apoio solidario de varias decenas m\u00e1is de compa\u00f1eiros chegados dende diversos puntos de Andaluc\u00eda, e en especial dos pobos pr\u00f3ximos.\nLogo da ocupaci\u00f3n as melloras foron considerables, con moitos xornaleiros traballando na agricultura e na gandar\u00eda. Os produtos obtidos p\u00f3dense mercar nos mercados dos pobos pr\u00f3ximos. O proxecto suscitou interese tanto dentro coma f\u00f3ra do estado, recibindo case a diario a xornalistas de todo o mundo e persoas an\u00f3nimas que o queren co\u00f1ecer e colaborar nel.\nOcupaci\u00f3n da terra Las Turquillas.\nArredor de 1.000 sindicalistas ocuparon a ma\u00f1\u00e1 do 24 de xullo de 2012 a Terra Las Turquillas, onde se sit\u00faa a \"Yeguada Militar del Ej\u00e9rcito\". O predio, dependente do Ministerio de Defensa, ten 1.200 hect\u00e1reas, a inmensa maior\u00eda en bald\u00edo, dado que o Ex\u00e9rcito s\u00f3 utiliza 20 hect\u00e1reas.\nTras percorreren o quil\u00f3metro que separa a estrada das terras, entraron na Zona Militar -advertida por grandes carteis- e acadaron o recinto militar, onde unha comisi\u00f3n do SAT se entrevistou cos mandos militares. Dentro do recinto militar agardaba unha compa\u00f1\u00eda de antidisturbios da Garda Civil e tropas militares, polo que en asemblea se decidiu non forzar a entrada ao recinto, iniciando os traballos de infraestrutura e lox\u00edstica para permaneceren na mesma.\nO portavoz nacional do SAT, Diego Ca\u00f1amero, sinalou que o obxectivo da ocupaci\u00f3n era \"que a terra pase a mans dos traballadores\" e que a leira, adicada \u00e1 cr\u00eda de cabalos, pasase a ser utilizada por cooperativas de traballadores. \"\"Non queremos a propiedade da terra, queremos o seu uso\", enfatizou Diego Ca\u00f1amero, \"que a terra sirva para dar traballo e crear riqueza, e non para recibir subvenci\u00f3ns de Europa\".\nO dirixente sindical destacou que a comarca sevillana onde se sit\u00faa a leira sofre \"un 40% de paro\" e, perante esa situaci\u00f3n, \"non pode ser que terras p\u00fablicas ou privadas poidan estar alleas \u00e1 realidade dun pobo que xa non sabe que facer co paro\". \"Queremos demostrar que, en mans de cooperativas, as terras ter\u00e1 outro uso, pensando na creaci\u00f3n de traballo e en sacar produtividade \u00e1 terra e non s\u00f3 en subvenci\u00f3ns da UE\", explicou Diego Ca\u00f1amero.\nPerante a vixilancia das forzas de seguridade que acompa\u00f1ou a ocupaci\u00f3n, que se desenvolveu sen incidentes, o dirixente sindical declarou que \"vi\u00f1emos a quedarnos, non \u00e9 unha ocupaci\u00f3n simb\u00f3lica\". \"Somos conscientes, cremos no que facemos e fac\u00e9molo pacificamente\", declarou Ca\u00f1amero, que asegurou que \"se nos expulsan, volveremos e o faremos ata que o goberno ceda esas terras \u00f3s traballadores\"\".\nO 10 de agosto produciuse o desaloxo por membros da Garda Civil; sen incidentes, os sindicalistas sa\u00edron pacificamente.\nA \"expropiaci\u00f3n forzosa\" de alimentos.\nO 7 de agosto de 2012 un grupo de afiliados ao SAT encabezados polo deputado de Izquierda Unida (IU) na Xunta de Andaluc\u00eda e alcalde de Marinaleda, Juan Manuel S\u00e1nchez Gordillo, entraron nun supermercado da cadea valenciana Mercadona, na localidade sevillana de \u00c9cija, e tras encher varios carros de compra con produtos b\u00e1sicos anunciaron s s\u00faa intenci\u00f3n de non pagar o importe, alegando que realizaban unha \"\"expropiaci\u00f3n forzosa\" de alimentos de primeira necesidade para doalos a unha ONG que se encargar\u00eda de repartilos entre os barrios m\u00e1is humildes da localidade. Tras a negativa dos empregados, produciuse un momento tenso entre os sindicalistas e os traballadores do comercio. A empresa Mercadona denunciou os feitos alegando que \"se levaron a comida e agrediron a d\u00faas traballadoras\"\".\nDe xeito paralelo, en Arcos de la Frontera (C\u00e1diz), Diego Ca\u00f1amero, acompa\u00f1ado doutros sindicalistas e simpatizantes, entraron noutro supermercado, neste caso da compa\u00f1\u00eda francesa Carrefour, a\u00ednda que sen poder levarse os produtos debido \u00e1 presenza de efectivos da Garda Civil. Tras negociar cos directivos do supermercado, a cadea permitiulles levar os produtos para fins sociais, e comprometeuse co sindicato a colaborar mediante m\u00e1is doaz\u00f3ns de alimentos.\nO 8 de agosto de 2012, o Ministro de Interior ordenou deter aos sindicalistas que realizaron os actos, entre eles S\u00e1nchez Gordillo, a\u00ednda que, ao ser deputado, non foi posible detelo. O dirixente do sindicato, Diego Ca\u00f1amero foi liberado horas despois, as\u00ed como a maior\u00eda dos detidos, que foron recibidos polos afiliados na comisar\u00eda de Blas Infante. Tras a posta en liberdade dos detidos, S\u00e1nchez Gordillo lanzou un comunicado no que explica que o obxetcivo da \"expropiaci\u00f3n forzosa\" foi, ademais da repartici\u00f3n dos alimentos, dar un toque de atenci\u00f3n ao goberno sobre a situaci\u00f3n do sector m\u00e1is afectado da sociedade espa\u00f1ola en xeral e andaluza en particular. Gordillo lamentou ademais que \"\"volvese o franquismo e o terrorismo estatal a Espa\u00f1a coa chegada do PP\"\u201d e asegurou non entender \u201c\"por qu\u00e9 non se det\u00e9n a Bot\u00edn e a outros banqueiros que rouban miles de mill\u00f3ns, ou moitos xerifaltes dos partidos que roubaron a mans cheas\"\u201d.\nOs feitos foron apoiados por sectores [[Nacionalismo andaluz|andalucistas]] e por parte de IU, sendo o m\u00e1is visible [[Gaspar Llamazares]], mentres que foi duramente criticado tanto polo [[Partido Popular]] como polo [[PSOE]], as\u00ed como polos principais sindicatos.\nMarchas Obreiras por Andaluc\u00eda.\nO SAT retomou o xoves 16 de agosto de 2012 en [[Xa\u00e9n]] as s\u00faas mobilizaci\u00f3ns despois de estar en todas as portadas de [[xornal|xornais]] e canles de [[televisi\u00f3n]] estatais e mundiais pola expropiaci\u00f3n de alimentos, formulando unha serie de marchas obreiras que partiron de distintos pobos de todas as provincias de [[Andaluc\u00eda]] cara a cadans\u00faa capital.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Sindicatos de Espa\u00f1a]]"}
{"id": "218787", "revid": "5863", "url": "https://gl.wikipedia.org/wiki?curid=218787", "title": "Federico Alejos Pita", "text": "Federico Alejos Pita Castellanos, nado en Ferrol o 6 de setembro de 1828 e finado en Collado Villalba (Comunidade de Madrid) o 17 de agosto de 1901, foi un xornalista e escritor galego.\nTraxectoria.\nFuncionario na Coru\u00f1a, colaborou en \"El Clamor de Galicia\" e \"Diario de Galicia\" e foi director do \"Diario de La Coru\u00f1a\". Trasladouse a Madrid e colaborou con \"El Museo Universal\" e \"La Am\u00e9rica\" e dirixiu \"El Correo de Las Antillas\". Obtivo o primeiro acc\u00e9sit nos primeiros Xogos Florais da Coru\u00f1a (1861) co poema \"A la Religi\u00f3n\"."}
{"id": "218788", "revid": "56817", "url": "https://gl.wikipedia.org/wiki?curid=218788", "title": "Diario de La Coru\u00f1a", "text": "Diario de La Coru\u00f1a foi o nome de varios peri\u00f3dicos:"}
{"id": "218790", "revid": "25871", "url": "https://gl.wikipedia.org/wiki?curid=218790", "title": "Gran Premio de Alema\u00f1a de 1954", "text": "O Gran Premio de Alema\u00f1a de 1954 foi unha carreira de automobilismo de F\u00f3rmula Un, celebrada o 1 de agosto de 1954 no circu\u00edto de N\u00fcrburgring Nordschleife. Foi a sesta carreira da tempada de F\u00f3rmula Un de . Foi o 17\u00ba Gran Premio de Alema\u00f1a xa que a carreira se celebrou por primeira vez en 1926 e o 16\u00ba, que se celebrar\u00e1 no complexo de circu\u00edtos de N\u00fcrburgring. A carreira foi ga\u00f1ada polo campi\u00f3n do mundo de , o piloto arxentino Juan Manuel Fangio pilotando un Mercedes-Benz W196. Os pilotos do Ferrari 625 Mike Hawthorn (nun coche compartido con Jos\u00e9 Froil\u00e1n Gonz\u00e1lez) e Maurice Trintignant terminaron segundo e terceiro coa Scuderia Ferrari.\nInforme.\nA carreira alargouse de 18 a 22 voltas, levando \u00f3 Gran Premio de Alema\u00f1a ata unha distancia de aproximadamente 500 quil\u00f3metros, distancia utilizada pola maior\u00eda dos Grandes Premios de F\u00f3rmula Un do momento. Mercedes levou a N\u00fcrburgring a s\u00faa nova versi\u00f3n do W196 con rodas descubertas para Fangio, Kling e Hermann Lang, logo da derrota de Mercedes en Silverstone dos seus coches aerodin\u00e1micos Hans Herrmann conduciu un \u00e1xil W196. Na cualificaci\u00f3n Fangio logrou a pole position por diante de Hawthorn, pero a pr\u00e1ctica viuse empa\u00f1ada pola morte do piloto oficial de Maserati Onofre Marim\u00f3n. Ao entrar no Wehrseifen, leve xiro \u00e1 dereita / forte xiro \u00e1 esquerda, o Maserati 250F de Marim\u00f3n non puido negociar a curva seguiu costa abaixo e caeu por un terrapl\u00e9n, o coche deu un salto mortal e el morreu no acto. O compa\u00f1eiro de equipo de Marim\u00f3n Luigi Villoresi retirouse da carreira, como o fixo Ken Wharton de Owen Racing con Maserati pero o terceiro coche do equipo de Sergio Mantovani iniciou a carreira. Stirling Moss clasificou terceiro no seu Maserati 250F privado por diante de Hans Herrmann (Mercedes-Benz W196), Gonz\u00e1lez e Paul Fr\u00e8re (Gordini T16).\nFangio e Karl Kling lideraban a carreira nos seus dous Mercedes. Hawthorn retirouse anticipadamente cun eixo roto, do mesmo xeito que Moss, Fr\u00e8re e o piloto privado de Maserati Roberto Mieres. Hermann Lang, unha das estrelas antes da guerra das \"frechas de prata\" de Mercedes sa\u00eduse na s\u00faa \u00faltima aparici\u00f3n nun Gran Premio logo de dez voltas. Gonz\u00e1lez comezou no terceiro posto, pero estaba tan alterado pola morte de Marim\u00f3n que foi chamado logo de 16 voltas para ser substitu\u00eddo por Hawthorn, quen sa\u00edu en persecuci\u00f3n do Mercedes. Acadou o segundo posto cando Kling entrou en boxes e lanzouse a unha persecuci\u00f3n sen descanso tr\u00e1s Fangio. Nas \u00faltimas voltas da carreira, o orballo obrigouno a frear e ocupou segundo por diante de Trintignant. Kling terminou cuarto por diante de Mantovani, o \u00faltimo piloto en percorrer a distancia de carreira, conseguindo alg\u00fans puntos para un entristecido Maserati. Kling conseguiu o punto da volta r\u00e1pida.\nS\u00f3 dez dos 23 cualificados terminaron esta carreira esgotadora. Cun tempo de 3 horas 45 minutos 45\u00b48 segundos esta foi a carreira m\u00e1is longa (non Indy 500) da historia do campionato de F1, ata o Gran Premio do Canad\u00e1 de 2011, que durou pouco m\u00e1is de catro horas. A vitoria levou a Fangio m\u00e1is arriba no campionato, agora ti\u00f1a m\u00e1is do dobre dos puntos do seu rival m\u00e1is pr\u00f3ximo, Gonz\u00e1lez. Unha vitoria na pr\u00f3xima carreira no Gran Premio de Su\u00edza pod\u00eda darlle o seu segundo campionato."}
{"id": "218791", "revid": "1131", "url": "https://gl.wikipedia.org/wiki?curid=218791", "title": "Liga Noroeste de Tra\u00ed\u00f1as", "text": ""}
{"id": "218794", "revid": "88215", "url": "https://gl.wikipedia.org/wiki?curid=218794", "title": "Cristhian Stuani", "text": "Cristhian Ricardo Stuani Curbelo, nado o 12 de outubro de 1986 en Tala (Canelones), \u00e9 un futbolista uruguaio. Xoga de dianteiro e o seu equipo actual \u00e9 o Girona FC da Liga Santander."}
{"id": "218796", "revid": "1131", "url": "https://gl.wikipedia.org/wiki?curid=218796", "title": "Centros de estudos galegos", "text": ""}
{"id": "218797", "revid": "1131", "url": "https://gl.wikipedia.org/wiki?curid=218797", "title": "Centro de estudos galegos", "text": ""}
{"id": "218798", "revid": "25871", "url": "https://gl.wikipedia.org/wiki?curid=218798", "title": "Diario de La Coru\u00f1a (1857)", "text": "Diario de La Coru\u00f1a foi un xornal editado na Coru\u00f1a en 1857.\nHistoria e caracter\u00edsticas.\nSubtitulado \"Peri\u00f3dico literario, cient\u00edfico e industrial\" apareceu o 15 de maio de 1857. Dirixido por Alonso Rey, Francisco Mar\u00eda de la Iglesia, Benito Vicetto, Manuel Murgu\u00eda, Jos\u00e9 L\u00f3pez de la Vega, Jos\u00e9 Mar\u00eda Montes e Froil\u00e1n de Salazar. Imprim\u00edase nos obradoiros tipogr\u00e1ficos de Castor M\u00edguez ou nos talleres do Hospicio. Entre os seus redactores estaban Antonio Mar\u00eda de la Iglesia, Ram\u00f3n Buch, Domingo Camino, Federico Alejos Pita e Mateo Garza. Inclu\u00edu noticias nacionais e do estranxeiro, unha secci\u00f3n comercial, novas do porto e informaci\u00f3n de car\u00e1cter social. Tentou ser unha publicaci\u00f3n exclusivamente informativa, \u00e1 marxe de posicionamentos ideol\u00f3xicos ou pol\u00edticos. Publicou alg\u00fans poemas en galego de Francisco e Antonio Mar\u00eda de la Iglesia e un \"Cantar abdicado \u00f3 meu amigo Vicetto\", de Antonio de San Mart\u00edn. Cesou o 31 de xullo de 1857."}
{"id": "218799", "revid": "89787", "url": "https://gl.wikipedia.org/wiki?curid=218799", "title": "Criatura", "text": "Criatura \u00e9 o cuarto traballo discogr\u00e1fico da banda de rock galega Heredeiros da Crus. Tr\u00e1tase dun EP publicado o 17 de outubro de 1997 por Forza Discos."}
{"id": "218800", "revid": "23443", "url": "https://gl.wikipedia.org/wiki?curid=218800", "title": "Universidade Iaguel\u00f3nica", "text": ""}
{"id": "218801", "revid": "23443", "url": "https://gl.wikipedia.org/wiki?curid=218801", "title": "Karol Wojty\u0142a", "text": ""}
{"id": "218802", "revid": "89787", "url": "https://gl.wikipedia.org/wiki?curid=218802", "title": "Beatriz G\u00f3mez", "text": "Beatriz G\u00f3mez Cort\u00e9s, nada en Pontevedra o 29 de decembro de 1994, \u00e9 unha nadadora galega, actualmente no Club Nataci\u00f3n Santa Olaya de Xix\u00f3n.\nTraxectoria.\nComezou a nadar con catro anos e a competir pouco despois, nas filas do Club Nataci\u00f3n Galaico de Pontevedra. Aos 13 anos empezou a competir m\u00e1is seriamente, a\u00ednda que tam\u00e9n practicou outros deportes antes de adicarse unicamente \u00e1 nataci\u00f3n. Malia que reco\u00f1eceu que de pequena lle daba medo a auga, conseguiu unha bolsa de estudos para prepararse no Centro Galego de Tecnificaci\u00f3n Deportiva, onde adestrou como externa, compaxinando a nataci\u00f3n cos estudos de bacharelato.\nEntre os seus mellores resultados destacan o cuarto posto no Europeo Absoluto de Piscina Curta de Eindhoven en 2010 na modalidade dos 200 metros braza, varios campionatos de Espa\u00f1a en diferentes modalidades, e o Campionato Mundial J\u00fanior de 200 metros estilos logrado en Lima en 2011.\nParticipou nos Xogos Ol\u00edmpicos de Londres 2012, onde chegou a semifinais dos 200 metros estilos, quedando no 16\u00ba posto cun tempo de 2:15:12. Participou nos Campionatos Mundiais de Nataci\u00f3n de 2013 e 2015, e nos Xogos Mediterr\u00e1neos de 2018, acadando neste \u00faltimo evento o cuarto posto na proba de 200 metros estilos.\nEn 2020 fichou polo Club Nataci\u00f3n Santa Olaya de Xix\u00f3n.\nReco\u00f1ecementos.\nEn 2014 recibiu o Premio \u00e1 \"Mellor deportista\" da Asociaci\u00f3n de Mulleres Deportistas Galegas (MUDEGA) no marco da III Gala do Deporte Feminino Galego."}
{"id": "218804", "revid": "5863", "url": "https://gl.wikipedia.org/wiki?curid=218804", "title": "Beatriz G\u00f3mez Cort\u00e9s", "text": ""}
{"id": "218809", "revid": "23204", "url": "https://gl.wikipedia.org/wiki?curid=218809", "title": "Campionato Galego de Trai\u00f1eiras", "text": "O Campionato Galego de Trai\u00f1eiras \u00e9 un torneo de embarcaci\u00f3ns de remo, concretamente trai\u00f1eiras que se celebra de xeito ininterrompido dende 1987. As d\u00faas primeiras embarcaci\u00f3ns clasif\u00edcanse para o Campionato de Espa\u00f1a de Trai\u00f1eiras."}
{"id": "218810", "revid": "89787", "url": "https://gl.wikipedia.org/wiki?curid=218810", "title": "Liga ACT feminina", "text": "A Liga ACT feminina, co\u00f1ecida por motivos de patrocinio por Liga Euskotren, \u00e9 unha competici\u00f3n de trai\u00f1eiras que se disputa anualmente dende 2009."}
{"id": "218811", "revid": "56817", "url": "https://gl.wikipedia.org/wiki?curid=218811", "title": "Felipe Ruza Garc\u00eda", "text": "Felipe Ruza Garc\u00eda, nado en Cequeril (Cuntis) en 1855 e finado en Pontevedra en xaneiro de 1950, foi un avogado e pol\u00edtico galego.\nTraxectoria.\nConservador, foi redactor do \"Diario de Pontevedra\". Home de confianza de Jos\u00e9 Riestra L\u00f3pez, foi xu\u00edz municipal de Pontevedra, deputado provincial polos distritos de Caldas (1878) e A Estrada-Lal\u00edn (1909, 1913 e 1917) e presidente da Deputaci\u00f3n de Pontevedra (1915-1917). Foi decano do Colexio de Avogados. En agosto de 1919 foi nomeado gobernador civil de Badaxoz, posto no que cesou en xullo de 1920; e en setembro de 1922, gobernador civil de C\u00e1ceres, posto no que permaneceu at\u00e9 decembro dese ano.\nVida persoal.\nVi\u00favo e sen descendencia, o seu patrimonio pasou \u00e1 s\u00faa sobri\u00f1a Purificaci\u00f3n Lorenzo Ruza, esposa de Ram\u00f3n Sobrino Buhigas."}
{"id": "218813", "revid": "27155", "url": "https://gl.wikipedia.org/wiki?curid=218813", "title": "Grupo funcional", "text": "En qu\u00edmica org\u00e1nica, os grupos funcionais son grupos espec\u00edficos de \u00e1tomos ou enlaces que forman parte de mol\u00e9culas, que te\u00f1en determinadas propiedades qu\u00edmicas que son responsables das reacci\u00f3ns qu\u00edmicas caracter\u00edsticas que establecen ditas mol\u00e9culas. Un grupo funcional realiza o mesmo tipo de reacci\u00f3n qu\u00edmica (ou moi similar) independentemente do tama\u00f1o da mol\u00e9cula da que forma parte. Por\u00e9n, a s\u00faa reactividade relativa pode ser modificada por outros grupos funcionais pr\u00f3ximos.\nA palabra residuo ou resto (\"moiety\") \u00fasase \u00e1s veces como sin\u00f3nimo de \"grupo funcional\", pero, segundo a IUPAC, un \"residuo\" \u00e9 unha parte dunha mol\u00e9cula que pode conter grupos funcionais completos ou partes deles como subestruturas.\nA combinaci\u00f3n dos nomes dos grupos funcionais co nome dos alcanos xera unha extensa nomenclatura sistem\u00e1tica en qu\u00edmica org\u00e1nica.\nOs \u00e1tomos dos grupos funcionais est\u00e1n unidos uns cos outros e co resto da mol\u00e9cula por enlaces covalentes. Cando o grupo de \u00e1tomos unidos por enlaces covalentes leva unha carga el\u00e9ctrica neta, o grupo denom\u00ednase con m\u00e1is propiedadde i\u00f3n poliat\u00f3mico ou i\u00f3n complexo. Calquera subgrupo de \u00e1tomos dun composto pode denominarse tam\u00e9n radical (pero a IUPAC prefire modernamente \"grupo funcional\"), e cando rompe un enlace covalente homoliticamente, os radicais fragmentados resultantes, con electr\u00f3ns desapareados denom\u00ednanse radicais libres (ou, modernamente, simplemente \"radicais\").\nO primeiro \u00e1tomo de carbono despois do carbono que se une ao grupo funcional denom\u00ednase carbono alfa; o segundo, beta, o terceiro, gamma etc. Se hai outro grupo funcional nun carbono, pode ser nomeado coa letra grega dese carbono, por exemplo, o grupo gamma-amino no \u00e1cido gamma-aminobutanoico est\u00e1 no terceiro carbono (o gamma) da cadea carbonada unida ao grupo \u00e1cido carbox\u00edlico.\nQu\u00edmica sint\u00e9tica.\nAs reacci\u00f3ns org\u00e1nicas son facilitadas e controladas polos grupos funcionais dos reactivos. En xeral, os alquilos non son reactivos e \u00e9 dif\u00edcil que reaccionen selectivamente nas posici\u00f3ns desexadas, con poucas excepci\u00f3ns. Polo contrario, os grupos funcionais carbonados insaturados, e os grupos carbono-ox\u00edxeno e carbono-nitr\u00f3xeno poden intervir en diversas reacci\u00f3ns que son tam\u00e9n selectivas. Pode ser necesario crear un grupo funcional nunha mol\u00e9cula para facer que reaccione. Por exemplo, para sintetizar iso-octano (presente na gasolina) a partir do alcano isobutano non funcionalizado (un gas de 4 carbonos), o isobutano \u00e9 primeiro deshidroxenado a isobuteno. Este cont\u00e9n o grupo funcional alqueno e pode agora dimerizarse con outro isobuteno para dar iso-octeno, o cal \u00e9 despois cataliticamente hidroxenado a iso-octano utilizando gas hidr\u00f3xeno presurizado.\nFuncionalizaci\u00f3n.\nA funcionalizaci\u00f3n \u00e9 a adici\u00f3n de grupos funcionais na superficie dun material por m\u00e9todos qu\u00edmicos sint\u00e9ticos. O grupo funcional engadido pode ser sometido a m\u00e9todos com\u00fans de s\u00edntese para unirse virtualmente a calquera composto org\u00e1nico.\nA funcionalizaci\u00f3n empr\u00e9gase para a modificaci\u00f3ns de superficies de materiais industriais para conseguir as propiedades desexadas na superficie, como coberturas que repelan a auga nos parabrisas de autom\u00f3biles, ou que eviten a adhesi\u00f3n de organismos \u00e1s superficies, coberturas hidrof\u00edlicas nas lentes de contacto etc. Ademais, os grupos funcionais util\u00edzanse para unir covalentemente mol\u00e9culas funcionais \u00e1 superficie de aparellos qu\u00edmicos ou bioqu\u00edmicos como as micromatrices (\"microarrays\") e sistemas microelectromec\u00e1nicos.\nOs catalizadores poden unirse a un material que foi previamente funcionalizado. Por exemplo, a s\u00edlice pode funcionalizarse cunha alquil silicona, na que o alquilo cont\u00e9n un grupo funcional amino. No grupo amino sintet\u00edzase un ligando como un fragmento de EDTA, e acompl\u00e9xase un cati\u00f3n met\u00e1lico no fragmento de EDTA. O EDTA non est\u00e1 adsorbido sobre a superficie, sen\u00f3n conectado por un enlace quimico permanente.\nOs grupos funcionais tam\u00e9n se usan para unir covalentemente mol\u00e9culas como marcaxes fluorescentes, nanopart\u00edculas, prote\u00ednas, ADN, e outros compostos de interese para unha variedade de aplicaci\u00f3ns como a detecci\u00f3n de substancias ou a investigaci\u00f3n qu\u00edmica b\u00e1sica.\nT\u00e1boa dos grupos funcionais com\u00fans.\nAs listas seguintes conte\u00f1en os principais grupos funcionais. Nas f\u00f3rmulas, os s\u00edmbolos R e R' adoitan representar un hidr\u00f3xeno ou unha cadea hidrocarbonada de diversa lonxitude, pero \u00e1s veces pode referirse tam\u00e9n a calquera grupo de \u00e1tomos.\nHidrocarburos.\nUn hidrocarbilo \u00e9 un grupo funcional que cont\u00e9n s\u00f3 carbono e hidr\u00f3xeno, do que hai varios tipos que var\u00edan en tama\u00f1o, n\u00famero e orde dos enlaces \u03c0. Cada un difire no tipo (e alcance) da s\u00faa reactividade.\nHai tam\u00e9n un gran n\u00famero de aneis de alcanos ramificados que te\u00f1en nomes espec\u00edficos, por exemplo, ter-butilo, bornilo, ciclohexilo etc.\nOs hidrocarburos poden formar estruturas cargadas: carbocati\u00f3ns cargados positivamente ou carbani\u00f3ns cargados negativamente. Exemplos son o troflio, os cati\u00f3ns trifenilmetilo cati\u00f3ns e o ani\u00f3n ciclopentadienilo.\nGrupos que conte\u00f1en hal\u00f3xenos.\nOs haloalcanos son un tipo de mol\u00e9culas que se definen por teren un enlace carbono-hal\u00f3xeno. Este enlace pode ser relativamente feble (no caso dos iodoalcanos) ou bastante estable (como nos fluoroalcanos). En xeral, coa excepci\u00f3n dos compostos fluorados, os haloalcanos rapidamente sofren reacci\u00f3ns de substituci\u00f3n nucleof\u00edilica ou reacci\u00f3ns de eliminaci\u00f3n. No resultado da reacci\u00f3n pode influ\u00edr a substituci\u00f3n no carbono, a acidez dun prot\u00f3n adxacente, as condici\u00f3ns do solvente etc.\nGrupos que conte\u00f1en ox\u00edxeno.\nOs compostos que conte\u00f1en enlaces C-O pos\u00faen diferentes reactividades baseadas na localizaci\u00f3n e hibridaci\u00f3n dos enlaces C-O, debido ao efecto da retirada de electr\u00f3ns do ox\u00edxeno con hibridaci\u00f3n sp (grupo carbonilo) e os efectos doantes do ox\u00edxeno con hibridaci\u00f3n sp2 (grupos alcohol).\nGrupos que conte\u00f1en nitr\u00f3xeno.\nOs compostos que conte\u00f1en nitr\u00f3xeno nesta categor\u00eda poden ter enlaces C-O, como no caso das amidas.\nGrupos que conte\u00f1en xofre.\nOs compostos que conte\u00f1en xofre mostran propiedades especiais porque poden formar m\u00e1is enlaces ca o ox\u00edxeno, o seu elemento an\u00e1logo m\u00e1is lixeiro da t\u00e1boa pei\u00f3dica. A nomenclatura substitutiva (indicada como prefixo na t\u00e1boa) \u00e9 a preferida en vez da nomenclatura de clase funcional (indicada como sufixo na t\u00e1boa) para os sulfuros, disulfuros, sulf\u00f3xidos e sulfonas.\nGrupos que conte\u00f1en f\u00f3sforo.\nOs compostos que conte\u00f1en f\u00f3sforo mostran caracter\u00edsticas qu\u00edmicas especiais debido \u00e1 s\u00faa capacidade de formar m\u00e1is enlaces ca o nitr\u00f3xeno, que \u00e9 o seu an\u00e1logo m\u00e1is lixeiro na t\u00e1boa peri\u00f3dica.\nGrupos que conte\u00f1en boro.\nOs compostos que conte\u00f1en boro mostran caracter\u00edsticas qu\u00edmicas moi peculiares debido a que te\u00f1en octetes parcialmente completos, polo que act\u00faan como \u00e1cidos de Lewis."}
{"id": "218814", "revid": "1888", "url": "https://gl.wikipedia.org/wiki?curid=218814", "title": "Ubaldo Pasar\u00f3n Lastra", "text": ""}
{"id": "218815", "revid": "56817", "url": "https://gl.wikipedia.org/wiki?curid=218815", "title": "P\u00farpura (her\u00e1ldica)", "text": "En her\u00e1ldica, a p\u00farpura \u00e9 un esmalte de cor viol\u00e1ceo. \u00c9 un dos esmaltes menos utilizados.\nNo mundo antigo utilizouse como elemento alusivo \u00e1 soberan\u00eda e grandeza dos monarcas. Especialmente co\u00f1ecido \u00e9 o seu uso, por influencia oriental, polos emperadores Romanos. Tam\u00e9n o adoptaron como s\u00edmbolo da s\u00faa autoridade moitos monarcas europeos durante a Idade Media, de a\u00ed que sexa s\u00edmbolo her\u00e1ldico da grandeza, a xustiza e a sabedor\u00eda. A p\u00farpura en her\u00e1ldica representa a dedicaci\u00f3n \u00e1 defensa da verdade e o enxe\u00f1o, entre outras cualidades.\nRepresentaci\u00f3n.\nNos gravados repres\u00e9ntase mediante li\u00f1as diagonais que baixan de esquerda a dereita do campo ou figura, isto \u00e9, de dereita a esquerda do observador."}
{"id": "218819", "revid": "98629", "url": "https://gl.wikipedia.org/wiki?curid=218819", "title": "Jos\u00e9 Ogea", "text": "Jos\u00e9 Ogea Otero, \u00e1s veces Jos\u00e9 Ojea Otero, nado en Cortegada o 16 de agosto de 1845 e finado no mesmo concello o 3 de decembro de 1909, foi un pol\u00edtico e escritor galego, membro numerario da Real Academia Galega desde a s\u00faa fundaci\u00f3n.\nTraxectoria.\nMilitou no Partido Republicano e participou en pronunciamentos e movementos pol\u00edticos en favor da Primeira Rep\u00fablica Espa\u00f1ola. Foi deputado no Congreso polo distrito de Bande (1873-1874). Ao caer a Rep\u00fablica, foi perseguido e tivo que exiliarse en Portugal. Co reinado de Afonso XII puido regresar \u00e1 s\u00faa casa de Cortegada onde se dedicou a escribir.\nFoi amigo dos grandes intelectuais do Rexurdimento como Manuel Curros Enr\u00edquez (ao que lle escribiu o pr\u00f3logo de \"Aires da mi\u00f1a terra\") e Manuel Murgu\u00eda (que prologou a s\u00faa obra \"C\u00e9lticos. Cuentos y leyendas de Galicia\").\nObras.\nEntre outras:"}
{"id": "218820", "revid": "89787", "url": "https://gl.wikipedia.org/wiki?curid=218820", "title": "Prudencio Rovira", "text": "Prudencio Rovira Pita, co\u00f1ecido como Rovirita, nado en Pontevedra o 21 de setembro de 1870 e finado en Madrid o 29 de febreiro de 1960, foi un avogado, pol\u00edtico e xornalista galego.\nTraxectoria.\nEstudou no Colexio dos agosti\u00f1os do Escorial e na Universidade de Madrid. Especializouse por libre en Historia, Literatura e Arte. Funcionario do Ministerio de Gobernaci\u00f3n, dedicouse integramente ao xornalismo, traballando como redactor en \"El Correo\", \"La Correspondencia de Espa\u00f1a\" e \"El Espa\u00f1ol\" de Madrid. Foi secretario particular de Antonio Maura durante a maior parte da s\u00faa vida p\u00fablica (1902-1925). Foi elixido deputado a Cortes polo distrito de Ribadeo nas elecci\u00f3ns de 1907 e polo distrito da Pobra de Trives nas elecci\u00f3ns de 1919, 1920 e 1923. Continuou colaborando en peri\u00f3dicos, como \"Diario de Barcelona\" e \"El Diario Espa\u00f1ol\" de Buenos Aires. En galego publicou \"Hirmandade!\", un libro de poemas de contido agrarista. Recibiu a Cruz de Carlos III e a Cruz do M\u00e9rito Naval."}
{"id": "218824", "revid": "1888", "url": "https://gl.wikipedia.org/wiki?curid=218824", "title": "Jos\u00e9 del Valle V\u00e1zquez", "text": "Jos\u00e9 del Valle V\u00e1zquez, nado en Sabadelle (Chantada) o 8 de marzo de 1916 e finado en M\u00e1laga o 7 de xaneiro de 1982, foi un pol\u00edtico galego.\nTraxectoria.\nMilitante da Comu\u00f1\u00f3n Tradicionalista Carlista na que ingresou en 1931. Na guerra civil combateu no bando franquista como tenente da Legi\u00f3n Espa\u00f1ola, foi ferido e obtivo a condici\u00f3n de cabaleiro mutilado. Foi xestor da Deputaci\u00f3n da Coru\u00f1a, delegado comarcal de Informaci\u00f3n e Investigaci\u00f3n e alcalde de Santiago de Compostela (1941-1943). Foi procurador nas [[Cortes Espa\u00f1olas]] durante a primeira lexislatura do [[franquismo]] (1943-1944). En outubro de [[1943]] foi nomeado Xefe provincial do Movimiento e [[gobernador civil]] de [[Provincia de Cuenca|Cuenca]]. Foi gobernador de [[Provincia de Lugo|Lugo]] de 1948 a 1957. Posteriormente foi Delegado Provincial de Vivenda (ata 1972), Administrador de Bens da Diocese de Lugo e xerente de Radio Popular de Lugo.\nO [[23 de maio]] de [[1963]], diante da campa\u00f1a pola liberdade relixiosa, e a marcha do [[Concilio Vaticano II]], firma como representante carlista de [[Galicia]] o manifesto: \"El carlismo y la unidad religiosa\". Finou a consecuencia dun infarto mo barco que o levaba de [[Melilla]] a M\u00e1laga o 7 de xaneiro de 1982.\nVida persoal.\nCasou con Mar\u00eda Teresa Chousa Garc\u00eda e foi pai de Jos\u00e9 Mar\u00eda, Santiago, Carlos, Fernando, Antonio, Mar\u00eda Teresa, Dar\u00edo e Javier del Valle Chousa.\nNotas.\n[[Categor\u00eda:Alcaldes de Santiago de Compostela]]\n[[Categor\u00eda:Alcaldes de Galicia durante o franquismo e a transici\u00f3n]]\n[[Categor\u00eda:Procuradores en Cortes galegos]]\n[[Categor\u00eda:Gobernadores civ\u00eds de Lugo]]\n[[Categor\u00eda:Nados en Chantada]]\n[[Categor\u00eda:Nados en 1916]]\n[[Categor\u00eda:Finados en 1982]]\n[[Categor\u00eda:Personalidades de Galicia sen imaxes]]\n[[Categor\u00eda:Gobernadores civ\u00eds de Cuenca]]"}
{"id": "218825", "revid": "23204", "url": "https://gl.wikipedia.org/wiki?curid=218825", "title": "Manuela Santalla", "text": "Manuela Santalla L\u00f3pez, nada en Ferrol o 30 de novembro de 1958, \u00e9 unha historiadora galega, licenciada en Xeograf\u00eda e Historia pola Universidade de Barcelona e doutora pola Universidade de Santiago de Compostela. Bibliotecaria e arquiveira, actualmente exerce de profesora no ensino secundario de Galicia.\nTraxectoria.\nEntre 1979 e 1983 dirixiu unha garder\u00eda infantil en Ferrol, e no mesmo per\u00edodo foi vogal do Ateneo Ferrol\u00e1n. En 1983 iniciou os seus estudos na Facultade de Xeograf\u00eda e Historia, secci\u00f3n de Historia Contempor\u00e1nea da Universidade de Barcelona, onde obtivo o t\u00edtulo de Licenciada en 1988.\nEn Galicia, participou nos cursos de doutoramento durante o bienio 1989-1991, no programa \"Cambio Social en Galicia\", no Departamento de Filosof\u00eda e Antropolox\u00eda Social, da Universidade de Santiago de Compostela e no curso de posgrao \"Muller, Historia e Sociedade\", en colaboraci\u00f3n co IDEGA, no curso 1988-1989. Obtivo o grao de licenciada na Universidade de Barcelona, en marzo de 1994 coa tese de licenciatura \"Concepci\u00f3n Arenal y la cuesti\u00f3n social de la mujer. Aproximaci\u00f3n al feminismo cat\u00f3lico espa\u00f1ol\". En marzo de 1995 doutorouse en Xeograf\u00eda e Historia pola USC coa tese \"La familia obrera, Ferrol 1750-1936\". En 1998 obtivo o mestrado en Informaci\u00f3n e Documentaci\u00f3n pola Universidade Carlos III de Madrid.\nTraballou como bibliotecaria no Servizo Municipal de Bibliotecas da Coru\u00f1a e no Servizo de Bibliotecas da Escola Universitaria de Arquitectura T\u00e9cnica e na Escola Polit\u00e9cnica Superior da Universidade da Coru\u00f1a. Foi tam\u00e9n documentalista-arquiveira no Arquivo Xeral da Administraci\u00f3n de Alcal\u00e1 de Henares e arquiveira no Arquivo da Zona Mar\u00edtima do Cant\u00e1brico, do Ministerio de Defensa. Dende o ano de 2002 \u00e9 profesora de Ciencias Sociais no ensino secundario galego."}
{"id": "218828", "revid": "1888", "url": "https://gl.wikipedia.org/wiki?curid=218828", "title": "Manuela Santalla L\u00f3pez", "text": ""}
{"id": "218829", "revid": "1131", "url": "https://gl.wikipedia.org/wiki?curid=218829", "title": "Porto de Eguas, Partovia, O Carballi\u00f1o", "text": "Porto de Eguas \u00e9 un lugar da parroquia de Partovia, no concello do Carballi\u00f1o. Segundo o IGE en 2011 ti\u00f1a 43 habitantes (25 mulleres e 18 homes), o que sup\u00f3n unha diminuci\u00f3n respecto do ano 1999 cando ti\u00f1a 65 habitantes."}
{"id": "218830", "revid": "1131", "url": "https://gl.wikipedia.org/wiki?curid=218830", "title": "Carminho", "text": "Maria do Carmo de Carvalho Rebelo de Andrade, co\u00f1ecida como Carminho, nada en Lisboa o 20 de agosto de 1984, \u00e9 unha fadista portuguesa.\nTraxectoria.\nNaceu nunha familia de m\u00fasicos, sendo a s\u00faa nai, Teresa Siqueira, e o seu irm\u00e1n, Francisco Andrade, tam\u00e9n cantores.\nMalia que comezou a cantar dende cativa, s\u00f3 aos 22 anos decidiu facer carreira musical despois dunha longa viaxe polo mundo que demorou 11 meses que a axudou a tomar esa decisi\u00f3n. Di que non precisou de coraxe e explica simplemente que \u00e9 feliz a cantar o fado.\nPasou por varias casas de fado como A Taverna do Embu\u00e7ado, Petisqueira de Alc\u00e2ntara e Mesa de Frades. Participou nos espect\u00e1culos da feira do toiro realizados en 2003 e 2004 en Santar\u00e9m.\nEn 2005 cantou nun espect\u00e1culo, que tivo lugar no Teatro Cam\u00f5es, ofrecido polo presidente de Turqu\u00eda ao presidente Jorge Sampaio. En 2005 recibiu o premio Am\u00e1lia, na categor\u00eda de Revelaci\u00f3n Feminina.\nCarminho participou no filme \"Fados\" de Carlos Saura de 2007. O disco coa banda sonora incl\u00fae a faixa \"Casa de Fados\" coa participaci\u00f3n de Vicente da C\u00e2mara, Maria da Nazar\u00e9, Ana Sofia Varela, Ricardo Ribeiro e Pedro Moutinho.\nEn maio de 2008 participou nun concerto de Tiago Bettencourt, tam\u00e9n actuou na Casa da M\u00fasica, na Expo Zaragoza 2008 e foi convidada para o espect\u00e1culo conmemorativo dos 45 anos de carreira de Carlos do Carmo, no Pavilh\u00e3o Atl\u00e2ntico.\nO disco \"Fado\", producido por Diogo Clemente e foi editado o 1 de xu\u00f1o de 2009.\nEn marzo de 2012 lanzou o seu segundo disco titulado \"Alma\"."}
{"id": "218833", "revid": "98629", "url": "https://gl.wikipedia.org/wiki?curid=218833", "title": "Tupolev Tu-134", "text": "O Tupolev Tu-134 \u00e9 un avi\u00f3n de pasaxeiros bimotor, semellante ao franc\u00e9s Sud Aviation Caravelle e ao estadounidense Douglas DC-9, fabricado na Uni\u00f3n Sovi\u00e9tica entre 1966 e 1984 por Tupolev. A versi\u00f3n orixinal contaba cun morro acristalado, ao igual que outros avi\u00f3ns de pasaxeiros sovi\u00e9ticos (como o seu irm\u00e1n Tu-154), e o modelo pode operar dende pistas de aterraxe non pavimentadas. Tr\u00e1tase dun dos avi\u00f3ns m\u00e1is usados nos pa\u00edses do antigo Pacto de Varsovia, e o seu n\u00famero est\u00e1 minguando debido \u00e1s restricci\u00f3ns de ru\u00eddo. Ademais do seu uso civil, tam\u00e9n ten servido en distintas forzas a\u00e9reas, armadas e ex\u00e9rcitos realizando tarefas de apoio, como avi\u00f3n de adestramento ou para investigaci\u00f3ns e probas. Recentemente varios Tu-134 foron convertidos como transportes VIP e reactores de negocios. Un total de 852 exemplares foron fabricados en todas as versi\u00f3ns, sendo Aeroflot o seu principal usuario; cara 1995, o Tu-134 transportara a 360 mill\u00f3ns de pasaxeiros nesta aeroli\u00f1a.\nDese\u00f1o e desenvolvemento.\nTras a introduci\u00f3n de motores montados na parte traseira da fuselaxe no avi\u00f3n franc\u00e9s Sud Aviation Caravelle, os fabricantes de aeronaves de todo o mundo apur\u00e1ronse para adoptar este novo esquema. Entre as s\u00faas vantaxes manufacturers inclu\u00edase un fluxo de aire m\u00e1is limpo nas \u00e1s sen a molestia de g\u00f3ndolas ou p\u00edos, e un menor ru\u00eddo na cabina. Ao mesmo tempo, colocar motores pesados tan atr\u00e1s era un reto para calcular o centro de gravidade en relaci\u00f3n ao centro de sustentaci\u00f3n, que estaba nas \u00e1s. Para ter espazo para os motores os planos de cola ti\u00f1an que situarse na deriva, que deb\u00eda ser m\u00e1is resistente e polo tanto m\u00e1is pesada, facendo que o arranxo de cola tivese a\u00ednda m\u00e1is peso.\nDurante unha visita a Francia en 1960, o l\u00edder sovi\u00e9tico Nikita Khrushchev quedou tan impresionado coa silenciosa cabina do Caravelle que o 1 de agosto de 1960 a oficina de dese\u00f1o Tupolev OKB recibiu unha directiva oficial para crear o Tu-124A cun esquema semellante de motores. A solicitude tam\u00e9n estivo motivada pola necesidade de substitu\u00edr os lentos e vellos Il-14 de pist\u00f3n nas rutas dom\u00e9sticas. En 1961 a aeroli\u00f1a estatal Aeroflot actualizou as especificaci\u00f3ns do seu requirimento para inclu\u00edr maior carga \u00fatil e capacidade de pasaxeiros.\nO primeiro prototipo do Tu-124A, SSSR-45075, voou por vez primeira o 29 de xullo de 1963. O 22 de outubro dese ano o prototipo do BAC One-Eleven brit\u00e1nico, que ti\u00f1a un esquema semellante, esnafrouse mentres probaba as s\u00faas propiedades de perda. Cun gran \u00e1ngulo de cabeceo o plano de cola quedou atrapado na estela turbulenta poducida polas \u00e1s que evitou que se recuperase da entrada en perda (o fen\u00f3meno pasou a ser co\u00f1ecido como perda profunda). Como resultado aumentouse o plano de cola do Tu-124A nun 30% para conseguir unha mellor autoridade de control. Como os requirimentos de Aeroflot ped\u00edan un avi\u00f3n m\u00e1is grande do inicialmente planeado, a oficina de dese\u00f1o Soloviev desenvolveu un motor turboventilador de baixo \u00edndice de derivaci\u00f3n D-30 m\u00e1is potente. O 20 de novembro de 1963 o novo avi\u00f3n foi designado Tu-134.\nCuriosidades do dese\u00f1o do Tu-134 inclu\u00edan unha forte frecha das \u00e1s de 35 graos, compados cos 25-28 nos seus hom\u00f3logos. Os motores nos primeiros Tu-134 de produci\u00f3n carec\u00edan de reversas, sendo un dos poucos avi\u00f3ns de pasaxeiros en usar un paraca\u00eddas de freado para as aterraxes. A meirande parte dos compo\u00f1entes electr\u00f3nicos do aparello funcionaban con corrente continua. A li\u00f1axe dos primeiros avi\u00f3ns de pasaxeiros sovi\u00e9ticos rem\u00f3ntase directamente ao bombardeiro estrat\u00e9xico Tupolev Tu-16, e o Tu-134 ti\u00f1a o morro acristalado para o navegante e o tren de aterraxe equipado con pneum\u00e1ticos de baixa presi\u00f3n parapoder operar en pistas non pavimentadas.\nA produci\u00f3n en serie comezou en 1966 en Kh\u00e1rkiv, e a fabricaci\u00f3n do Tu-124 rematou. O Tu-134 dese\u00f1ouse para rutas de curto alcance con pouco tr\u00e1fico de pasaxeiros. Orixinalmente o avi\u00f3n ti\u00f1a 56 asentos en configuraci\u00f3n de clase \u00fanica, ou 50 en d\u00faas clases.\nEn 1968 Tupolev comezou a traballar nunha variante mellorada do Tu-134 con 72 asentos. A fuselaxe era 2,1 metros m\u00e1is longa para aumentar a capacidade de pasaxeiros e para instalar unha unidade de potencia auxiliar na cola. Como resultado reduc\u00eduse o alcance m\u00e1ximo de 3 100 quil\u00f3metros a 2 770. Os actualizados motores D-30 inclu\u00edan agora reversas, elimin\u00e1ndose as\u00ed o paraca\u00eddas de freado. O primeiro Tu-134A, convertido dun Tu-134 de produci\u00f3n, voou o 22 de abril de 1969, e o seu primeiro servizo foi o 9 de novembro de 1970. A versi\u00f3n actualizada Tu-134B comezou a fabricarse en 1980, sen a posici\u00f3n do navegante e con capacidade para 96 pasaxeiros. Posteriormente comezou a desenvolverse un Tu-134D con m\u00e1is pulo, pero o proxecto foi cancelado.\nHistorial operacional.\nEn setembro de 1967 o Tu-134 realizou o seu primeiro voo regular dende Moscova a Adler. O Tu-134 foi o primeiro avi\u00f3n de pasaxeiros sovi\u00e9tico en recibir a certificaci\u00f3n internacional por parte da Asociaci\u00f3n de Transporte A\u00e9reo Internacional, que lle permit\u00eda ser operado en rutas internacionais. Debido \u00e1 s\u00faa certificaci\u00f3n Aeroflot usou a meirande parte dos seus Tu-134 en rutas internacionais. En 1968 os primeiros clientes de exportaci\u00f3n, Interflug, LOT Polish Airlines e Mal\u00e9v Hungarian Airlines mercaron o Tu-134. En 1969 o Tu-134 foi exposto no Paris Air Show."}
{"id": "218834", "revid": "865", "url": "https://gl.wikipedia.org/wiki?curid=218834", "title": "Fokker F.III", "text": "O Fokker F.III foi un avi\u00f3n monomotor de \u00e1 alta producido nos anos 20 polo fabricante neerland\u00e9s Fokker. Pod\u00eda levar ata cinco pasaxeiros e tam\u00e9n foi constru\u00eddo baixo licenza en Alema\u00f1a como Fokker-Grulich F.III.\nDese\u00f1o.\nO Fokker F.III desenvolveuse directamente a partir do F.II. Unha cabina m\u00e1is ampla permit\u00eda que se sentasen cinco pasaxeiros no seu interior; no avi\u00f3n anterior, un pasaxeiro sent\u00e1base ao lado do piloto. O piloto agora sent\u00e1base ao lado do motor, que estaba desprazado lateralmente uns 100\u00a0mm; pod\u00eda ser \u00e1 esquerda ou \u00e1 dereita dependendo do tipo de motor instalado. A\u00ednda que esta disposici\u00f3n infrecuente fac\u00eda que os p\u00edlotos \"queim\u00e1ranse dun lado e conxel\u00e1ranse do outro\", ti\u00f1an moito mellor visibilidade que no F.II. A visibilidade mellorouse a\u00ednda m\u00e1is cun corte no bordo de ataque da \u00e1 por riba da cabeza do piloto, permitindo que o seu asento se elevase. Elimin\u00e1ronse os soportes exteriores das \u00e1s do F.II, deixando unha \u00e1 en sa\u00ednte limpa. As fiestras trapezoidais dos F.II de Grulich foron as est\u00e1ndar no F.III.\nAo igual que o seu predecesor, o F.III foi inicialmente equipado co motor excedente de guerra, e doadamente dispo\u00f1ible, BMW IIIa de 185 cabalos, pero, como no anterior modelo, KLM remotorizou os seus exemplares co Armstrong Siddeley Puma de 230 cabalos."}
{"id": "218835", "revid": "54334", "url": "https://gl.wikipedia.org/wiki?curid=218835", "title": "Eduardo Iglesias A\u00f1ino", "text": "Eduardo Iglesias A\u00f1ino, nado en Teis o 14 de outubro de 1850 e finado en Vigo o 18 de xu\u00f1o de 1916, foi un avogado e pol\u00edtico galego.\nTraxectoria.\nFillo de Pedro Iglesias V\u00e1zquez, m\u00e9dico santiagu\u00e9s que exerc\u00eda en Teis e que foi alcalde presidente do concello de Lavadores. Licenciouse en Dereito na Universidade de Santiago de Compostela, e doutorouse en Madrid. Instalouse en Vigo como avogado en 1876, e integrouse no Partido Liberal, alcanzando a xefatura do partido e convert\u00e9ndose no home de \u00c1ngel Urz\u00e1iz en Vigo. Foi deputado provincial polo distrito de Vigo-Tui (1882, 1888 e 1892) e alcalde de Vigo (1887-1888).\nOs seus restos repousan no Cemiterio de Pereir\u00f3."}
{"id": "218836", "revid": "1888", "url": "https://gl.wikipedia.org/wiki?curid=218836", "title": "Juan Neira Cancela", "text": ""}
{"id": "218837", "revid": "89787", "url": "https://gl.wikipedia.org/wiki?curid=218837", "title": "Miguel Fern\u00e1ndez Lema", "text": "Miguel Fern\u00e1ndez Lema, nado en 1872 e finado en Vigo en 1947, foi un xornalista e pol\u00edtico galego.\nTraxectoria.\nFillo de Miguel Fern\u00e1ndez Dios e de Felisa de Lema Marina (irm\u00e1 de \u00c1ngel de Lema y Marina fundador do \"Faro de Vigo\"). Funcionario de Facenda. Foi director de \"La Concordia\" e \"Noticiero de Vigo\". Foi fundador e o primeiro presidente da Asociaci\u00f3n da Prensa de Vigo (1909), deputado provincial polo distrito Vigo-Tui (1905) e alcalde de Vigo (1909-1910). En 1923 foi cofundador de \"El Pueblo Gallego\" sendo o seu principal accionista. Co peche de \"La Concordia\" en 1924 retirouse da vida p\u00fablica viguesa.\nVida persoal.\nCasou en Vigo con Josefina Vicetto F\u00e1bregas en 1905."}
{"id": "218840", "revid": "56817", "url": "https://gl.wikipedia.org/wiki?curid=218840", "title": "El Noticiero", "text": "El Noticiero foi o nome de varias publicaci\u00f3ns:\nOutras publicaci\u00f3ns:"}
{"id": "218841", "revid": "98629", "url": "https://gl.wikipedia.org/wiki?curid=218841", "title": "\u00c1ngela Ruiz Robles", "text": "\u00c1ngela Ruiz Robles, nada en Villaman\u00edn (provincia de Le\u00f3n) o 28 de marzo de 1895 e finada en Ferrol o 27 de outubro de 1975, foi unha mestra e inventora, precursora do libro electr\u00f3nico.\nTraxectoria.\nEstudou na Escola de Maxisterio de Le\u00f3n (1915-1916). Foi docente e directora na Escola de Santa Luc\u00eda de Gord\u00f3n (Le\u00f3n) en 1917. Levou a xerencia da Escola Nacional de nenas do Hospicio de Ferrol. Foi profesora tam\u00e9n na Escola Obreira gratu\u00edta do Instituto Ib\u00e1\u00f1ez Mart\u00edn (hoxe CEIP Recimil) de Ferrol. Neste \u00faltimo edificio figura actualmente unha placa que lle rende homenaxe, xa que traballou nel ata a s\u00faa xubilaci\u00f3n. \u00c1 marxe da educaci\u00f3n formal creou a s\u00faa propia academia de pasant\u00edas e preparaci\u00f3n de oposici\u00f3ns: ELMACA.\nPublicou varias obras sobre un sistema taquigr\u00e1fico baseado no traballo do gravador valenciano Francisco Mart\u00ed Mora, fundador da taquigraf\u00eda espa\u00f1ola.\nEra co\u00f1ecedora tam\u00e9n do esperanto, a lingua artificial creada por Ludwik Zamenhof en 1887.\nFoi nomeada xestora da Agrupaci\u00f3n sindical de Inventores Espa\u00f1ois (ASIE) en Galicia no ano 1959. Tam\u00e9n foi xefa provincial da Federaci\u00f3n Polit\u00e9cnica Cient\u00edfica da Inventiva Internacional en 1973.\nA Enciclopledia Mec\u00e1nica.\nDirixiu a fabricaci\u00f3n da \"Enciclopedia Mec\u00e1nica\" no Parque de Artiller\u00eda de Ferrol, (Patente ES0190698 A, solicitada o 7 de decembro de 1949).\nA aparencia externa deste precursor do libro electr\u00f3nico era a dun estoxo. As novidades tecnol\u00f3xicas m\u00e1is salientables eran o sistema de bobinas autom\u00e1ticas polas que \u00edan pasando os textos e imaxes dos recursos educativos e o sistema de bot\u00f3ns a presi\u00f3n. Previsiblemente nunha versi\u00f3n futura ter\u00eda tam\u00e9n luz e son. Unha parte estaba destinada as tarefas de c\u00e1lculo e escritura. A trav\u00e9s dun bot\u00f3n a presi\u00f3n conectado a unha serie de abecedarios pod\u00edan constru\u00edrse frases, lecci\u00f3ns ou temas. O seu car\u00e1cter enciclop\u00e9dico vi\u00f1a da \u00e1rea asignada \u00e1s materias, impresas nunha serie de l\u00e1minas transparentes que permit\u00edan a ampliaci\u00f3n ou reduci\u00f3n de tama\u00f1o. Contaba cun oco destinado a unha calculadora, se ben esta non se inclu\u00edu no prototipo por falta de tecnolox\u00eda que se axeitase ao modelo nese momento.\nO peso total do aparello era de 50 gramos, cumprindo cun dos obxectivos da inventora, que era a reduci\u00f3n do volume nas carteiras dos escolares. As\u00ed mesmo \u00c1ngela consideraba que a s\u00faa era a enciclopedia m\u00e1is econ\u00f3mica das co\u00f1ecidas daquela.\nFoi esta convicci\u00f3n nas posibilidades de revolucionar os procesos educativos o que a levou ata o final dos seus d\u00edas a loitar pola produci\u00f3n no seu invento en Espa\u00f1a, chegando a descartar ofertas estranxeiras. Por\u00e9n nunca chegou a atopar investidores para o seu invento.\nDesde 2006, a Enciclopedia forma parte da Exposici\u00f3n do Museo Pedag\u00f3xico de Galicia (MUPEGA) en Santiago de Compostela.\nNo ano 2012 formou parte dos fondos da exposici\u00f3n inaugural do Museo Nacional de Ciencias y Tecnolog\u00edas (Muncyt) na Coru\u00f1a\nA Enciclopedia aparece no Cat\u00e1logo \"200 a\u00f1os de la promulgaci\u00f3n de la Ley de patentes en Espa\u00f1a\" editado polo Ministerio de Industria en 2011, e na \"Cronolog\u00eda de la edici\u00f3n digital: 100 a\u00f1os de evoluci\u00f3n tecnol\u00f3gica\" (2012).\n\u00c1ngela Ru\u00edz Robles morreu no ano 1975 e foi soterrada no Camposanto de San Salvador de Serantes (Ferrol).\nPremios e reco\u00f1ecementos.\nComo inventora recibiu numerosos premios e menci\u00f3ns en certamens de inventiva, feiras e exposici\u00f3ns realizadas en Zaragoza, Xix\u00f3n, Sevilla, Barcelona, Madrid, Xenebra e Bruxelas.\nConta coa cruz da Orde de Afonso X en reco\u00f1ecemento \u00e1 s\u00faa traxectoria profesional.\nNos meses de outubro a novembro de 2011 a Biblioteca de la ETSIIT da Universidade de Granada adicoulle unha exposici\u00f3n titulada \"\u00c1ngela Ruiz Robles; la precursora del e-book.\"\nDende o ano 2013 un dos premios nacionais de inform\u00e1tica concedidos pola Sociedad Cient\u00edfica Inform\u00e1tica Espa\u00f1ola (SCIE) leva o seu nome. Est\u00e1 adicado \u00e1s actividades que promoven o emprendemento na \u00e1rea das tecnolox\u00edas da informaci\u00f3n e comunicaci\u00f3n.\nO concello de Madrid adicoulle unha r\u00faa co seu nome.\nEn 2018 foi proposta pola Universidade de Vigo para nomear un dos seus edificios. Tam\u00e9n en 2018 publicouse un libro infantil coa s\u00faa biograf\u00eda, \"O valor das ideas: a precursora do libro electr\u00f3nico. Pequena biograf\u00eda de \u00c1ngela Ruiz Robles\".\n\"Mbook. O libro mec\u00e1nico de \u00c1ngela Ruiz Robles\", \u00e9 unha curtametraxe de Cristina Esteiro e Carlos A. Quir\u00f3s, de Cuerda Floja Producci\u00f3ns, onde se conta a historia da mestra e inventora e paralelamente a dunha nena que vai \u00e1 escola. Gravada no ano 2018 co apoio da Conceller\u00eda de Igualdade de Ferrol para o D\u00eda da Muller, foi proxectada no prestixioso Festival de Cine de M\u00e1laga na s\u00faa edici\u00f3n de 2019.\nEn 2019 a Universidade da Coru\u00f1a deulle o seu nome \u00e1 Biblioteca da Escola Polit\u00e9cnica Superior.\nEn 2020 o Colexio Profesional de Enxe\u00f1ar\u00eda de Inform\u00e1tica de Galicia (CPEIG) reco\u00f1eceu a s\u00faa figura e realizouse un mural en reco\u00f1ecemento da s\u00faa figura a car\u00f3n da Escola Universitaria de Dese\u00f1o Industrial no Campus de Ferrol.\nEn 2022 o Ministerio de Ciencia e Innovaci\u00f3n publicou as bases da primeira convocatoria dos Premios Nacionales de Investigaci\u00f3n para J\u00f3venes, entre eles o Premio Nacional Premio Nacional \u00c1ngela Ruiz Robles, na \u00e1rea de transferencia de tecnolox\u00eda.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer."}
{"id": "218843", "revid": "32797", "url": "https://gl.wikipedia.org/wiki?curid=218843", "title": "Kosmos 485", "text": "Kosmos 485 (\u041a\u043e\u0441\u043c\u043e\u0441 485 en ruso), tam\u00e9n denominado DS-P1-Yu N\u00ba 52, foi un sat\u00e9lite artificial sovi\u00e9tico lanzado o 11 de abril de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 485 foi o quincuax\u00e9simo segundo membro da serie de sat\u00e9lites DS-P1-Yu e o cuadrax\u00e9simo sexto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 485 foi inxectado nunha \u00f3rbita inicial de 506\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 30 de agosto de 1972."}
{"id": "218844", "revid": "4817", "url": "https://gl.wikipedia.org/wiki?curid=218844", "title": "Cosmos 485", "text": ""}
{"id": "218845", "revid": "27155", "url": "https://gl.wikipedia.org/wiki?curid=218845", "title": "Primeira lei de Mendel", "text": ""}
{"id": "218846", "revid": "27155", "url": "https://gl.wikipedia.org/wiki?curid=218846", "title": "Segunda lei de Mendel", "text": ""}
{"id": "218847", "revid": "27155", "url": "https://gl.wikipedia.org/wiki?curid=218847", "title": "Terceira lei de Mendel", "text": ""}
{"id": "218848", "revid": "27155", "url": "https://gl.wikipedia.org/wiki?curid=218848", "title": "Lei da uniformidade dos caracteres", "text": ""}
{"id": "218849", "revid": "27155", "url": "https://gl.wikipedia.org/wiki?curid=218849", "title": "Lei da segregaci\u00f3n dos caracteres", "text": ""}
{"id": "218850", "revid": "27155", "url": "https://gl.wikipedia.org/wiki?curid=218850", "title": "Lei da distribuci\u00f3n independente dos caracteres", "text": ""}
{"id": "218851", "revid": "865", "url": "https://gl.wikipedia.org/wiki?curid=218851", "title": "Rosalyn Sussman", "text": ""}
{"id": "218852", "revid": "32797", "url": "https://gl.wikipedia.org/wiki?curid=218852", "title": "Kosmos 487", "text": "Kosmos 487 (\u041a\u043e\u0441\u043c\u043e\u0441 487 en ruso), tam\u00e9n denominado DS-P1-Yu N\u00ba 53, foi un sat\u00e9lite artificial sovi\u00e9tico lanzado o 21 de abril de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 487 foi o quincuax\u00e9simo terceiro membro da serie de sat\u00e9lites DS-P1-Yu e o cuadrax\u00e9simo s\u00e9timo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo e cuadrax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 487 foi inxectado nunha \u00f3rbita inicial de 531\u00a0km de apoxeo e 278\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 24 de setembro de 1972."}
{"id": "218853", "revid": "4817", "url": "https://gl.wikipedia.org/wiki?curid=218853", "title": "Cosmos 487", "text": ""}
{"id": "218854", "revid": "27155", "url": "https://gl.wikipedia.org/wiki?curid=218854", "title": "Herdanza non mendeliana", "text": "Herdanza non mendeliana \u00e9 un termo xeral que fai referencia a calquera patr\u00f3n de herdanza xen\u00e9tica no cal os caracteres non segregan de acordo coas leis de Mendel. As leis de Mendel describen a herdanza de caracteres que est\u00e1n determinados por un s\u00f3 xene situado nos cromosomas do n\u00facleo celular. Na herdanza mendeliana, cada proxenitor contrib\u00fae cun alelo para ese car\u00e1cter. Se co\u00f1ecemos os xenotipos de ambos os proxenitores nun cruzamento xen\u00e9tico, as leis de Mendel poden utilizarse para determinar a distribuci\u00f3n de fenotipos esperados na descendencia. Por\u00e9n, hai varias situaci\u00f3ns nas cales as proporci\u00f3ns fenot\u00edpicas observadas non se corresponden cos valores preditos.\nA expresi\u00f3n \"herdanza non mendeliana\" normalmente s\u00f3 se utiliza para describir as excepci\u00f3ns que ocorren na reproduci\u00f3n eucariota.\nA herdanza non mendeliana xoga un papel en varias doenzas.\nTipos.\nLigamento xen\u00e9tico.\nA lei de Mendel da distribuci\u00f3n independente di que se estudamos dous xenes estes vanse distribu\u00edr na descendencia con total independencia un do outro. Esta lei s\u00f3 se cumpre se os xenes est\u00e1n situados en distintos cromosomas (como ocorr\u00eda nos sete caracteres do ch\u00edcharo estudados por Mendel), pero se os xenes est\u00e1n no mesmo cromosoma non se cumpre debido ao fen\u00f3meno do ligamento, polo que non se dar\u00e1 a proporci\u00f3n 9:3:3:1 mendeliana. Os xenes que se encontran no mesmo cromosoma tenden a herdarse xuntos e dise que est\u00e1n ligados. O fen\u00f3meno foi descuberto por William Bateson e Reginald Punnett a principios do s\u00e9culo XX.\nCando hai segregaci\u00f3n mendeliana para os xenes A e B (situados en distintos cromosomas) un individuo que sexa AaBb producir\u00e1 gametos AB, Ab, aB e ab. Pero se nese individuo AaBb eses dous xenes est\u00e1n ligados (situados no mesmo cromosoma) e nun dos cromosomas est\u00e1n, por exemplo, os alelos A e B e no outro (o hom\u00f3logo) os a e b, o individuo normalmente s\u00f3 producir\u00e1 gametos AB e ab.\nCando se produce a recombinaci\u00f3n xen\u00e9tica mei\u00f3tica entre os cromosomas hom\u00f3logos pode ocorrer que por casualidade a recombinaci\u00f3n se produza xusto entre eses dous xenes, o cal ocorrer\u00e1 nunha porcentaxe dos casos, e dese modo os alelos que estaban nun cromosoma pasen ao seu hom\u00f3logo. As\u00ed poden orixinarse tam\u00e9n no exemplo anterior gametos Aa e aB (chamados tipos recombinantes), que ser\u00e1n pouco frecuentes e que de todos modos se apartar\u00e1n totalmente das proporci\u00f3ns mendelianas. Pero seguir\u00e1n sendo m\u00e1is abundantes os gametos AB e ab no noso exemplo (tipos paternos), xa que non sempre se producir\u00e1 recombinaci\u00f3n xusto entre eses xenes. Canto m\u00e1is afastados est\u00e1n os dous xenes no cromosoma m\u00e1is probable \u00e9 que se produza recombinaci\u00f3n entre eles e aparezan os tipos recombinantes, polo que medir a frecuencia dos recombinantes \u00e9 unha maneira de saber a distancia entre os xenes e a s\u00faa posici\u00f3n relativa no cromosoma, o que se utiliza para facer \"mapas de ligamento\" dos cromosomas.\nHerdanza extranuclear.\nA herdanza extranuclear, tam\u00e9n chamada herdanza citoplasm\u00e1tica, \u00e9 unha forma de herdanza non mendeliana descuberta por Carl Correns en 1908. Mentres estaba a traballar coa planta \"Mirabilis jalapa\" Correns decatouse de que a cor das follas de certa variedade desa planta pod\u00eda ser, segundo a p\u00f3la, verde, branca ou con mestura de verde e branco, o que depend\u00eda s\u00f3 do xenotipo materno, e determinou que a cor se transmit\u00eda por medio dun car\u00e1cter presente no citoplasma do \u00f3vulo. As flores desas p\u00f3las transmit\u00edan por v\u00eda materna a s\u00faa cor de follas. Posteriores investigaci\u00f3ns feitas por Ruth Sager e outros identificaron ao ADN presente nos cloroplastos como o responsable deste padr\u00f3n pouco com\u00fan de herdanza. \"Non hai que confundir este fen\u00f3meno coa herdanza da cor das flores desta planta, que ten lugar por herdanza intermedia (dominancia incompleta), determinada por xenes nucleares\".\nAdemais, os traballos realizados con cepas do mofo \"Neurospora crassa\" iniciados por Mary e Hershel Mitchell finalmente serviron para descubrir o material xen\u00e9tico das mitocondrias, outro org\u00e1nulo con ADN non nuclear.\nDe acordo coa teor\u00eda endosimbi\u00f3tica, as mitocondrias e os cloroplastos foron antigamente organismos de vida libre que foron captados por c\u00e9lulas eucari\u00f3ticas e viviron en endosimbiose dentro delas. Co tempo, convert\u00e9ronse en org\u00e1nulos dependentes da c\u00e9lula h\u00f3spede. A\u00ednda que co tempo se produciu unha transferencia de xenes desde estes org\u00e1nulos ao n\u00facleo, a\u00ednda conservan o material xen\u00e9tico (ver xenoma mitocondrial) en forma de ADN circular de dobre cadea, que cont\u00e9n unha certa cantidade de xenes.\nA transmisi\u00f3n do ADN destes org\u00e1nulos \u00e9 responsable do fen\u00f3meno da herdanza extranuclear. Os cloroplastos e as mitocondrias est\u00e1n presentes basicamente s\u00f3 no citoplasma dos gametos maternos. Os gametos paternos, como \u00e9 o caso dos espermatozoides, non te\u00f1en mitocondrias citoplasm\u00e1ticas. As\u00ed, o fenotipo dos caracteres ligados aos xenes que se encontran en cloroplastos e mitocondrias est\u00e1 determinado exclusivamente polo proxenitor materno.\nNos humanos, as enfermidades mitocondriais son un tipo especial de doenzas, moitas das cales afectan aos m\u00fasculos e ao ollo.\nImpronta xen\u00e9tica.\nA impronta xen\u00e9tica \u00e9 outro exemplo de herdanza non mendeliana. Nela ambos os proxenitores pasan \u00e1 descendencia os xenes dun determinado car\u00e1cter. Por\u00e9n, estes xenes est\u00e1n marcados epixeneticamente antes da s\u00faa transmisi\u00f3n, o que altera o seu nivel de expresi\u00f3n. Estas improntas orix\u00ednanse antes da formaci\u00f3n dos gametos, pero son borradas durante a formaci\u00f3n das novas c\u00e9lulas xerminais, polo que en cada xeraci\u00f3n se forma un novo patr\u00f3n de impronta.\nOs xenes son impresos de forma diferente dependendo da orixe materna ou paterna do cromosoma que os leva. Nos ratos, o xene do factor de crecemento similar \u00e1 insulina 2 sofre impronta. A prote\u00edna codiicada por este xene axuda a regular o tama\u00f1o corporal. Os ratos que pos\u00faen d\u00faas copias funcionais deste xene son m\u00e1is grandes c\u00f3s que te\u00f1en d\u00faas copias mutantes. O tama\u00f1o dos ratos que son heterocigotos neste locus depende do proxenitor do cal procede o alelo de tipo salvaxe. Se o alelo funcional se orixinou na nai, a descendencia ser\u00e1 anana, entanto que un alelo procedente do pai orixinar\u00e1 ratos de tama\u00f1o normal. Isto d\u00e9bese a que o xene materno Igf2 est\u00e1 impreso. A impronta causa a inactivaci\u00f3n do xene Igf2 do cromosoma recibido da nai.\nAs impresi\u00f3ns de xenes orix\u00ednanse por metilaci\u00f3n diferencial de alelos maternos e paternos, o que d\u00e1 lugar a unha diferente expresi\u00f3n entre os alelos procedentes de cada proxenitor. Os loci con metilaci\u00f3n significativa est\u00e1n asociados con baixos niveis de expresi\u00f3n x\u00e9nica. Nos sitios non metilados a expresi\u00f3n x\u00e9nica \u00e9 maior. Neste modo de herdanza, o fenotipo est\u00e1 determinado non s\u00f3 polo alelo espec\u00edfico transmitido \u00e1 descendencia, sen\u00f3n tam\u00e9n polo sexo do pai que o transmitiu.\nConversi\u00f3n x\u00e9nica.\nA conversi\u00f3n x\u00e9nica pode ser unha das maiores formas de herdanza non mendeliana. A conversi\u00f3n x\u00e9nica \u00e9 o resultado dun proceso reparativo que se pode dar durante a recombinaci\u00f3n xen\u00e9tica do ADN, na cal un cacho da secuencia de informaci\u00f3n do ADN se transfire dun cromosoma, o cal permanece inalterado, a outro, cuxa secuencia queda alterada (na recombinaci\u00f3n normal as d\u00faas quedar\u00edan alteradas ao intercambiaren segmentos). \u00c9 resultado do mecanismo de reparaci\u00f3n de apareamentos incorrectos no ADN (\"mismatch repair\"), que pode converter un alelo noutro. Este fen\u00f3meno pode detectarse polas frecuencias non mendelianas observadas na descendencia, e \u00e9 com\u00fan, por exemplo, en cruzamentos ente fungos. O fen\u00f3meno pode orixinar enfermidades xen\u00e9ticas en humanos, como a hiperplasia adrenal conx\u00e9nita.\nTrastornos por repetici\u00f3n de trinucle\u00f3tidos.\nOs trastornos de repetici\u00f3n de trinucle\u00f3tidos tampouco seguen os patr\u00f3ns mendelianos. Estes trastornos est\u00e1n causados pola expansi\u00f3n de repetici\u00f3ns en t\u00e1ndem microsat\u00e9lites, que consisten en tramos de tres nucle\u00f3tidos. Nos individuos normais, o n\u00famero de unidades repetidas \u00e9 relativamente baixo. Con cada sucesiva xeraci\u00f3n, hai unha posibilidade de que o n\u00famero de repetici\u00f3ns se ampl\u00ede. A medida que isto ocorre, a proxenie pode progresar ao status afectado. Os individuos cun n\u00famero de repetici\u00f3ns grande (denominadas \"premutaci\u00f3ns\") te\u00f1en unha probabilidade elevada de ter fillos afectados. Os que progresan ata o status afectado mostran s\u00edntomas de enfermidade. Entre os trastornos por repetici\u00f3n de trinucle\u00f3tidos m\u00e1is salientables est\u00e1n a s\u00edndrome X fr\u00e1xil e a enfermidade de Huntington."}
{"id": "218855", "revid": "32797", "url": "https://gl.wikipedia.org/wiki?curid=218855", "title": "Kosmos 498", "text": "Kosmos 498 (\u041a\u043e\u0441\u043c\u043e\u0441 498 en ruso), tam\u00e9n denominado DS-P1-Yu N\u00ba 55, foi un sat\u00e9lite artificial sovi\u00e9tico lanzado o 5 de xullo de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 498 foi o quincuax\u00e9simo quinto membro da serie de sat\u00e9lites DS-P1-Yu e o cuadrax\u00e9simo oitavo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 498 foi inxectado nunha \u00f3rbita inicial de 511\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 25 de novembro de 1972."}
{"id": "218856", "revid": "4817", "url": "https://gl.wikipedia.org/wiki?curid=218856", "title": "Cosmos 498", "text": ""}
{"id": "218857", "revid": "32797", "url": "https://gl.wikipedia.org/wiki?curid=218857", "title": "Kosmos 501", "text": "Kosmos 501 (\u041a\u043e\u0441\u043c\u043e\u0441 501 en ruso), tam\u00e9n denominado DS-P1-Yu N\u00ba 56, foi un sat\u00e9lite artificial sovi\u00e9tico lanzado o 12 de xullo de 1972 mediante un foguete Kosmos 2I desde Kapustin Yar.\nCaracter\u00edsticas.\nKosmos 501 foi o quincuax\u00e9simo sexto membro da serie de sat\u00e9lites DS-P1-Yu e o cuadrax\u00e9simo noveno lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 501 foi inxectado nunha \u00f3rbita inicial de 2149\u00a0km de apoxeo e 222\u00a0km de perixeo, cunha inclinaci\u00f3n orbital de 48,5 graos e un per\u00edodo de 109,3 minutos. Reentrou na atmosfera o 9 de maio de 1974."}
{"id": "218858", "revid": "4817", "url": "https://gl.wikipedia.org/wiki?curid=218858", "title": "Cosmos 501", "text": ""}
{"id": "218860", "revid": "32797", "url": "https://gl.wikipedia.org/wiki?curid=218860", "title": "Kosmos 523", "text": "Kosmos 523 (\u041a\u043e\u0441\u043c\u043e\u0441 523 en ruso), tam\u00e9n denominado DS-P1-Yu N\u00ba 57, foi un sat\u00e9lite artificial sovi\u00e9tico lanzado o 5 de outubro de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 523 foi o quincuax\u00e9simo s\u00e9timo membro da serie de sat\u00e9lites DS-P1-Yu e o quincuax\u00e9simo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 523 foi inxectado nunha \u00f3rbita inicial de 507\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 7 de marzo de 1973."}
{"id": "218861", "revid": "4817", "url": "https://gl.wikipedia.org/wiki?curid=218861", "title": "Cosmos 523", "text": ""}
{"id": "218862", "revid": "89787", "url": "https://gl.wikipedia.org/wiki?curid=218862", "title": "Trai\u00f1eira", "text": "A trai\u00f1eira \u00e9, orixinalmente, unha embarcaci\u00f3n propia da costa cant\u00e1brica, impulsada a remo e \u00e1s veces a vela. Antigamente estaba adicada \u00e1 pesca, mais na actualidade \u00e9 empregada para deporte de regatas.\nEtimolox\u00eda.\nO seu nome sempre foi moi discutido e mesmo se lle chama con frecuencia \"tra\u00ed\u00f1a\", mais esta denominaci\u00f3n non \u00e9 correcta, xa que \"tra\u00ed\u00f1a\" (como \"trai\u00f1\u00f3n\") se refire ao nome da arte de pesca e non ao da embarcaci\u00f3n. O seu nome polo tanto parece derivar da palabra \"tra\u00edna\", denominaci\u00f3n dunha rede de malla moi tupida empregada para as capturas, principalmente, de anchoa e sardi\u00f1a.\nCaracter\u00edsticas.\nA trai\u00f1eira \u00e9 a embarcaci\u00f3n ra\u00ed\u00f1a do banco fixo e a meirande das tres empregadas na pr\u00e1ctica deportiva (batel e trai\u00f1eiri\u00f1a son as outras d\u00faas), tanto polas s\u00faas dimensi\u00f3ns como polo n\u00famero de remeiros, xa que a tripulaci\u00f3n est\u00e1 composta por 12 remeiros que se distrib\u00faen por parellas (seis filas), un \"palotero\" que vai na proa da embarcaci\u00f3n (tanto os remeiros como o \"palotero\" vogan de costas), e un patr\u00f3n situado na popa xeralmente de p\u00e9 mirando a proa e manexando a embarcaci\u00f3n co tim\u00f3n, o que fai un total de 14 tripulantes. O seu peso m\u00ednimo \u00e9 de 200 Kg e as s\u00faas dimensi\u00f3ns son as seguintes:\nO material empregado durante anos era a madeira na s\u00faa totalidade, de cedro e faia. Actualmente, empr\u00e9ganse a fibra de carbono e o kevlar para realizar embarcaci\u00f3ns con t\u00e9cnicas de aeron\u00e1utica, semellantes \u00e1s aplicadas na construci\u00f3n do fuselaxe do avi\u00f3n Airbus A380.\nA embarcaci\u00f3n \u00e9 dunha peza e ten maior resistencia que anteriormente. A vida dunha embarcaci\u00f3n nun club importante adoita ser de dous ou tres anos. Unha trai\u00f1eira, en 2008, ti\u00f1a un prezo aproximado de 25.000 euros. Os remos, ao igual que as embarcaci\u00f3ns, eran de madeira, mais tam\u00e9n mudaron \u00e1 fibra de carbono.\nEmbarcaci\u00f3n deportiva.\nOrixe das regatas de trai\u00f1eiras.\nAs trai\u00f1eiras son un claro exemplo de como o emprego dun instrumento de traballo vai desaparecendo co paso do tempo, dando lugar \u00e1 competici\u00f3n e ao xogo, pasando a ser na actualidade unha embarcaci\u00f3n deportiva de remo de banco fixo cunha estrita regulamentaci\u00f3n no que se refire ao peso, dimensi\u00f3ns etc. O primeiro rexistro co\u00f1ecido data de 22 de xullo de 1719, cando unha tripulaci\u00f3n de Bermeo retou a unha de Mundaka: a illa de Izarro foi ga\u00f1ada por \"bermeotarrak\". Por\u00e9n p\u00e9nsase que antes tiveran lugar moitas outras regatas por outros motivos. Nos s\u00e9culos XVIII e XIX as regatas foron case sempre consecuencia dos desaf\u00edos.\nPrincipais competici\u00f3ns.\nActualmente o calendario consta de:\nEntre todas as regatas do calendario destacan as tres m\u00e1is antigas: Bandeira de Santander, Gran Premio do Nervi\u00f3n e a Bandeira da Concha (denominada coloquialmente \"a olimp\u00edada do remo\"). Estas tres regatas, por mor da s\u00faa localizaci\u00f3n (as tres capitais de provincia, Santander, Bilbao e Donostia), foron historicamente as mellores e m\u00e1is famosas. Outra competici\u00f3n importante en Galicia \u00e9 a Bandeira Teresa Herrera, que cumpriu a XI edici\u00f3n en 2012.\nNas regatas unicamente participan trai\u00f1eiras de clubs representantes da costa c\u00e1ntabra: Galiza, Asturias, Cantabria, Euskadi e o Pa\u00eds Vasco Franc\u00e9s; e ademais do correspondente premio en met\u00e1lico da cada regata, ao club ga\u00f1ador out\u00f3rgaselle unha bandeira da localidade que acolle a competici\u00f3n ou do patrocinador da mesma."}
{"id": "218863", "revid": "23204", "url": "https://gl.wikipedia.org/wiki?curid=218863", "title": "O Souto, Xinzo, Ponteareas", "text": "O Souto \u00e9 un lugar da parroquia de Xinzo no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 46 habitantes (22 homes e 24 mulleres)."}
{"id": "218864", "revid": "32797", "url": "https://gl.wikipedia.org/wiki?curid=218864", "title": "Kosmos 524", "text": "Kosmos 524 (\u041a\u043e\u0441\u043c\u043e\u0441 524 en ruso), tam\u00e9n denominado DS-P1-Yu N\u00ba 58, foi un sat\u00e9lite artificial sovi\u00e9tico lanzado o 11 de outubro de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 524 foi o quincuax\u00e9simo oitavo membro da serie de sat\u00e9lites DS-P1-Yu e o quincuax\u00e9simo primeiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 524 foi inxectado nunha \u00f3rbita inicial de 537\u00a0km de apoxeo e 277\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 24 de marzo de 1973."}
{"id": "218865", "revid": "4817", "url": "https://gl.wikipedia.org/wiki?curid=218865", "title": "Cosmos 524", "text": ""}
{"id": "218866", "revid": "32797", "url": "https://gl.wikipedia.org/wiki?curid=218866", "title": "Kosmos 526", "text": "Kosmos 526 (\u041a\u043e\u0441\u043c\u043e\u0441 526 en ruso), tam\u00e9n denominado DS-P1-Yu N\u00ba 59, foi un sat\u00e9lite artificial sovi\u00e9tico lanzado o 25 de outubro de 1972 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 526 foi o quincuax\u00e9simo noveno membro da serie de sat\u00e9lites DS-P1-Yu e o quincuax\u00e9simo segundo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 526 foi inxectado nunha \u00f3rbita inicial de 511\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 8 de abril de 1973."}
{"id": "218867", "revid": "4817", "url": "https://gl.wikipedia.org/wiki?curid=218867", "title": "Cosmos 526", "text": ""}
{"id": "218868", "revid": "32797", "url": "https://gl.wikipedia.org/wiki?curid=218868", "title": "Kosmos 545", "text": "Kosmos 545 (\u041a\u043e\u0441\u043c\u043e\u0441 545 en ruso), tam\u00e9n denominado DS-P1-Yu N\u00ba 60, foi un sat\u00e9lite artificial sovi\u00e9tico lanzado o 24 de xaneiro de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 545 foi o sexax\u00e9simo membro da serie de sat\u00e9lites DS-P1-Yu e o quincuax\u00e9simo terceiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 545 foi inxectado nunha \u00f3rbita inicial de 521\u00a0km de apoxeo e 279\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 31 de xullo de 1973."}
{"id": "218869", "revid": "4817", "url": "https://gl.wikipedia.org/wiki?curid=218869", "title": "Cosmos 545", "text": ""}
{"id": "218870", "revid": "89787", "url": "https://gl.wikipedia.org/wiki?curid=218870", "title": "Gordini", "text": "Gordini \u00e9 unha divisi\u00f3n de Renault Sport Technologies (Renault Sport. Nun principio \"Gordini\" foi un fabricante de coches deportivos e un tuneador de coches, fundado en 1946 por Am\u00e9d\u00e9e Gordini, alcumado \"Le Sorcier\" (O Feiticeiro). Gordini converteuse nunha divisi\u00f3n de Renault en 1968 e de Renault Sport en 1976.\nHistoria.\nAm\u00e9d\u00e9e Gordini tuneou coches e competiu en carreiras de motor desde a d\u00e9cada de 1930. Os seus resultados incitaron a Simca (o ensamblador franc\u00e9s de Fiat) para contratalo para o seu programa de automobilismo deportivo e para desenvolver os coches de estrada. A s\u00faa asociaci\u00f3n continuou logo da segunda guerra mundial.\nEn 1946, Gordini presentou os primeiros coches que levaban o seu nome, un monopraza con motor Fiat, pilotado por el e Jos\u00e9 Scaron, logrando varias vitorias. A finais da d\u00e9cada de 1940, a compa\u00f1\u00eda abriu un taller no Boulevard Victor en Par\u00eds, participando en carreiras de coches deportivos e carreiras de Grand Prix. Gordini e Simca comezaron a diverxir en 1951 por mor de conflitos pol\u00edticos.\nGordini competiu na F\u00f3rmula Un de a (cun breve regreso en cun motor de oito cilindros), a\u00ednda que logrou un \u00e9xito importante na F\u00f3rmula 2 durante ese per\u00edodo.\nDespois de finalizar o seu programa na F\u00f3rmula Un, Gordini traballou con Renault como preparador de motores, os coches present\u00e1ronse como Renault-Gordini nas 24 Horas de Le Mans entre 1962 e 1969. Logo disto, Gordini retirouse e vendeu a s\u00faa empresa a Renault. Tam\u00e9n preparou os motores de Alpine, un fabricante de autom\u00f3biles deportivo rival tam\u00e9n asociado con Renault. En 1957, Gordini e Renault fabricaron o Dauphine Gordini, unha versi\u00f3n modificada do Renault Dauphine, que era un \u00e9xito de vendas. Os coches Renault tuneados por Gordini tam\u00e9n ga\u00f1aron varios rallies durante os anos 50 e os anos 60. En 1963, a compa\u00f1\u00eda Gordini planeaba trasladar a s\u00faa sede a Noisy-le-Roi. A finais de 1968, Gordini retirouse e vendeu unha participaci\u00f3n maioritaria do 70% da s\u00faa firma a Renault. Renault -Gordini trasladouse a Viry-Ch\u00e2tillon en 1969 e converteuse nunha divisi\u00f3n deportiva de Renault, antes de fusionala con Alpine para formar Renault Sport en 1976. O 1 de xaneiro de 1976, Ren\u00e9 Vuaillat converteuse en director de Gordini. O nome de Gordini comprouno Renault na s\u00faa totalidade en 1977.\nRenault vendeu versi\u00f3ns de alto rendemento co distintivo Gordini dos modelos, Renault Dauphine, Renault 5, Renault 8 e Renault 12 e o Renault 17.\nEn novembro de 2009, Renault anunciou que resucitar\u00eda o nome de Gordini para unha li\u00f1a exclusiva de Hot hatch \u00e9 un xeito similar ao renacemento do nome Abarth en Fiat.| Os modelos modernos que levan o nome incl\u00faen o Renault Twingo e o Renault Clio.\nResultados na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "218872", "revid": "12452", "url": "https://gl.wikipedia.org/wiki?curid=218872", "title": "Primera Divisi\u00f3n de Arxentina", "text": ""}
{"id": "218873", "revid": "98629", "url": "https://gl.wikipedia.org/wiki?curid=218873", "title": "Trofeo Cidade de Vigo 1975", "text": "A V edici\u00f3n do Trofeo Cidade de Vigo celebrouse en Vigo entre o 15 e o 17 de agosto de 1975 en forma de torneo triangular. O campi\u00f3n foi o Celta de Vigo por mellor diferenza de goles."}
{"id": "218874", "revid": "197", "url": "https://gl.wikipedia.org/wiki?curid=218874", "title": "Esmalte (her\u00e1ldica)", "text": "O esmalte her\u00e1ldico designa o atributo crom\u00e1tico dun campo ou dun fondo. Tr\u00e1tase de cores simb\u00f3licas: as\u00ed o goles repres\u00e9ntase por un vermello sexa escarlata, carm\u00edn ou outro.\nAs cores est\u00e1n repartidos en tres grupos:\nD\u00e9bese notar que o emprego de \"cor\" e de \"esmalte\" non est\u00e1 libre de problemas. Segundo os autores, \"esmalte\" \u00e9 utilizado en lugar de \"cor\" e, de maneira inversa, alg\u00fans utilizan o mesmo termo para designar o conxunto da paleta ou o subgrupo espec\u00edfico.\nEses dous termos non aparecen no brasonamento sen\u00f3n unicamente na descrici\u00f3n te\u00f3rica da her\u00e1ldica, esta diferenza non ten consecuencias notables. O \u00fanico punto ou esta distinci\u00f3n \u00e9 importante na regra de contrariedade dos esmaltes, que tenta que nunca haxa esmalte sobre esmalte, ou metal sobre metal. Nesta formulaci\u00f3n, \"esmalte\" est\u00e1 ben comprendido nun sentido estrito.\nCertos \"esmaltes\" foron algunha vez forros coma o \"sable\" e probablemente o \"goles\". O \"p\u00farpura\" foi un \"esmalte\" ambiguo que funcionaba \u00e1s veces como un \"forro\".\nCor dos bras\u00f3ns.\nA\u00ednda que a cor sexa unha caracter\u00edstica moi importante, non \u00e9 aparente cando as armer\u00edas figuran sobre selos, moedas, inclu\u00eddas esculturas en edificios nos mobles. Estas armer\u00edas non est\u00e1n pintadas ou a pintura xa se borrou.\nPara a representaci\u00f3n monocrom\u00e1tica das armer\u00edas (gravados, escultura etc\u00e9tera) as cores son representados por raiados convencionais."}
{"id": "218875", "revid": "56817", "url": "https://gl.wikipedia.org/wiki?curid=218875", "title": "Trofeo Memorial Quinocho 2004", "text": "A X edici\u00f3n do Trofeo Memorial Quinocho celebrouse en Vigo a partido \u00fanico. Curiosamente, malia tratarse da edici\u00f3n de 2004, o partido disputouse o 4 de xaneiro do ano 2005. O campi\u00f3n foi o Celta de Vigo."}
{"id": "218876", "revid": "35303", "url": "https://gl.wikipedia.org/wiki?curid=218876", "title": "Memorial Quinocho 2004", "text": ""}
{"id": "218878", "revid": "89787", "url": "https://gl.wikipedia.org/wiki?curid=218878", "title": "Borja Valle", "text": "Borja Valle Balonga, nado en Ponferrada o 9 de xullo de 1992, \u00e9 un futbolista espa\u00f1ol. Xoga de dianteiro para o FC Cartagena da Segunda Divisi\u00f3n.\nTraxectoria.\nSD Ponferradina (2009-2013).\nFormouse nas categor\u00edas inferiores da SD Ponferradina facendo o seu debut co equipo filial na tempada 2009-10. O 9 de maio de 2010 debutou co primeiro equipo en Segunda Divisi\u00f3n B xogando os \u00faltimos 19 minutos do partido da \u00faltima xornada contra o Zamora CF no Ruta de la Plata, no que o equipo perdeu 1-0 pero logrou o ascenso \u00e1 Segunda Divisi\u00f3n.\nO 29 de xaneiro da seguinte tempada debutou en Segunda, sa\u00edndo como substituto de Yuri no minuto 89 no partido da xornada 22 disputado contra a SD Huesca. O seu primeiro gol na competici\u00f3n produciuse o 12 de marzo, anotando o gol ga\u00f1ador contra o Albacete Balompi\u00e9 (2-1). Xogou un total de 10 partidos esa tempada, os mesmos que na tempada seguinte, co equipo de novo en Segunda B.\nCesi\u00f3ns ao Celta de Vigo B e CD Ourense (2012-2013).\nEn xaneiro de 2012 foi cedido ao Celta de Vigo B, tam\u00e9n da 2\u00aaB, co que disputou 13 partidos e marcou un gol. Ao comezo da tempada seguinte volveu ser cedido, nesta ocasi\u00f3n ao CD Ourense, co que xogou 33 partidos e marcou 4 goles. \nCD Ourense (2013-2014).\nAo remate da tempada o club galego fichouno xa en propiedade. Marcou 6 goles en liga e 4 m\u00e1is na Copa Federaci\u00f3n, que acabou ga\u00f1ando o seu equipo, pero despois de que os xogadores estivesen varios meses sen cobrar o club foi descendido administrativamente a Terceira Divisi\u00f3n.\nReal Oviedo (2014-2016).\nO 21 de maio de 2014 fichou polo Real Oviedo, sendo unha peza clave no ascenso do equipo asturiano \u00e1 Segunda Divisi\u00f3n ao final da tempada, referendado pola renovaci\u00f3n cos \"carbayones\" o 24 de xu\u00f1o de 2015. Marcou un total de 15 goles nas s\u00faas d\u00faas tempadas no club ovetense.\nDeportivo da Coru\u00f1a (2016-2020).\nO 21 de xu\u00f1o de 2016 confirmouse a fichaxe do berciano polo Deportivo da Coru\u00f1a para as seguintes 3 tempadas. Debutou en Primeira Divisi\u00f3n o 26 de agosto, na xornada 2 fronte ao Real Betis no Benito Villamar\u00edn. Contou con poucos minutos nos seguintes meses, e en xaneiro foi cedido ao Elche, de Segunda Divisi\u00f3n. Al\u00ed marcou catro goles, insuficientes para evitar o descenso do club a 2\u00aa B.\nVolveu logo ao Deportivo, co que xogou as seguintes tres campa\u00f1as, nas que anotou 16 goles e sufriu dous descensos ata a Segunda Divisi\u00f3n B, categor\u00eda \u00e1 que o club galego non ca\u00eda dende hab\u00eda catro d\u00e9cadas.\nFC Dinamo Bucure\u0219ti (2020).\nEn setembro de 2020 fichou polo FC Dinamo Bucure\u0219ti de Roman\u00eda. Debutou cun gran gol dende 60 metros fronte ao FC Boto\u0219ani, pero deixou o club s\u00f3 tres meses despois, ao non percibir salario ning\u00fan dende a s\u00faa chegada ao equipo roman\u00e9s.\nOviedo (2021).\nO 30 de decembro de 2020 o Oviedo anunciou a s\u00faa contrataci\u00f3n ata final de tempada. Non chegou a se asentar no equipo do Cuco Ziganda, no que xogou 21 partidos, pero s\u00f3 catro deles como titular.\nKhor Fakkan (2021).\nEn xullo de 2021 decidiu probar fortuna no f\u00fatbol \u00e1rabe, asinando co Khor Fakkan, da m\u00e1xima categor\u00eda dos Emiratos \u00c1rabes Unidos. Con todo, nos seus seis meses no pa\u00eds, xogou s\u00f3 catro encontros no club emirat\u00ed, antes de que a s\u00faa licenza federativa lle fose retirada, do mesmo xeito que ao seu compa\u00f1eiro galego Luis Fern\u00e1ndez.\nAlcorc\u00f3n (2022).\nEn xaneiro de 2022 regresou a Espa\u00f1a para fichar polo Alcorc\u00f3n, da Segunda Divisi\u00f3n. Xogou un total de 19 partidos nos cinco meses que militou no club madrile\u00f1o, marcando 4 goles, pero o seu equipo acabou baixando \u00e1 Primeira RFEF ao remate da tempada, sumando as\u00ed o xogador o s\u00e9timo descenso da s\u00faa carreira deportiva.\nFC Cartagena (2022-).\nEn xullo de 2022 fichou polo FC Cartagena, tam\u00e9n de Segunda, xunto a outros dous futbolistas do Alcorc\u00f3n: Calero e \u00d3scar Arribas."}
{"id": "218879", "revid": "89787", "url": "https://gl.wikipedia.org/wiki?curid=218879", "title": "Medalleiro dos Xogos Ol\u00edmpicos de Londres 2012", "text": "V\u00e9xase tam\u00e9n.\nLigaz\u00f3ns externas.\n&lt;/noinclude&gt;"}
{"id": "218880", "revid": "6939", "url": "https://gl.wikipedia.org/wiki?curid=218880", "title": "S\u00e1rmata", "text": ""}
{"id": "218882", "revid": "1888", "url": "https://gl.wikipedia.org/wiki?curid=218882", "title": "El Noticiero (Pontevedra)", "text": "El Noticiero foi un peri\u00f3dico editado en Pontevedra entre 1892 e 1896.\nHistoria e caracter\u00edsticas.\nSubtitulado \"Peri\u00f3dico independiente \u00fatil a los ayuntamientos y maestros de primera ense\u00f1anza\", apareceu o 1 de xaneiro de 1892, substitu\u00edndo a \"El Noticiero Administrativo\", e seguindo a s\u00faa numeraci\u00f3n cunha periodicidade bimensual. Dirixido polo seu propietario, Jos\u00e9 L\u00f3pez P\u00e9rez. Inclu\u00edu disposici\u00f3ns lexislativas. En 1895 foi substitu\u00eddo por \"El Noticiero de Instruci\u00f3n P\u00fablica\", ao que supliu de novo a partir de xullo de 1895 co subt\u00edtulo \"Semanario destinado a fomentar los intereses morales y materiales del Magisterio\", pasando a ser semanal. En agosto de 1895 comezou a publicar o suplemento Revista Pedag\u00f3gica y Literaria, dirixido por Jos\u00e9 L\u00f3pez Otero. En febreiro de 1896 cambiou a s\u00faa cabeceira por \"El Noticiero Gallego\"."}
{"id": "218883", "revid": "56817", "url": "https://gl.wikipedia.org/wiki?curid=218883", "title": "Balzac (hom\u00f3nimos)", "text": "Balzac pode referirse a:"}
{"id": "218884", "revid": "1888", "url": "https://gl.wikipedia.org/wiki?curid=218884", "title": "El Noticiero Administrativo", "text": "El Noticiero Administrativo foi un peri\u00f3dico editado en Pontevedra entre 1891 e 1892.\nHistoria e caracter\u00edsticas.\nSubtitulado \"Revista de los Ayuntamientos, Juntas locales de todos los ramos y Maestros de instruci\u00f3n primaria\", apareceu o 1 de agosto de 1891. Public\u00e1base os d\u00edas 10 e 15 de cada mes. Ti\u00f1a d\u00faas secci\u00f3ns: unha dedicada \u00e1s disposici\u00f3ns lexislativas e outra a artigos relacionados cos concellos ou coa escola p\u00fablica. O seu fundador, director e propietario foi Jos\u00e9 L\u00f3pez P\u00e9rez. Entre os redactores e colaboradores estaban Jos\u00e9 L\u00f3pez Otero, \u00c1ngel L\u00f3pez Otero, \u00c1ngel L\u00f3pez Ramallo, Albino Pati\u00f1o Amado, Salvador de J. Ponsoda, Ramiro Vieira Dur\u00e1n, Eduardo Ogando Sim\u00f3n. O administrador era Eladio Portela G\u00f3mez e imprim\u00edase no taller de Luis Carragal Puga. En 1892, a partir do n\u00famero 10, pasou a denominarse \"El Noticiero\"."}
{"id": "218887", "revid": "98629", "url": "https://gl.wikipedia.org/wiki?curid=218887", "title": "Berlin is in Germany", "text": "Berlin is in Germany \u00e9 un filme alem\u00e1n dirixido por Hannes St\u00f6hr que se estreou no 2001.\nSinopse.\nPrisi\u00f3n de Brandenburgo, ano 2000. Martin Schultz, de 36 anos de idade, \u00e9 posto en liberdade tras 11 anos no c\u00e1rcere. En calidade de cidad\u00e1n da anterior Rep\u00fablica Democr\u00e1tica Alem\u00e1, de Berl\u00edn Leste, viviu a ca\u00edda do Muro de Berl\u00edn dende a s\u00faa cela na prisi\u00f3n. \u00d3 ser liberado, entr\u00e9ganlle os obxectos que levaba no momento da s\u00faa detenci\u00f3n: un carn\u00e9 de identidade da RDA, de cor azul, un permiso de conducir da RDA e unha carteira con cartos da RDA."}
{"id": "218889", "revid": "56817", "url": "https://gl.wikipedia.org/wiki?curid=218889", "title": "El Noticiero (Ourense)", "text": "El Noticiero foi un peri\u00f3dico editado en Ourense entre 1893 e 1895.\nHistoria e caracter\u00edsticas.\nCreado por Sen\u00e9n Canido Pardo como voceiro e defensor da s\u00faa pol\u00edtica, apareceu en abril de 1893. O seu director foi Juan Rodr\u00edguez Quesada e entre os seus colaboradores estivo Francisco \u00c1lvarez de N\u00f3voa. Cesou a s\u00faa edici\u00f3n en 1895."}
{"id": "218894", "revid": "5863", "url": "https://gl.wikipedia.org/wiki?curid=218894", "title": "Einion ap Madog ap Rhahawd", "text": "Einion ap Madog ap Rhahawd (fl. 1237) foi un poeta cortes\u00e1n gal\u00e9s que cantou no segundo cuarto do s\u00e9culo XIII. Foi o poeta da corte na \u00e9poca de Llywelyn Fawr, rei de Gwynedd.\nTraxectoria.\nS\u00e1bese pouco sobre a vida persoal de Einion. Descend\u00eda da familia de avogados galeses que se co\u00f1ecen como \"Llwyth Cilmin Droetu\", que estaba en conexi\u00f3n con Llanddyfnan en M\u00f4n pero que eran orixinarios da zona do \"cwmwd\" de Uwch Gwyrfai en Arfon. Era familiar en cuarto grao do bardo tard\u00edo Gruffudd ab yr Ynad Coch, e cantou unha famosa elex\u00eda ao pr\u00edncipe Llywelyn ap Gruffudd. C\u00edtase o pai de Einion, Madog ap Rhahawd, no texto xeneal\u00f3xico \"Bonedd Gw\u0177r Arfon\" que rexistra \"leito (terra familiar) de Gwyrion Rhahawd\" na zona de Dinas Dinlle, Uwch Gwyrfai, a principios do s\u00e9culo XIV.\nObra.\nS\u00f3 se conserva un poema da obra de Einion ap Madog ap Rhahawd. Aparece no Manuscrito Hendregadredd e seis manuscritos posteriores que derivan daquel. \u00c9 unha breve \"awdl\" de loanza a Gruffudd ap Llywelyn Fawr. Tomou a s\u00faa forma despois de Gruffudd liberarse do confinamento en 1234 e antes do seu encarceramento en 1239, \u00e9poca na que Gruffudd gobernaba na s\u00faa terra herdada en Ll\u0177n e Eifionydd e parte do reino de Powys, baixo a autoridade de seu pai, coa s\u00faa corte en Castell Cricieth moi probabelmente."}
{"id": "218895", "revid": "1888", "url": "https://gl.wikipedia.org/wiki?curid=218895", "title": "Sen\u00e9n Canido Pardo", "text": "Sen\u00e9n Canido Pardo, nado en Pontevedra en 1847 e finado na mesma cidade o 27 de agosto de 1929, foi un avogado e pol\u00edtico galego.\nTraxectoria.\nTrasladouse a Madrid e entrou ao servizo de Saturnino \u00c1lvarez Bugallal como axuda de c\u00e1mara. Al\u00ed estudou a carreira de Dereito e f\u00edxose avogado, traballando no bufete de Bugallal. Con el iniciou a carreira pol\u00edtica no Partido Conservador. Foi deputado polos distritos de Xinzo de Limia (1884-1886), Bande (1886-1890) e Celanova (de 1891 a 1920). En 1893 fundou en Ourense o peri\u00f3dico \"El Noticiero\" como voceiro e defensor da s\u00faa pol\u00edtica. Foi maxistrado do Tribunal Supremo, presidente do Tribunal de Contas e senador (1919-1920).\nVida persoal.\nFoi pai do escritor Emilio Carrere."}
{"id": "218897", "revid": "25871", "url": "https://gl.wikipedia.org/wiki?curid=218897", "title": "Lovehatetragedy", "text": "Lovehatetragedy \u00e9 o terceiro \u00e1lbum da banda estadounidense de hard rock Papa Roach, editado o 18 de xu\u00f1o do 2002 a trav\u00e9s do selo DreamWorks Records. Unha versi\u00f3n re-gravada do tema \"M-80 (Explosive Energy Movement)\" aparece no xogo \"Amplitude\", e a canci\u00f3n \"She Loves Me Not\" est\u00e1 no videoxogo \"NHL 2003\".\nListaxe de canci\u00f3ns.\nCanci\u00f3ns extra\nEdici\u00f3n brit\u00e1nica"}
{"id": "218898", "revid": "865", "url": "https://gl.wikipedia.org/wiki?curid=218898", "title": "Entertainment!", "text": "Entertainment! \u00e9 o \u00e1lbum de estrea da banda inglesa de post-punk Gang of Four, editado en setembro de 1979 a trav\u00e9s de EMI no Reino Unido e de Warner Bros. nos Estados Unidos.\nA m\u00fasica deste primeiro traballo amosa unhas claras influencias do punk rock, a\u00ednda que tam\u00e9n incorpora influencias do funk, o reggae e o dub, ao igual que outras bandas da \u00e9poca como Public Image Ltd., Pere Ubu e The Pop Group.\nO \u00e1lbum foi eloxiado polos m\u00fasicos de rock. Flea, dos Red Hot Chili Peppers, afirmou que a primeira vez que o escoitou \"cambiou completamente a forma de ver a m\u00fasica rock e inicioume na mi\u00f1a viaxe como baixista\". No ano 2003 o disco foi elixido n\u00famero 490 na lista da \"Rolling Stone\" dos 500 mellores \u00e1lbums de todos os tempos. No 2012 situouse no posto 483 na revisi\u00f3n da citada lista. En marzo de 2005, a revista \"Q\" colocou \u00e1 canci\u00f3n \"At Home He's a Tourist\" no n\u00famero 52 da s\u00faa lista das 100 mellores canci\u00f3ns de guitarra. Pitchfork Media listou a \"Entertainment!\" como o oitavo mellor \u00e1lbum dos anos 70.\nNo ano 2005 a banda interpretou completamente o disco ao vivo como parte das series \"Don't Look Back\" do festival All Tomorrow's Parties.\nCara o 2009, \"Entertainment!\" levaba vendidas m\u00e1is de 100.000 copias no Reino Unido. En xullo de 2016 a publicaci\u00f3n dixital Paste colocouno no posto 1 da s\u00faa lista dos 50 mellores \u00e1lbums de postpunk.\nListaxe de canci\u00f3ns.\nTodos os temas compostos por Dave Allen, Hugo Burnham, Andy Gill e Jon King.\nCanci\u00f3ns extra de 1995.\n\"A edici\u00f3n en CD de EMI Records (masterizada por Andy Gill e John King) inclue os seguintes sinxelos:\"\n\"A edici\u00f3n en CD de Infinite Zero Archive/American Recordings inclue o \"Yellow EP\":\"\nCanci\u00f3ns extra de 2005.\n\"Ademais do \"Yellow EP\", a edici\u00f3n de Rhino engade catro temas non editados anteriormente:\""}
{"id": "218902", "revid": "1888", "url": "https://gl.wikipedia.org/wiki?curid=218902", "title": "Acci\u00f3n Galega", "text": "Acci\u00f3n Galega foi unha organizaci\u00f3n que actuou coma un partido pol\u00edtico conformado por exmilitantes do BNG, do PPdG e outros independentes, ademais de cinco partidos galeguistas de centro (Partido Galeguista, o Partido Galeguista Dem\u00f3crata, Coalici\u00f3n Galega, Partido Nacionalista Galego-Partido Galeguista e Terra Galega.\nAcci\u00f3n galega, e polo tanto as formaci\u00f3ns que o integran, forma parte de Compromiso por Galicia.\nTen como principais referentes p\u00fablicos ao ex-militante do PPdG Rafael Cu\u00ed\u00f1a, \u00e1 ex-conselleira do BNG Teresa T\u00e1boas e ao exsenador do Bloque Nacionalista Galego Xos\u00e9 Manuel P\u00e9rez Bouza e \u00f3 secretario xeral do PNG-PG Xos\u00e9 Mosquera."}
{"id": "218903", "revid": "23204", "url": "https://gl.wikipedia.org/wiki?curid=218903", "title": "Ullr", "text": "Na mitolox\u00eda n\u00f3rdica, Ullr \u00e9 un dos deuses maiores do pante\u00f3n escandinavo, ou un ep\u00edteto dun deus importante de tempos prehist\u00f3ricos. Tam\u00e9n \u00e9 co\u00f1ecido como Wul\u00feuz, que significa \"gloria\" no antigo n\u00f3rdico.\nNo ingl\u00e9s antigo, wuldor significa \"gloria\", pero non \u00e9 usado como un nome propio, a\u00ednda que aparece frecuentemente nos nomes para referirse \u00f3 Deus cristi\u00e1n, como \"wuldres cyning\" \"Rei da Gloria\", \"wuldorf\u00e6der\" \"pai glorioso\" ou \"wuldor alwealda\" \"glorioso gobernante de todo \".\nA palabra n\u00f3rdica medieval foi latinizada como Ollerus. En island\u00e9s ch\u00e1maselle \"Ullur\" e na maior\u00eda das linguas escandinavas a forma moderna \u00e9 \"Ull\"."}
{"id": "218904", "revid": "23204", "url": "https://gl.wikipedia.org/wiki?curid=218904", "title": "Wul\u00feuz", "text": ""}
{"id": "218905", "revid": "89787", "url": "https://gl.wikipedia.org/wiki?curid=218905", "title": "Iria Grandal", "text": "Iria Grandal Garc\u00eda, nada en Ferrol o 13 de agosto de 1990, \u00e9 unha arqueira galega que compite no Club Arco Nar\u00f3n.\nTraxectoria.\nAdemais de conseguir os t\u00edtulos de Campioa de Galicia en t\u00f3dalas categor\u00edas polas que pasou (alev\u00edn, infantil, cadete, j\u00fanior e absoluta) o seu palmar\u00e9s consta tam\u00e9n de \u00e9xitos a nivel estatal e internacional.\nNo ano 2004 competiu por primeira vez f\u00f3ra de Galicia, no Campionato de Espa\u00f1a Infantil, onde acadou o 3\u00aa posto. Despois fixo podios a nivel nacional tam\u00e9n en t\u00f3dalas categor\u00edas polas que pasou. No ano 2006 acadou o subcampionato do mundo cadete en M\u00e9xico. En 2008, acadou o 4\u00ba posto no Campionato de Europa J\u00fanior (sub21). No ano 2012 obtivo o Subcampionato de Europa Absoluto. Logo de conseguir o campionato de Espa\u00f1a j\u00fanior e o subcampionato nacional absoluto, entre outros m\u00e9ritos, obtivo a praza para os Xogos Ol\u00edmpicos de Londres 2012 no europeo preol\u00edmpico de \u00c1msterdam.\nEn Londres competiu na categor\u00eda individual feminina. Tras pasar a rolda preliminar, quedando no posto 53\u00ba, ga\u00f1ou na primeira eliminatoria \u00e1 colombiana Ana Rend\u00f3n por 6-2, pero caeu derrotada fronte a surcoreana Choi Hyeon-ju por 6-5 en dezaseisavos de final, resolv\u00e9ndose o encontro na rolda de desempate."}
{"id": "218906", "revid": "32797", "url": "https://gl.wikipedia.org/wiki?curid=218906", "title": "Kosmos 553", "text": "Kosmos 553 (\u041a\u043e\u0441\u043c\u043e\u0441 553 en ruso), tam\u00e9n denominado DS-P1-Yu N\u00ba 61, foi un sat\u00e9lite artificial sovi\u00e9tico lanzado o 12 de abril de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 553 foi o sexax\u00e9simo primeiro membro da serie de sat\u00e9lites DS-P1-Yu e o quincuax\u00e9simo cuarto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 553 foi inxectado nunha \u00f3rbita inicial de 519\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 11 de novembro de 1973."}
{"id": "218907", "revid": "4817", "url": "https://gl.wikipedia.org/wiki?curid=218907", "title": "Cosmos 553", "text": ""}
{"id": "218908", "revid": "98629", "url": "https://gl.wikipedia.org/wiki?curid=218908", "title": "GSM", "text": "GSM ou Groupe Sp\u00e9cial Mobile en franc\u00e9s e actualmente chamado en ingl\u00e9s Global System for Mobile Communications \u00e9 un est\u00e1ndar europeo de telefon\u00eda m\u00f3bil dixital creado polo European Telecommunications Standards Institute (ETSI). Tecnolox\u00eda celular de segunda xeraci\u00f3n (2G) desenvolvida para substitu\u00edr a anal\u00f3xica de primeira xeraci\u00f3n (1G). O GSM son redes dixitais para transmisi\u00f3n de datos cos seus engadidos mellorados, GPRS (General Packet Radio Services). A transmisi\u00f3n de datos foi incrementada empregando tecnolox\u00eda EDGE (Enhanced Data rates for GSM Evolution) chamada EGPRS. O est\u00e1ndar GSM foi posteriormente ampliado empregando a tecnolox\u00eda (3G) chamada UMTS desenvolvido polo 3GPP. A evoluci\u00f3n das redes GSM incorporar\u00e1 a cuarta xeraci\u00f3n (4G) chamada LTE (Long Term Evolution). En febreiro de 2013 a Comunidade Europea destinou 50 mill\u00f3ns de euros para iniciar as investigaci\u00f3ns no est\u00e1ndar 5G.\n\"GSM\" \u00e9 unha marca rexistrada propiedade da \"GSM Association\".\nA tecnolox\u00eda GSM empr\u00e9gase actualmente en 800 operadores de 220 pa\u00edses o que ven a ser unha porcentaxe do 82 por cento aproximadamente de t\u00f3dolos clientes de telefon\u00eda m\u00f3bil do mundo.\nO GSM en Espa\u00f1a.\nA tecnolox\u00eda m\u00f3bil en Espa\u00f1a iniciouse en 1976 cun servizo para coches limitado a Madrid e Barcelona chamado \"Tel\u00e9fono autom\u00e1tico en veh\u00edculo\", ent\u00f3n un tel\u00e9fono cas bater\u00edas pod\u00eda chegar a pesar m\u00e1is de oito kg. O servizo mellorouse con tecnolox\u00edas TMA-450 e posteriormente TMA-900, chegando a ter 900.000 clientes en 1996. Para ent\u00f3n os tel\u00e9fonos pasaron do tama\u00f1o chamado \"tixolo\" ao dun paquete de tabaco.\nO l\u00edmite t\u00e9cnico te\u00f3rico do servizo anal\u00f3xico era dun mill\u00f3n de clientes. En 1995 Telef\u00f3nica creou a empresa Movistar que empregaba tecnolox\u00eda GSM e que compet\u00eda coa outra empresa creada por Telef\u00f3nica en tecnolox\u00eda anal\u00f3xica chamada MoviLine. Durante un tempo as d\u00faas tecnolox\u00edas competiron no mercado ata que as frecuencias da tecnolox\u00eda anal\u00f3xica pasaron a empregarse para GSM. Para evitar este monopolio no mercado do GSM f\u00edxose un concurso p\u00fablico co cal creouse Airtel. Co apoio financeiro do Banco Santander. Airtel creou unha rede propia sendo posteriormente vendida a Vodafone. En 1999 xa co mercado moi definido f\u00edxose outro concurso p\u00fablico e creouse Amena, posteriormente vendida a Orange. Amena empregaba GSM1800 MHz polo que necesitaba m\u00e1is estaci\u00f3ns base para dar cobertura. Xa en 2005 o goberno asignoulle m\u00e1is frecuencias na banda de GSM 900 pero a vantaxe no mercado o seguiron a ter Movistar e Vodafone.\nUnha oferta comercial deu grande difusi\u00f3n \u00e1 telefon\u00eda m\u00f3bil: as tarxetas prepago. Xa non era necesario ter un contrato e pagar unha cota mensual. Pod\u00edase gastar en tel\u00e9fono en funci\u00f3n do orzamento dispo\u00f1ible.\nA principios dos anos 2000 pechan as operadoras de telefon\u00eda anal\u00f3xica e rep\u00e1rtese o espectro asignando novas frecuencias. Nese mesmo ano conc\u00e9dese unha nova licenza a Xfera en UMTS. Xfera comezou a crear localizaci\u00f3ns propias mais o atraso da tecnolox\u00eda e as dificultades financeiras fixeron que a empresa fose vendida e sa\u00edse ao mercado en 2006 co nome de Yoigo.\nEn 2006 o goberno acorda crear un novo tipo de empresa de telecomunicaci\u00f3ns m\u00f3biles: os operadores virtuais. Operadores de telefon\u00eda m\u00f3bil sen rede propia. Esta nova normativa obriga a Telef\u00f3nica, Vodafone, Orange e Yoigo (operadores con rede propia) a alugar as s\u00faas infraestruturas. En 2009 a Audiencia Nacional confirma a resoluci\u00f3n da Comisi\u00f3n do Mercado das Telecomunicaci\u00f3ns de Espa\u00f1a (CMT) e a legalidade dos operadores virtuais rexeitando a denuncia de Telef\u00f3nica contra os operadores virtuais. En 2007 a cableira galega R pasa a ser operador m\u00f3bil virtual.\nO espectro rediol\u00e9ctrico GSM e 3G est\u00e1 repartido entre os catro operadores con rede propia que hai en Espa\u00f1a.\nO mercado das telecomunicaci\u00f3ns esta dividido entre catro grandes grupos. Os catro operadores con rede propia, que mante\u00f1en o 90% dos clientes, e os operadores virtuais que est\u00e1n a medrar a conta deles o 10% .\nEn Espa\u00f1a hab\u00eda en 2011 un total de 98.533 estaci\u00f3ns base de telefon\u00eda m\u00f3bil: GSM900, GSM1800 e UMTS os operadores de telecomunicaci\u00f3ns est\u00e1n a empregar varias tecnolox\u00edas simultaneamente: 2G/3G/3.5G. O 3.5G \u00e9 moi superior tecnol\u00f3xicamente pero a maior\u00eda das estaci\u00f3ns base son 2G conmutando dunha tecnolox\u00eda a outra segundo sexa o nivel de cobertura. O 3.5G empr\u00e9gase en zonas con moita densidade de poboaci\u00f3n e para datos.\nClientes de telefon\u00eda m\u00f3bil en Espa\u00f1a.\nFonte: Observatorio nacional de telecomuniaci\u00f3ns e da SI\nGSM e software libre.\nA\u00ednda que o est\u00e1ndar GSM \u00e9 p\u00fablico os desenvolvementos feitos con esa tecnolox\u00eda est\u00e1n patentados e non son de uso libre. De feito \u00e9 imposible fabricar tel\u00e9fonos m\u00f3biles ou equipamento sen empregar patentes.\nExisten varios proxectos para aplicaci\u00f3ns GSM libres:"}
{"id": "218909", "revid": "56817", "url": "https://gl.wikipedia.org/wiki?curid=218909", "title": "El Noticiero (A Coru\u00f1a)", "text": "El Noticiero foi un peri\u00f3dico editado na Coru\u00f1a en 1841.\nHistoria e caracter\u00edsticas.\nSubtitulado \"Peri\u00f3dico pol\u00edtico y mercantil\" apareceu o 2 de xaneiro de 1841. Impreso e editado por Francisco Arza. De periodicidade diaria, inclu\u00edu informaci\u00f3n local, nacional e estranxeira. Foi rival na pol\u00edtica local do \"Bolet\u00edn de Noticias\". Tivo probablemente unha segunda \u00e9poca en 1878."}
{"id": "218910", "revid": "32797", "url": "https://gl.wikipedia.org/wiki?curid=218910", "title": "Kosmos 558", "text": "Kosmos 558 (\u041a\u043e\u0441\u043c\u043e\u0441 558 en ruso), tam\u00e9n denominado DS-P1-Yu N\u00ba 62, foi un sat\u00e9lite artificial sovi\u00e9tico lanzado o 17 de maio de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 558 foi o sexax\u00e9simosegundo membro da serie de sat\u00e9lites DS-P1-Yu e o quincuax\u00e9simo quinto lanzado con \u00e9xito tralo fracaso dos lanzamentos do segundo, vixesimo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 558 foi inxectado nunha \u00f3rbita inicial de 526\u00a0km de apoxeo e 279\u00a0km de perixeo, cunha inclinaci\u00f3n orbital de 71 graos e un per\u00edodo de 92,3 minutos. Reentrou na atmosfera o 22 de decembro de 1973."}
{"id": "218911", "revid": "4817", "url": "https://gl.wikipedia.org/wiki?curid=218911", "title": "Cosmos 558", "text": ""}
{"id": "218912", "revid": "85894", "url": "https://gl.wikipedia.org/wiki?curid=218912", "title": "Roberto Pardo Ocampo", "text": "Roberto Pardo Pimentel Ocampo, nado en Ponteareas en 1890 e finado en Tarragona o 25 de outubro de 1963, foi un avogado e pol\u00edtico galego.\nTraxectoria.\nSobri\u00f1o e herdeiro de Sen\u00e9n Canido Pardo, sucedeuno como deputado polo distrito de Celanova (1920-1923). Xefe Superior de Administraci\u00f3n do Corpo de Administraci\u00f3n de Facenda P\u00fablica, foi subdelegado de Facenda en Vigo (1930-1937). Durante a Rep\u00fablica militou no Partido Republicano Gallego pertencendo \u00e1 directiva de Vigo. No Franquismo foi Delegado de Facenda en Xirona (1939-1949) e Tarragona (1949-1960)."}
{"id": "218913", "revid": "32797", "url": "https://gl.wikipedia.org/wiki?curid=218913", "title": "Kosmos 562", "text": "Kosmos 562 (\u041a\u043e\u0441\u043c\u043e\u0441 562 en ruso), tam\u00e9n denominado DS-P1-Yu N\u00ba 63, foi un sat\u00e9lite artificial sovi\u00e9tico lanzado o 5 de xu\u00f1o de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 562 foi o sexax\u00e9simo terceiro membro da serie de sat\u00e9lites DS-P1-Yu e o quincuax\u00e9simo sexto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 562 foi inxectado nunha \u00f3rbita inicial de 510\u00a0km de apoxeo e 282\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 22 de decembro de 1973."}
{"id": "218914", "revid": "4817", "url": "https://gl.wikipedia.org/wiki?curid=218914", "title": "Cosmos 562", "text": ""}
{"id": "218915", "revid": "25871", "url": "https://gl.wikipedia.org/wiki?curid=218915", "title": "Gruffudd ap Gwrgenau", "text": "Gruffudd ap Gwrgenau (\"fl.\" sobre 1175 - 1210) foi un poeta cortes\u00e1n gal\u00e9s, en conexi\u00f3n co reino de Gwynedd.\nTraxectoria.\nNon se sabe demasiado sobre a vida do bardo. Hai a \u00fanica referencia contempor\u00e1nea na li\u00f1axe de familia de Brycheiniog, onde se aduce que un dos seus devanceiros, Gruffudd ap Gwrgenau, naceu sobre 1170.\nObra.\nS\u00f3 se conservan dous poemas de Gruffudd ap Gwrgenau. Un deles \u00e9 unha elex\u00eda a Gruffudd ap Cynan ab Owain, se\u00f1or dos \"cantref\" de Meirionnydd, Ardudwy e Ll\u0177n (co seu irm\u00e1n Maredudd). Gruffudd ap Cynan morreu na Abad\u00eda de Aberconwy no ano 1200, segundo se anotou no \"Brut y Tywysogion\". \u00c9 diferente \u00e1s elex\u00edas habituais dos bardos da \u00e9poca en canto que enfatiza a fraxilidade da vida do home e que prega a Deus pola absoluci\u00f3n no canto de mover a loar a s\u00faa valent\u00eda e xenerosidade cunha nota m\u00e1is confesional.\nO segundo poema \u00e9 unha pequena cadea de \"englynion\" que lembra a morte de catro ou cinco amigos do bardo (entre eles o bardo-guerreiro Gwilym Rhyfel)."}
{"id": "218916", "revid": "624", "url": "https://gl.wikipedia.org/wiki?curid=218916", "title": "Fl.", "text": ""}
{"id": "218917", "revid": "22570", "url": "https://gl.wikipedia.org/wiki?curid=218917", "title": "Segunda Liga 2012/13", "text": "A tempada 2012\u201313 da Segunda Liga foi a 23\u00aa edici\u00f3n da segunda competici\u00f3n ligueira de f\u00fatbol en Portugal. Esta tempada marcou unha serie de cambios na liga en xeral. O nome da liga foi cambiado de novo a Segunda Liga, da anterior denominaci\u00f3n Liga de Honra. Un total de 22 equipos disputaron a liga, fronte aos 16 na tempada anterior. O defensor do t\u00edtulo era o Estoril-Praia e o campi\u00f3n foi o Belenenses.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "218918", "revid": "32797", "url": "https://gl.wikipedia.org/wiki?curid=218918", "title": "Kosmos 580", "text": "Kosmos 580 (\u041a\u043e\u0441\u043c\u043e\u0441 580 en ruso), tam\u00e9n denominado DS-P1-Yu N\u00ba 64, foi un sat\u00e9lite artificial sovi\u00e9tico lanzado o 22 de agosto de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 580 foi o sexax\u00e9simo cuarto membro da serie de sat\u00e9lites DS-P1-Yu e o quincuax\u00e9simo s\u00e9timo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 580 foi inxectado nunha \u00f3rbita inicial de 518\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 1 de abril de 1974."}
{"id": "218919", "revid": "4817", "url": "https://gl.wikipedia.org/wiki?curid=218919", "title": "Cosmos 580", "text": ""}
{"id": "218920", "revid": "92340", "url": "https://gl.wikipedia.org/wiki?curid=218920", "title": "Daniel ap Llosgwrn Mew", "text": "Daniel ap Llosgwrn Mew (fl. 1170 - 1200) foi un poeta cortes\u00e1n gal\u00e9s no reino de Gwynedd no \u00faltimo cuarto do s\u00e9culo XII. S\u00f3 se conserva un dos seus poemas, pero foi un dos poemas m\u00e1is populares da obra dos \"Beirdd y Tywysogion\" nos tempos posteriores, a xulgar polo n\u00famero de copias que hai nos manuscritos.\nTraxectoria.\nNon se co\u00f1ece case nada sobre a vida do bardo f\u00f3ra do pouco que se pode inferir do testemu\u00f1o do \u00fanico poema da s\u00faa obra que a\u00ednda sobrevive. O nome de seu pai, Llosgwrn Mew, estaba entre os m\u00e1is estra\u00f1os dos pseud\u00f3nimos galeses que adornan a historia da Idade Media en Gales (o significado habitual da palabra da lingua galesa media \"llosgwrn\" \u00e9 \"cola\"; o significado de \"mew\" \u00e9 desco\u00f1ecido). Case todo o que se pode dicir sobre o bardo con seguridade \u00e9 que era o bardo nunha das cortes de Gwynedd e que o rei Owain Gwynedd estaba entre os seus mecenas.\nObra.\nO texto m\u00e1is antigo da elex\u00eda de Daniel ap Llosgwrn Mew a Owain Gwynedd estaba no Manuscrito Hendregadredd nas mans dun home da Abad\u00eda de Strata Florida (sobre 1300). \u00c9 unha das tres elex\u00edas que se conservan a Owain (as outras d\u00faas son de Cynddelw Brydydd Mawr e Seisyll Bryffwrch). \u00c9 pos\u00edbel que o bardo cantase a elex\u00eda no funeral na catedral de Bangor a finais de novembro de 1170. Nela o bardo expresa o seu laio pola perda dese rei sabio e poderoso e a s\u00faa inquietude sobre o futuro tras el.\nHai unha nota moi persoal na expresi\u00f3n, que pon esta elex\u00eda ao lado da famosa elex\u00eda de Gruffudd ab yr Ynad Coch a Llywelyn en 1282/83. O poema p\u00e9chase cunha nota moi atrevida co bardo a proclamar que estaba preparado para reprocharlle ao mesmo Deus a perda de Owain."}
{"id": "218921", "revid": "32797", "url": "https://gl.wikipedia.org/wiki?curid=218921", "title": "Kosmos 601", "text": "Kosmos 601 (\u041a\u043e\u0441\u043c\u043e\u0441 601 en ruso), tam\u00e9n denominado DS-P1-Yu N\u00ba 65, foi un sat\u00e9lite artificial sovi\u00e9tico lanzado o 16 de outubro de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 601 foi o sexax\u00e9simo quinto membro da serie de sat\u00e9lites DS-P1-Yu e o quincuax\u00e9simo oitavo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 601 foi inxectado nunha \u00f3rbita inicial de 1561\u00a0km de apoxeo e 210\u00a0km de perixeo, cunha inclinaci\u00f3n orbital de 82 graos e un per\u00edodo de 98,0 minutos. Reentrou na atmosfera o 15 de agosto de 1974."}
{"id": "218922", "revid": "4817", "url": "https://gl.wikipedia.org/wiki?curid=218922", "title": "Cosmos 601", "text": ""}
{"id": "218923", "revid": "624", "url": "https://gl.wikipedia.org/wiki?curid=218923", "title": "Llywelyn Fardd", "text": "Co nome de Llywelyn Fardd aparecen dous poetas galeses medievais:"}
{"id": "218924", "revid": "32797", "url": "https://gl.wikipedia.org/wiki?curid=218924", "title": "Kosmos 608", "text": "Kosmos 608 (\u041a\u043e\u0441\u043c\u043e\u0441 608 en ruso), tam\u00e9n denominado DS-P1-Yu N\u00ba 66, foi un sat\u00e9lite artificial sovi\u00e9tico lanzado o 20 de novembro de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 608 foi o sexax\u00e9simo sexto membro da serie de sat\u00e9lites DS-P1-Yu e o quincuax\u00e9simo noveno lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 608 foi inxectado nunha \u00f3rbita inicial de 528\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 10 de xullo de 1974."}
{"id": "218925", "revid": "4817", "url": "https://gl.wikipedia.org/wiki?curid=218925", "title": "Cosmos 608", "text": ""}
{"id": "218926", "revid": "23204", "url": "https://gl.wikipedia.org/wiki?curid=218926", "title": "Kosmos 611", "text": "Kosmos 611 (\u041a\u043e\u0441\u043c\u043e\u0441 611 en ruso), tam\u00e9n denominado DS-P1-Yu N\u00ba 67, foi un sat\u00e9lite artificial sovi\u00e9tico lanzado o 28 de novembro de 1973 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 611 foi o sexax\u00e9simo s\u00e9timo membro da serie de sat\u00e9lites DS-P1-Yu e o sexax\u00e9simo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 611 foi inxectado nunha \u00f3rbita inicial de 507\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 19 de xu\u00f1o de 1974."}
{"id": "218927", "revid": "4817", "url": "https://gl.wikipedia.org/wiki?curid=218927", "title": "Cosmos 611", "text": ""}
{"id": "218929", "revid": "1888", "url": "https://gl.wikipedia.org/wiki?curid=218929", "title": "El Noticiero de Bande", "text": "El Noticiero de Bande foi un peri\u00f3dico editado en Bande en 1914."}
{"id": "218930", "revid": "23204", "url": "https://gl.wikipedia.org/wiki?curid=218930", "title": "El Independiente", "text": "El Independiente foi o nome de varias publicaci\u00f3ns:"}
{"id": "218931", "revid": "1888", "url": "https://gl.wikipedia.org/wiki?curid=218931", "title": "El Independiente (Vigo)", "text": "El Independiente foi un peri\u00f3dico editado en Vigo entre 1885 e 1903.\nHistoria e caracter\u00edsticas.\nSubtitulado \"Diario de la ma\u00f1ana\", apareceu o 17 de setembro de 1885, para substitu\u00edr a \"Diario de Vigo\". En 1889 cambiou o subt\u00edtulo por \"Diario de intereses materiales\" e en 1895 por \"Diario de intereses generales\". Propiedade de \u00c1ngel Varela G\u00f3mez, estaba dirixido por Pascual Ruiz Enr\u00edquez. Entre os seus colaboradores figuraron Emilio Castelar, Luis A. Mestre, Ramiro Vieira Dur\u00e1n, Bartrina e Ignacio Garc\u00eda S\u00e1nchez. En 1897 pasou a ser director o propietario \u00c1ngel Varela G\u00f3mez, redactor xefe Jos\u00e9 Campo Moreno e redactores Jaime Sol\u00e1 e Celestino Madrigal Est\u00e9vez. A finais de 1901 pasou a ser o seu propietario Federico Barba. En abril de 1902 cesou o director \u00c1ngel Varela, sendo substitu\u00eddo por Jaime Sol\u00e1. En 1903 foi adquirido por Jaime Sol\u00e1, quen lle deu un novo rumbo e lle cambiou o nome polo de \"Noticiero de Vigo\"."}
{"id": "218933", "revid": "1888", "url": "https://gl.wikipedia.org/wiki?curid=218933", "title": "El Independiente (1881)", "text": "El Independiente foi un peri\u00f3dico editado en Pontevedra entre 1881 e 1882.\nHistoria e caracter\u00edsticas.\nSubtitulado \"Peri\u00f3dico de Pontevedra. Defensor de los intereses de Galicia\", apareceu o 7 de abril de 1881. Ti\u00f1a primeiro unha periodicidade bisemanal (public\u00e1base os xoves e domingos) e a partir do n\u00famero 56, aparecido o l4 de abril de 1882, pasou a diario e cambiou o seu subt\u00edtulo por \"Diario de Pontevedra\". Estaba dirixido por Andr\u00e9s Muruais e contaba coa colaboraci\u00f3n do seu irm\u00e1n Jes\u00fas. Era unha edici\u00f3n local de \"El Popular\" de Madrid, que enviaba os exemplares a Pontevedra coa primeira p\u00e1xina en branco para imprimir al\u00ed. Publicouse nunha das planas de \"El Voto Popular\". Cesou a s\u00faa edici\u00f3n o 5 de setembro de 1882."}
{"id": "218934", "revid": "1888", "url": "https://gl.wikipedia.org/wiki?curid=218934", "title": "El Independiente (Lugo)", "text": "El Independiente foi un peri\u00f3dico editado en Lugo en 1869.\nHistoria e caracter\u00edsticas.\nSubtitulado \"Peri\u00f3dico liberal\", apareceu a principios de xullo de 1869. Defin\u00edase como mon\u00e1rquico-democr\u00e1tico e anticarlista. Imprimiuse nos obradoiros de Antonio Villamar\u00edn. Enfrontouse aos peri\u00f3dicos \"La Patria\" e \"La Paz;\" \u00e1mbolos dous impresos por Soto Freire."}
{"id": "218935", "revid": "89787", "url": "https://gl.wikipedia.org/wiki?curid=218935", "title": "Ves\u00edcula seminal", "text": "As ves\u00edculas seminais son un par de gl\u00e1ndulas tubulares simples do aparato reprodutor masculino situadas na pelve a cada lado da parte superior da pr\u00f3stata, debaixo da parte posterior da vexiga urinaria e diante do recto, que segregan un l\u00edquido que forma parte do seme.\nAnatom\u00eda.\nCada unha das gl\u00e1ndulas ten uns 5\u00a0cm de lonxitude, pero as cavidades internas son m\u00e1is longas. A parte superior \u00e9 arredondada e grosa e est\u00e1 parcialmente cuberta polo peritoneo. As gl\u00e1ndulas seminais f\u00f3rmanse como unha evaxinaci\u00f3n da parede da ampola do conduto deferente.\nO conduto excretor polo que verte a ves\u00edcula seminal desemboca no conduto deferente, formando xuntos o conduto exaculador.\nFunci\u00f3ns.\nAs ves\u00edculas seminais segregan unha significativa proporci\u00f3n do l\u00edquido que forma o seme. Os gr\u00e1nulos de lipofuscina procedentes das c\u00e9lulas mortas do seu epitelio danlle \u00e1 secreci\u00f3n das ves\u00edculas a s\u00faa cor amarelada. Aproximadamente un 50-70% do flu\u00eddo seminal procede das ves\u00edculas seminais, pero non se expulsa nas primeiras fracci\u00f3ns do exaculado nas que predominan os espermatozoides e o flu\u00eddo prost\u00e1tico rico en cinc. O flu\u00eddo das ves\u00edculas seminais \u00e9 alcalino, polo que aumenta o pH do seme.\nUn exaculado m\u00e1is \u00e1cido (pH &lt;7,2) pode estar asociado cunha obstruci\u00f3n do conduto exaculador. A ves\u00edcula produce unha substancia que causa que o seme se faga pega\u00f1ento e xelatinoso despois da exaculaci\u00f3n, o que se pensa que \u00e9 \u00fatil para manter o seme preto do \u00fatero.\nAs secreci\u00f3ns das ves\u00edculas seminais conte\u00f1en prote\u00ednas, encimas, frutosa, mucus, vitamina C, flavina, fosforilcolina e prostaglandinas. As altas concentraci\u00f3ns de frutosa proporcionan un nutriente enerx\u00e9tico aos espermatozoides cando se almacena seme nos laboratorios. Os espermatozoides exaculados na vaxina non te\u00f1en moita probabilidade de ter contacto co flu\u00eddo das ves\u00edculas seminais porque son transferidos directamente polo flu\u00eddo prost\u00e1tico ao muco cervical feminino. A expulsi\u00f3n da secreci\u00f3n das ves\u00edculas seminais est\u00e1 baixo o control do sistema nervioso simp\u00e1tico, que provoca a contracci\u00f3n da cuberta muscular da capa muscularis.\nOs estudos in vitro mostraron que os espermatozoides expulsados xunto co flu\u00eddo das ves\u00edculas seminais ti\u00f1an pouca mobilidade e supervivencia, e a cromatina dos espermatozoides estaba menos protexida. Por tanto, a importancia fisiol\u00f3xica do flu\u00eddo seminal non est\u00e1 clara. Nalg\u00fans animais, como os roedores, a secreci\u00f3n forma unha especie de tapa espermicida, que reduce as posibilidades de fertilizaci\u00f3n do esperma doutros machos que se apareen despois.\nHistolox\u00eda.\nHistoloxicamente, a ves\u00edcula seminal caracter\u00edzase polos seus tortuosos condutos e diverticulos, o seu epitelio pseudoestratificado columnar e as s\u00faas c\u00e9lulas cuboidais.\nAs c\u00e9lulas superficiais do epitelio pseudoestratificado son columnares ou cuboideas grandes, e as c\u00e9lulas basais arredondadas. As c\u00e9lulas, a partir da puberdade, te\u00f1en gr\u00e1nulos de lipofuscina e gr\u00e1nulos de secreci\u00f3n. As c\u00e9luls basais te\u00f1en un par de centriolos, e nas c\u00e9lulas superficiais os centr\u00edolos situados debaixo da membrana dan lugar a un flaxelo. A altura das c\u00e9lulas columnares e a s\u00faa actividade parece que depende dos niveis de testosterona no sangue, xa que despois da castraci\u00f3n o epitelio se atrofia, pero volve a recuperarse con inxecci\u00f3ns de testosterona.\nO lume da gl\u00e1ndula \u00e9 grande, polo que pode almacenar as s\u00faas secreci\u00f3ns entre as exaculaci\u00f3ns (pero os espermatozoides non se almacenan aqu\u00ed). A secreci\u00f3n \u00e9 un l\u00edquido viscoso e algo amarelo.\nDo interior ao exterior, as capas de que consta a gl\u00e1ndula son:"}
{"id": "218936", "revid": "5863", "url": "https://gl.wikipedia.org/wiki?curid=218936", "title": "Jos\u00e9 S\u00e1nchez Anido", "text": "Jos\u00e9 S\u00e1nchez Anido, Vizconde de San Antonio, finado en Madrid o 6 de xaneiro de 1947, foi un avogado e pol\u00edtico galego.\nTraxectoria.\nDescendente de Pedro Antonio S\u00e1nchez Vaamonde, dunha familia fidalga do Pazo de Santaia (Curtis). Militante do Partido Liberal (facci\u00f3n prietista), foi concelleiro e tenente de alcalde de Madrid. Foi elixido deputado pola Coru\u00f1a na elecci\u00f3n parcial do 2 de xu\u00f1o de 1912 en substituci\u00f3n do falecido Juan Fern\u00e1ndez Latorre. Volveu ser elixido deputado polo distrito de Ortigueira nas elecci\u00f3ns de 1916, e polo de Betanzos en 1918, 1919 e 1923. Colaborou en \"La Democracia\", \"El Imparcial\" e noutros peri\u00f3dicos liberais de Madrid. Foi presidente da Asociaci\u00f3n Espa\u00f1ola para la Difusi\u00f3n de las Ciencias del Hogar creada en Madrid en 1928.\nVida persoal.\nCasou coa Vizcondesa de San Antonio."}
{"id": "218937", "revid": "98629", "url": "https://gl.wikipedia.org/wiki?curid=218937", "title": "Johnnie Parsons", "text": "Johnnie Parsons, nado nos \u00c1nxeles (California) o 4 de xullo de 1918 e finado o 8 de setembro de 1984 foi un piloto de carreiras estadounidense, ga\u00f1ador das 500 Millas de Indian\u00e1polis en .\nParsons tivo a dubidosa distinci\u00f3n de ser o \u00fanico ga\u00f1ador das 500 de Indian\u00e1polis que ten o seu nome mal escrito no trofeo Borg-Warner. Os prateiros tallaron \"Johnny\" en lugar de \"Johnnie\". O seu fillo Johnny Parsons competiu na Indy unha ducia de veces.\nAndaina.\nPrimeiro Parsons competiu en autos de rodas abertas na Costa Oeste dos Estados Unidos en Midget cars. Ga\u00f1ou o campionato da tempada 1942 da United Midget Association. Parsons comezou a competir na AAA logo da segunda guerra mundial. Parsons terminou segundo na s\u00faa primeira Indy 500 en 1949. Tam\u00e9n ga\u00f1ou as 500 Millas de Indian\u00e1polis de 1950.\nLogo da s\u00faa retirada, converteuse no Comisario Xefe do Autom\u00f3bil Club dos Estados Unidos divisi\u00f3n Midget na Costa Oeste na d\u00e9cada de 1970.\nResumo nas carreiras do Campionato do mundo.\nAs 500 Millas de Indian\u00e1polis foron parte do Campionato do Mundo da FIA desde ata . Os pilotos que competiron na Indy durante eses anos foron acreditados coa participaci\u00f3n e cos puntos do Campionato do Mundo. Johnnie Parsons participou en 9 carreiras do Campionato do Mundo. Ga\u00f1ou unha carreira, estableceu unha volta r\u00e1pida, e terminou no podio unha vez. Acumulou un total de 12 puntos no campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "218938", "revid": "1888", "url": "https://gl.wikipedia.org/wiki?curid=218938", "title": "Jos\u00e9 Soto Reguera", "text": "Jos\u00e9 Soto Reguera, nado en Lugo o 11 de agosto de 1881 e finado en Madrid o 23 de decembro de 1953, foi un avogado e pol\u00edtico galego.\nTraxectoria.\nFillo do notario de Ortigueira Teolindo Soto Barro. Irm\u00e1n de Leonor Soto Reguera, e t\u00edo do actor c\u00f3mico franc\u00e9s Louis de Fun\u00e8s\nCursou os estudos de bacharelato no Real Colegio de Alfonso XII del Escorial e os de Dereito e Filosof\u00eda e Letras na Universidade Libre do mesmo Real Sitio. Foi Director Xeral de Administraci\u00f3n Local (1918) e director da Sociedade \"Hoteles Unidos\" e conselleiro delegado de \"Autotrade\".\nRestauraci\u00f3n.\nMilitante do Partido Liberal, foi elixido deputado polo distrito de Lugo (1910-1914) e polo de Viveiro (en sucesivas elecci\u00f3ns de 1914 a 1923). Foi subsecretario de Facenda.\nDitadura de Primo de Rivera.\nAvogado da Uni\u00f3n Patri\u00f3tica. Foi presidente do Ateneo de Madrid de 1926 a 1930 nomeado por Real Orde de 25 de xu\u00f1o de 1926.\nDurante a Ditadura de Primo de Rivera foi membro da Asemblea Nacional Consultiva en d\u00faas lexislaturas: 1927-1928 e 1928-1929.\nSegunda Rep\u00fablica.\nFoi xefe provincial do Bloque Nacional na provincia de Lugo en 1935. Presentouse como candidato do Bloque Nacional pola provincia de Lugo \u00e1s elecci\u00f3ns xerais de 1936 dentro da coalici\u00f3n contrarrevolucionaria (xunto a candidatos de Acci\u00f3n Popular, mauristas, agrarios e independentes), sen obter escano."}
{"id": "218943", "revid": "23204", "url": "https://gl.wikipedia.org/wiki?curid=218943", "title": "Luigi Fagioli", "text": "Luigi Fagioli, nado en Osimo (nas Marcas) o 9 de xu\u00f1o de 1898 e finado en Monte Carlo o 20 de xu\u00f1o de 1952, alcumado o \"ladr\u00f3n Abruzzi\", foi un piloto de automobilismo italiano.\nTraxectoria.\nDe neno Luigi Fagioli quedou fascinado polo invento relativamente novo do autom\u00f3bil e logo das carreiras. Bendicido con grandes instintos naturais de conduci\u00f3n, o mozo Fagioli pasou varios anos participando en subidas e carreiras de coches deportivos antes de entrar nas carreiras de Gran Premio en 1926. En 1930, o seu \u00e9xito nas carreiras deulle unha oportunidade de unirse \u00f3 equipo Maserati nos Gran Premio de automobilismo de circu\u00edto. De inmediato f\u00edxose sentir a s\u00faa presenza, ga\u00f1ando a Copa Ciano e o Circu\u00edto de Avellino. En abril do ano seguinte viuse cara a cara con Louis Chiron e o seu Bugatti Type 51 no Gran Premio de M\u00f3naco. No que \u00e9 unha das batallas m\u00e1is famosas da historia das carreiras, finalmente ga\u00f1ou Quir\u00f3n, pero Fagioli mostrouse como un experto que estaba nun coche adaptado para a gran velocidade nos tramos longos, non nos xiros axustados e rectas curtas de Monte Carlo. Fagioli logrou a vitoria no Autodromo Nazionale Monza de Monza, Italia superando a Quir\u00f3n, as\u00ed como a outros grandes pilotos italianos, como Achille Varzi e Tazio Nuvolari. En 1932, Fagioli ga\u00f1ou o Gran Premio de Roma pilotando para Maserati, pero para a tempada de 1933 asinou polo equipo Alfa Romeo da Scuderia Ferrari. Pilotando un Alfa Romeo Tipo B P3, ga\u00f1ou a Coppa Acerbo, o Grand Prix du Comminges e o Gran Premio de Italia.\nUn moi confiado Fagioli a mi\u00fado mostraba un temperamento fogoso e tomaba represalias contra os demais pilotos na pista cando sent\u00eda que fixeran algo mal. Ademais, con frecuencia arriscabase m\u00e1is que os demais, e como tal desenvolveu unha reputaci\u00f3n algo negativa logo de ter varios accidentes significativos. Con todo, o seu talento era considerable, e para a tempada de 1934 foi fichado por Mercedes para pilotar un dos Frechas de Prata co brillante Hermann Lang como o seu xefe de mec\u00e1nicos. A medida resultou exitosa para Fagioli pero a s\u00faa relaci\u00f3n co alem\u00e1n e cos compa\u00f1eiros de equipo foi extremadamente dif\u00edcil. Na s\u00faa primeira carreira con Mercedes, cando dominaba un dos seus coches, un furioso Fagioli abandonou o seu veh\u00edculo logo de recibir ordes do director do equipo Alfred Neubauer para permanecer no segundo lugar e permitir que outro piloto de Mercedes Manfred von Brauchitsch puidera ga\u00f1ar. A pesar dos problemas, Fagioli seguiu sendo parte do equipo alem\u00e1n, ga\u00f1ando a s\u00faa segunda Coppa Acerbo consecutiva e xunto con Rudolf Caracciola, pilotou un Mercedes W25A para conseguir o seu segundo t\u00edtulo no Gran Premio de Italia. Logo disto, Fagioli logoru o primeiro lugar no Gran Premio de Espa\u00f1a no Circu\u00edto de Lasarte.\nPara a tempada de carreiras de 1935, a s\u00faa f\u00e1brica Mercedes deulle un modelo W25B co que ga\u00f1ou as carreiras de Gran premio de Gran Premio de M\u00f3naco, AVUS e Penya Rhin. Con todo, a s\u00faa relaci\u00f3n cos seus compa\u00f1eiros de equipo empeorou, en particular con, Rudolf Caracciola, nalgunhas carreira Fagioli intentou pasar a Caracciola contra das ordes de equipo. Sa\u00edu de Mercedes \u00f3 final da tempada de 1936 e uniuse a Auto Union, onde a s\u00faa rivalidade con Caracciola aumentou, culminando no Gran Premio de Tr\u00edpoli cando Fagioli atacou fisicamente ao seu ex compa\u00f1eiro de equipo.\nOs problemas de sa\u00fade, inclu\u00edndo un reumatismo paralizante, pronto comezaron a afectar seriamente a capacidade de Lu\u00eds Fagioli nas carreiras. Na Coppa Acerbo necesitaba a axuda dun bast\u00f3n para cami\u00f1ar e non tivo m\u00e1is remedio que abandonar a carreira. Coa s\u00faa sa\u00fade algo mellorada, logo do final da segunda guerra mundial, con 52 anos de idade, Luigi Fagioli, uniuse en ao equipo Alfa Romeo, logrando cinco podios en seis carreiras para terminar nun notable terceiro posto no primeiro Campionato do Mundo da FIA. A s\u00faa \u00fanica vitoria nun Gran Premio foi no \u00faltimo que disputou, ga\u00f1ou o Gran Premio de Francia compartindo coches con Juan Manuel Fangio, obtendo a distinci\u00f3n de ser a persoa de m\u00e1is idade en ga\u00f1ar unha carreira de F\u00f3rmula Un.\nEn 1952, Fagioli asinou con Lancia para pilotar deportivos, e persoalmente levou unha gran alegr\u00eda ao terminar en terceiro lugar na Mille Miglia por diante do seu rival Rudolf Caracciola. Pouco despois, mentres practicaba para unha carreira de turismos, que se celebraba no marco do Gran Premio de M\u00f3naco, sufriu o que parec\u00eda ser un accidente menor, pero resultou que as s\u00faas lesi\u00f3ns internas eran tales, que morreu no hospital tres semanas despois.\nLuigi Fagioli sit\u00faase como un dos m\u00e1is grandes pilotos italianos, e ten a segunda porcentaxe m\u00e1is alta de podios no Campionato do Mundo de F\u00f3rmula Un (85\u00b471%), por detr\u00e1s de Dorino Serafini que acadou o podio na \u00fanica carreira que disputou na F1.\nPrincipais carreiras ga\u00f1adas: \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "218946", "revid": "32797", "url": "https://gl.wikipedia.org/wiki?curid=218946", "title": "Kosmos 633", "text": "Kosmos 633 (\u041a\u043e\u0441\u043c\u043e\u0441 633 en ruso), tam\u00e9n denominado DS-P1-Yu N\u00ba 68, foi un sat\u00e9lite artificial sovi\u00e9tico lanzado o 27 de febreiro de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 633 foi o sexax\u00e9simo oitavo membro da serie de sat\u00e9lites DS-P1-Yu e o sexax\u00e9simo primeiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 633 foi inxectado nunha \u00f3rbita inicial de 516\u00a0km de apoxeo e 280\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 4 de outubro de 1974."}
{"id": "218947", "revid": "4817", "url": "https://gl.wikipedia.org/wiki?curid=218947", "title": "Cosmos 633", "text": ""}
{"id": "218948", "revid": "32797", "url": "https://gl.wikipedia.org/wiki?curid=218948", "title": "Kosmos 634", "text": "Kosmos 634 (\u041a\u043e\u0441\u043c\u043e\u0441 634 en ruso), tam\u00e9n denominado DS-P1-Yu N\u00ba 69, foi un sat\u00e9lite artificial sovi\u00e9tico lanzado o 5 de marzo de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 634 foi o sexax\u00e9simo noveno membro da serie de sat\u00e9lites DS-P1-Yu e o sexax\u00e9simo segundo lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto e quincuax\u00e9simo cuarto membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 634 foi inxectado nunha \u00f3rbita inicial de 516\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 9 de outubro de 1974."}
{"id": "218949", "revid": "4817", "url": "https://gl.wikipedia.org/wiki?curid=218949", "title": "Cosmos 634", "text": ""}
{"id": "218951", "revid": "54334", "url": "https://gl.wikipedia.org/wiki?curid=218951", "title": "Gl\u00e1ndula bulbouretral", "text": "As gl\u00e1ndulas bulbourerais ou gl\u00e1ndulas de Cowper (polo anatomista William Cowper), son d\u00faas pequenas gl\u00e1ndulas ex\u00f3crinas do aparato reprodutor masculino, que segregan un flu\u00eddo lubricante. Son hom\u00f3logas embrioloxicamente \u00e1s gl\u00e1ndulas de Bartholin do aparato reprodutor feminino.\nLocalizaci\u00f3n.\nEst\u00e1n situadas na parte posterior lateral da porci\u00f3n membranosa da uretra na base do pene, entre as d\u00faas capas da fascia do diafragma uroxenital, na bolsa perineal profunda. Est\u00e1n encerradas por fibras transversas do m\u00fasculo esf\u00ednter uretral.\nEstrutura.\nAs gl\u00e1ndulas bulbouretrais son gl\u00e1ndulas tubuloalveolares compostas, cada unha aproximadamente do tama\u00f1o dun ch\u00edcharo. Est\u00e1n compostas por varios l\u00f3bulos unidos por unha cuberta fibrosa. Cada l\u00f3bulo consta de varios acinos, tapizados por un epitelio de c\u00e9lulas columnares, que se abren a un conduto que se une aos condutos dos outros l\u00f3bulos para formar un \u00fanico conduto excretor de aproximadmente uns 2,5\u00a0cm de longo, o cal atravesa a membrana perineal e desemboca na uretra (porci\u00f3n esponxosa) na base do pene. Entre os l\u00f3bulos hai tabiques de tecido conxuntivo de 1 a 3\u00a0mm de grosor con fibras el\u00e1sticas e musculares. O epitelio secretor de c\u00e9lulas planas, cuboideas ou cil\u00edndricas con n\u00facleos basais, dependendo do estado funcional. O seu citoplasma cont\u00e9n pequenas pingas de secreci\u00f3n mucoide. Os condutos excretores te\u00f1en un epitelio pseudoestratificado pero tam\u00e9n poden conter c\u00e9lulas secretoras e evaxinaci\u00f3ns glandulares. As gl\u00e1ndulas dimin\u00faen gradualmente en tama\u00f1o conforme avanza a idade. Ta\u00f1en cor casta\u00f1a amarelada.\nFunci\u00f3n.\nDurante a excitaci\u00f3n sexual cada gl\u00e1ndula produce unha secreci\u00f3n viscosa clara e salgada de aspecto mucoso denominada preexaculado. Este flu\u00eddo axuda a lubricar a uretra para facilitar o paso dos espermatozoides, neutralizando os restos \u00e1cidos de urina que quedan na uretra, e axuda a expulsar calquera resto de urina ou residuos. Este l\u00edquido pode recoller tam\u00e9n o esperma dunha exaculaci\u00f3n inmediatamente anterior, que a\u00ednda quedou no bulbo uretral, e arrastrano f\u00f3ra xusto antes da seguinte exaculaci\u00f3n. As gl\u00e1ndulas de Cowper tam\u00e9n producen certa cantidade de ant\u00edxeno prost\u00e1tico espec\u00edfico (PSA), e os tumores nas gl\u00e1ndulas de Cowper poden incrementar o PSA a un nivel que pode facer sospeitar que se trata dun caso de c\u00e1ncer de pr\u00f3stata."}
{"id": "218952", "revid": "27155", "url": "https://gl.wikipedia.org/wiki?curid=218952", "title": "Gl\u00e1ndula de Cowper", "text": ""}
{"id": "218953", "revid": "32797", "url": "https://gl.wikipedia.org/wiki?curid=218953", "title": "Kosmos 668", "text": "Kosmos 668 (\u041a\u043e\u0441\u043c\u043e\u0441 668 en ruso), tam\u00e9n denominado DS-P1-Yu N\u00ba 71, foi un sat\u00e9lite artificial sovi\u00e9tico lanzado o 25 de xullo de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 668 foi o septuax\u00e9simo primeiro membro da serie de sat\u00e9lites DS-P1-Yu e o sexax\u00e9simo terceiro lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 668 foi inxectado nunha \u00f3rbita inicial de 519\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,2 minutos. Reentrou na atmosfera o 21 de febreiro de 1975."}
{"id": "218954", "revid": "4817", "url": "https://gl.wikipedia.org/wiki?curid=218954", "title": "Cosmos 668", "text": ""}
{"id": "218955", "revid": "32797", "url": "https://gl.wikipedia.org/wiki?curid=218955", "title": "Kosmos 686", "text": "Kosmos 686 (\u041a\u043e\u0441\u043c\u043e\u0441 686 en ruso), tam\u00e9n denominado DS-P1-Yu N\u00ba 72, foi un sat\u00e9lite artificial sovi\u00e9tico lanzado o 26 de setembro de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 686 foi o septuax\u00e9simo segundo membro da serie de sat\u00e9lites DS-P1-Yu e o sexax\u00e9simo cuarto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 686 foi inxectado nunha \u00f3rbita inicial de 515\u00a0km de apoxeo e 281\u00a0km de perixeo, cunha inclinaci\u00f3n orbital de 71 graos e un per\u00edodo de 92,1 minutos. Reentrou na atmosfera o 1 de maio de 1975."}
{"id": "218957", "revid": "4817", "url": "https://gl.wikipedia.org/wiki?curid=218957", "title": "Cosmos 686", "text": ""}
{"id": "218958", "revid": "32797", "url": "https://gl.wikipedia.org/wiki?curid=218958", "title": "Kosmos 695", "text": "Kosmos 695 (\u041a\u043e\u0441\u043c\u043e\u0441 695 en ruso), tam\u00e9n denominado DS-P1-Yu N\u00ba 73, foi un sat\u00e9lite artificial sovi\u00e9tico lanzado o 20 de novembro de 1974 mediante un foguete Kosmos 2I desde o cosm\u00f3dromo de Plesetsk.\nCaracter\u00edsticas.\nKosmos 695 foi o septuax\u00e9simo terceiro membro da serie de sat\u00e9lites DS-P1-Yu e o sexax\u00e9simo quinto lanzado con \u00e9xito tralo fracaso dos lanzamentos do segundo, vix\u00e9simo terceiro, trix\u00e9simo segundo, cuadrax\u00e9simo, cuadrax\u00e9simo cuarto, quincuax\u00e9simo cuarto e septuax\u00e9simo membros da serie. Estaba adicado a servir como obxectivo para as probas antisat\u00e9lites e antim\u00edsiles sovi\u00e9ticas.\nKosmos 695 foi inxectado nunha \u00f3rbita inicial de 493\u00a0km de apoxeo e 283\u00a0km de perixeo, cunha inclinaci\u00f3n orbital de 71 graos e un per\u00edodo de 92,0 minutos. Reentrou na atmosfera o 15 de xullo de 1975."}
{"id": "218959", "revid": "4817", "url": "https://gl.wikipedia.org/wiki?curid=218959", "title": "Cosmos 695", "text": ""}
{"id": "218960", "revid": "1987", "url": "https://gl.wikipedia.org/wiki?curid=218960", "title": "Idade escura", "text": ""}
{"id": "218961", "revid": "98629", "url": "https://gl.wikipedia.org/wiki?curid=218961", "title": "Fernando Z\u00f3bel", "text": "Fernando Z\u00f3bel de Ayala y Montojo, nado en Manila o 27 de agosto de 1924 e finado en Roma o 2 de xu\u00f1o de 1984, \u00e9 un dos pintores espa\u00f1ois m\u00e1is importantes do s\u00e9culo XX.\nTraxectoria.\nNado no seo dunha das influentes e ricas familias de Filipinas, os Ayala-Zobel, dedicouse fundamentalmente \u00e1 pintura abstracta. Durante a guerra civil espa\u00f1ola refuxiouse no seu pa\u00eds natal, onde permanecer\u00e1 at\u00e9 a fin da segunda guerra mundial (1945). Finalizada esta, licenciouse en Filosof\u00eda e Letras na Universidade Harvard, cun estudo sobre Federico Garc\u00eda Lorca. Nesta \u00e9poca interesouse cada vez m\u00e1is pola pintura. De feito, empezou a pintar en 1942, ao ficar inmobilizado durante alg\u00fan tempo por causa dunha lesi\u00f3n na columna.\nA s\u00faa primeira exposici\u00f3n tivo lugar en Boston en 1951, e logo expo\u00f1er\u00eda en Manila en 1952. Unha das principais influencias art\u00edsticas dese per\u00edodo foi Mark Rothko, as\u00ed como a fotograf\u00eda. Z\u00f3bel participou en m\u00e1is de 150 exposici\u00f3ns colectivas e m\u00e1is de 40 individuais.\nEn 1955 viaxou a Espa\u00f1a (de onde marchara ao comezar a guerra civil), e co\u00f1eceu os artistas da vangarda da \u00e9poca, entre eles, Luis Feito, Antonio Lorenzo Carri\u00f3n e Gerardo Rueda. Con todo, seguiu vivindo en Filipinas, onde foi nomeado doutor honoris causa pola Universidade de Manila.\nA partir dos anos sesenta do s\u00e9culo XX comezou unha evoluci\u00f3n como pintor. Desenvolveu un estilo caracter\u00edstico cunha influencia evidente da caligraf\u00eda xaponesa. Os cadros de Z\u00f3bel, de aparencia simple e espont\u00e1nea, agochan un estudo minucioso e unha planificaci\u00f3n perfecta.\nEn 1963 co\u00f1eceu Cuenca da man do seu grande amigo Gustavo Torner. Xunto con Gerardo Rueda fundou o Museo de Arte Abstracta Espa\u00f1ol nas Casas Colgadas. Nel est\u00e1n, amais das obras dos tres fundadores, as de Manolo Millares, Mart\u00edn Chirino, Antonio Lorenzo Carri\u00f3n, Eusebio Sempere ou Antonio Saura, entre outros.\nFinou subitamente en Roma o 2 de xullo de 1984. Os seus restos mortais enc\u00f3ntranse no cemiterio de San Isidro de Cuenca.\nVida persoal.\nEra o medio irm\u00e1n m\u00e1is novo de Mercedes Z\u00f3bel de Ayala y Roxas de McMicking (a primeira dona de Sotogrande e moitas compa\u00f1\u00edas multibillionarias en Filipinas), e irm\u00e1n m\u00e1is novo da fil\u00e1ntropa Consuelo Z\u00f3bel y Montojo de Alger (a fundadora da Fundaci\u00f3n Consuelo para mitigar a vida dos filipinos e hawaianos) e Gloria Z\u00f3bel y Montojo de Padilla. Os fillos desta, Alejandro Padilla Z\u00f3bel e s\u00faa irm\u00e1 Georgia Padilla Z\u00f3bel de Macrohon, son administradores do Premio Z\u00f3bel, que apoia a lingua espa\u00f1ola nas Illas Filipinas.\nReco\u00f1ecementos.\nO 22 de outubro de 2010 o Presidente de Adif, Antonio Gonz\u00e1lez Mar\u00edn, anunciou que a nova Estaci\u00f3n de Alta Velocidade de Cuenca recibir\u00eda o nome de \"Cuenca-Fernando Z\u00f3bel\" en honra \u00e1 achega do pintor \u00e1 cidade. Esta petici\u00f3n xa fora cursada polo Concello de Cuenca e a Deputaci\u00f3n Provincial. Un dos institutos conquenses, amais, leva o seu nome."}
{"id": "218962", "revid": "85894", "url": "https://gl.wikipedia.org/wiki?curid=218962", "title": "Juan Ferreira Caama\u00f1o", "text": "Juan Ferreira Caama\u00f1o e Lemos, nado en Treos (Vimianzo) o 18 de agosto de 1803 e finado en Madrid o 17 de maio de 1868, foi un avogado e pol\u00edtico galego.\nTraxectoria.\nLicenciado en Leis e Canons pola Universidade de Santiago de Compostela (1829), traballou como avogado ata 1832, cando se iniciou na xudicatura. Foi comandante da milicia nacional e defendeu os territorios da s\u00faa xudicatura contra as facci\u00f3ns carlistas. Tralo golpe de Espartero foi destitu\u00eddo e perseguido ata o regreso dos moderados ao poder. En 1844 foi nomeado gobernador civil de Lugo e desde ese ano foi elixido deputado no Congreso ata a lexislatura de 1864 (ag\u00e1s no per\u00edodo progresista de 1854-1856), pola provincia da Coru\u00f1a (1844-1846) e polos distritos de Cee (1846-1850, 1851-1864) e Carballo (1850-1851). Foi nomeado senador vitalicio (1863)."}
{"id": "218963", "revid": "89787", "url": "https://gl.wikipedia.org/wiki?curid=218963", "title": "Miguel Rodr\u00edguez Guerra", "text": "Miguel Rodr\u00edguez Guerra, nado en Mouricios (Chantada) o 18 de agosto de 1808 e finado na mesma parroquia o 23 de agosto de 1889, foi un avogado e pol\u00edtico galego.\nTraxectoria.\nLicenciado en Dereito perante a Audiencia da Coru\u00f1a. De volta a Chantada, foi alcalde do concello e Xefe da Milicia Nacional. Foi gobernador civil de Lugo, Ourense, Palencia, Badaxoz, Huesca e Burgos. Foi presidente da Deputaci\u00f3n de Lugo. De ideas carlistas, colaborou na d\u00e9cada de 1840 co liberalismo, presentouse a deputado polo distrito de Fonsagrada en 1846, pero as elecci\u00f3ns foron anuladas; foi elixido deputado polo distrito de Chantada (1851-1852 e 1863-1866) e o de Lugo (1858-1863). Foi senador pola provincia de Lugo (1884-1885)."}
{"id": "218964", "revid": "1888", "url": "https://gl.wikipedia.org/wiki?curid=218964", "title": "Teixoeira", "text": ""}
{"id": "218965", "revid": "98629", "url": "https://gl.wikipedia.org/wiki?curid=218965", "title": "Orquestra Pau Casals", "text": "A Orquestra Pau Casals foi unha orquestra sinf\u00f3nica fundada e dirixida polo violonchelista catal\u00e1n Pau Casals, que tivo a s\u00faa sede na cidade de Barcelona (Catalu\u00f1a) entre 1920 e 1937. Foi unha das mellores orquestras do momento e contribu\u00edu a dar a co\u00f1ecer moitas obras do repertorio cl\u00e1sico en Barcelona. Os seus concertos ti\u00f1an lugar no Palau de la M\u00fasica Catalana.\nHistoria.\nFormulaci\u00f3n.\nEn 1919, Pau Casals tivo a idea de crear unha orquestra en Barcelona co obxectivo principal de que a cidade contase cunha orquestra de calidade que difundira o gran repertorio musical: non s\u00f3 as obras do repertorio (moitas das cales a\u00ednda non se interpretaran na capital catal\u00e1), sen\u00f3n tam\u00e9n obras de compositores contempor\u00e1neos; ademais, levou \u00e1 cidade aos mellores solistas a nivel mundial. Casals foi movido por un ideal patri\u00f3tico que \"lle obrigaba\" a participar na vida musical do seu pa\u00eds e mellorar a s\u00faa situaci\u00f3n.\nPrimeiro tentou colaborar coa xa existente Orquestra Simf\u00f2nica de Barcelona que, a xu\u00edzo de Casals, carec\u00eda de recursos financeiros s\u00f3lidos e dunha organizaci\u00f3n e metodolox\u00eda de traballo axeitadas. A carencia de respostas positivas levouno a considerar a posibilidade da creaci\u00f3n dunha nova formaci\u00f3n.\nCoa axuda do seu irm\u00e1n Enric, encontrou apoios e constitu\u00eduse un consello directivo para a organizaci\u00f3n, onde colaboraron Felip Capdevila, como tesoureiro, Joaquim Pena, como secretario, e Vidal i Quadres como presidente. Pau Casals contratou 88 m\u00fasicos, pag\u00e1ndoos el mesmo, e comezaron cun rigoroso programa de ensaios, traballando aspectos como a afinaci\u00f3n, que daquela non eran habituais nas orquestras de Barcelona. Casals, como director, conseguiu crear un clima de fervor que fixo que os m\u00fasicos rendisen ao m\u00e1ximo e se sentiran responsables dunha obra que \u00eda m\u00e1is al\u00f3 da interpretaci\u00f3n pura e simple.\nPouco despois de que a orquestra se tivera presentado en p\u00fablico, constitu\u00eduse un padroado co obxectivo de axudar ao financiamento da orquestra, que non recib\u00eda ning\u00fan tipo de subvenci\u00f3n p\u00fablica nin axudas da administraci\u00f3n. Este financiamento, en boa parte, foi por parte do mesmo Casals, quen adicou unha parte importante dos seus ingresos como concertista e nunca cobrou o seu traballo coa orquestra. Os membros do padroado, que superaban o millar, abonaban unha cota dobre e colaboraban como socios protectores; a cambio, Casals realizaba un recital ao ano (o \u00fanico que fac\u00eda daquela o m\u00fasico en Barcelona), exclusivamente para eles.\nO proxecto era facer uns vinte concertos por tempada: dez en outono e dez na primavera.\nActividade p\u00fablica.\nO 13 de outubro de 1920 realizouse o primeiro concerto da Orquestra Pau Casals no Palau de la M\u00fasica Catalana.\nAo principio, o mundo musical barcelon\u00e9s non fixo moito caso e non a apoiou. Non obstante, en pouco tempo a orquestra consolidouse e conseguiu un alto nivel de calidade, que lle permitiu afrontar obras do repertorio complexas, decot\u00edo in\u00e9ditas en Barcelona, como os grandes oratorios de Bach , \"As estaci\u00f3ns\" e \"A creaci\u00f3n\" de Franz Joseph Haydn (1932), \"David peninente\" de Mozart (1933) , a \"Missa en si\"' de Franz Schubert, a \"Sinfon\u00eda dos salmos\" de Igor Stravinski (en 1934, dirixida polo autor) ou a \"Misa solemne\", a Novena sinfon\u00eda ou \"Cristo no horto dos olivos\" de Beethoven.\nA fama de Casals fixo que numerosos solistas de prestixio internacional quixesen colaborar coa orquestra. Entre eles: Gaspar Cassad\u00f3 (dende 1921, diversas veces), Wanda Landowska (1921), Alfred Cortot (1922, 1927, 1929, 1933), Alfredo Casella ao piano (1922), Miecio Horszowski, Elisabeth Schumann (1923), Blanche Selva (1926), Jacques Thibaud (1927, 1929), Eug\u00e8ne Ysaye (na s\u00faa \u00faltima actuaci\u00f3n como solista, tocando o concerto de Beethoven), Horace Britt, Harold Bauer (1927), Donald Francis Tovey (1927 e 1928), Charles Panzera, Ildebrando Pizzetti, Baltasar Samper, Robert Gerhard (1931), Joan Man\u00e9n, Arnold Sch\u00f6nberg (1932), Erich Wolfgang Korngold, Pierre Fournier (1934)... No entanto, unha das s\u00faas principais solistas para grandes oratorios e destacadas obras como a \"Novena Sinfon\u00eda\" de Beethoven foi a prestixiosa \"liederista\" Conchita Badia, que actuou con Casals e a s\u00faa orquestra en m\u00e1is de trinta ocasi\u00f3ns.\nA orquestra foi dirixida por Adrian C. Boult, Serge Koussevitzky (1922), Richard Strauss, Igor Stravinski, Max von Schillings (1925), Alexander von Zemlinsky, Manuel de Falla (1926), Eug\u00e8ne Ysaye (1927), Joaqu\u00edn Turina (1928), Alfredo Casella (1929), Vincent d'Indy (1930), Ernesto Halffter, Ildebrando Pizzetti (1931), Anton Webern (1931, 1936), Arnold Sch\u00f6nberg (1932), Enric Fern\u00e1ndez Arb\u00f3s (1932, 1935), Fritz Busch (1933, 1934), Joaquim Zamacois, Jaume Pahissa, Enric Morera, Joaquim Serra, Erich Wolfgang Korngold (1934), Ernest Ansermet, Hermann Scherchen (1936), Arthur Honegger etc.\nAdemais, foron colaboradores habituais m\u00fasicos como Enric Casals, Eduard Toldr\u00e0, Joan Lamote de Grignon, Emili Vendrell, Conchita Badia, Merc\u00e8 Plantada, Emili Sagi-Barba, Alexandre Vilalta, Blai Net, Concepci\u00f3 Callao etc.\nA orquestra tam\u00e9n estreou obras de compositores como Juli Garreta (\"Les illes Medes\", 1923, e o \"Concert per a viol\u00ed i orquestra\", 1925), Jaume Pahissa (\"Sinfonietta\", 1921, \"Monodia\", 1925, e \"Suite intertonal\", 1926), Manuel Blancafort (\"El rapte de les sabines\") ou o mesmo Casals (a \"Sardana\" para 32 violonchelos, 1929). A estrea mundial do \"Concerto para clavec\u00edn e cinco instrumentos\" de Manuel de Falla, en 1926, foi realizada por cinco m\u00fasicos da Orquestra Pau Casals, dirixidos polo compositor. En 1936 estreou o \"Concerto para viol\u00edn e orquestra, \u00e1 memoria dun anxo\" de Alban Berg.\nEn 1928 fixo unha homenaxe a Joaqu\u00edn Turina, quen dirixiu obras propias (entre elas, a estrea no Estado espa\u00f1ol do seu ballet \"Ritmos\").\nTam\u00e9n fora do Palau: en 1925 actuou no Coliseum de Barcelona, as\u00ed como realizou oito concertos no Gran Teatre del Liceu, dirixida por Richard Strauss, Igor Stravinski, Max von Schillings, Hans Winderstein e Cril Slaviansky d'Agreneff; en 1926 actuou dirixida por Zemlinsky. En 1922 e 1923 xa tocara no Liceu. En 1926 ofreceu un concerto popular no Teatre Circ Olympia de Barcelona. O 15 de abril de 1931, ao d\u00eda seguinte da proclamaci\u00f3n da Rep\u00fablica, realizou un concerto no Palau Nacional de Montju\u00efc, no que se interpretou a \"Novena Sinfon\u00eda\" de Beethoven, co Orfe\u00f3 Gracienc. No mesmo lugar, a orquestra tocou en 1934, na homenaxe que Barcelona lle rendeu a Pau Casals.\nF\u00f3ra de Barcelona, actuou noutras cidades catal\u00e1s, como en El Vendrell (1927). En maio de 1924 actuou no Hotel de Ville e no Th\u00e9\u00e2tre des Champs \u00c9lys\u00e9es de Par\u00eds.\nDecot\u00edo, nas obras corais, colaborou co Orfe\u00f3 Gracienc, ademais do Orfe\u00f3 Catal\u00e0. En 1936 foi unha das orquestras m\u00e1is activas durante o Festival da Sociedade Internacional de M\u00fasica Contempor\u00e1nea que tivo lugar en Barcelona. No seu transcurso, foi dirixida por reco\u00f1ecidos m\u00fasicos e estreou algunhas obras como o \"Concerto para viol\u00edn\" de Alban Berg.\nDurante os anos da Rep\u00fablica, falouse da intenci\u00f3n da Generalitat de Catalu\u00f1a de converter \u00e1 Orquestra Pau Casals en orquestra nacional, co nome de Orquestra de Catalunya. O estalido da guerra impediu que se chegara a facer.\nFinal.\nA orquestra ti\u00f1a que ter inaugurado a Olimpiada Popular de Barcelona de 1936, cun concerto no Teatre Grec no que se interpretar\u00eda a \"Novena Sinfon\u00eda\" de Beethoven. Durante os ensaios no \"Palau de la M\u00fasica\", comunicouse a revolta militar do 18 de xullo. Casals narra como a orquestra, a solista Conchita Badia e o Orfe\u00f3 Gracienc interpretaron, sen p\u00fablico, o \u00faltimo movemento, como un canto \u00e1 paz. O concerto non se chegou a facer.\nOs acontecementos da guerra e a represi\u00f3n posterior impediron que a orquestra volvera reunirse. A s\u00faa historia p\u00fablica p\u00f3dese dar por finalizada en 1936.\nHai diversas gravaci\u00f3ns conservadas da Orquestra Pau Casals. Unha delas \u00e9 do concerto dado en Barcelona en xu\u00f1o de 1929. Pau Casals, violonchelo, e Jacques Thibaud, viol\u00edn, interpretaron o \"Dobre concerto\" de Johannes Brahms, dirixidos por Alfred Cortot.\nOs concertos populares da Associaci\u00f3 Obrera de Concerts.\nDende 1926, a Orquestra Pau Casals foi a orquestra da Associaci\u00f3 Obrera de Concerts, fundada por Pau Casals co obxectivo de achegar aos obreiros e traballadores \u00e1 m\u00fasica. A cambio dunha pequena cota (seis pesetas ao ano), pod\u00edan asistir a seis concertos anuais, que ti\u00f1an lugar os domingos pola ma\u00f1\u00e1. Estes concertos, reservados aos socios, tiveron un grande \u00e9xito e contribu\u00edron a difundir a m\u00fasica nun p\u00fablico que ata a data non tivera acceso a ela. A experiencia foi imitada noutros lugares."}
{"id": "218967", "revid": "1822", "url": "https://gl.wikipedia.org/wiki?curid=218967", "title": "Pomacanthidae", "text": ""}
{"id": "218968", "revid": "75439", "url": "https://gl.wikipedia.org/wiki?curid=218968", "title": "Pomac\u00e1ntidos", "text": "Os Pomac\u00e1ntidos (familia Pomacanthidae), co\u00f1ecidos comunmente como \"peixes anxo\", son unha familia de peixes mari\u00f1os inclu\u00edda na orde Perciformes. Distrib\u00faense por augas tropicais dos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nPresentan un corpo fortemente comprimido lateralmente, aleta caudal desde arredondada a fortemente semilunar, con 15 radios ramificados; aleta anal con tres espi\u00f1as e, en moitas especies, cunha extensi\u00f3n alargada e suave nas marxes traseiras das aletas dorsal e anal. No preop\u00e9rculo pos\u00faen unha forte espi\u00f1a \u00e1 que deben o nome (Poma-= op\u00e9rculo, acanth-= espi\u00f1a). \nMostran coloraci\u00f3ns moi vistosas, marcadamente diferente entre os estados xuven\u00eds e adultos.\nViven en augas pouco profundas, de menos de 20 m de profundidade, cerca dos arrecifes de coral, e excepcionalmente por debaixo dos 50 m.\nSon de reproduci\u00f3n pel\u00e1xica. A maior\u00eda alim\u00e9ntanse de esponxas, invertebrados, algas e ovos de peixes. Son moi apreciados nos acuarios, a\u00ednda que dif\u00edciles de manter.\nClasificaci\u00f3n.\nDiv\u00eddense en 9 x\u00e9neros:"}
{"id": "218969", "revid": "89787", "url": "https://gl.wikipedia.org/wiki?curid=218969", "title": "Alessandra Aguilar", "text": "Alessandra Aguilar Mor\u00e1n, nada o 1 de xullo de 1978 en Lugo, \u00e9 unha fondista galega. Competiu en tres Xogos Ol\u00edmpicos (Pequ\u00edn 2008, Londres 2012 e R\u00edo 2016), na proba de marat\u00f3n.\nTraxectoria.\nFoi campioa de Europa na categor\u00eda J\u00fanior, e na categor\u00eda Promesa ga\u00f1ou o Campionato de Espa\u00f1a de 5.000 metros en pista, o Triangular Gran Breta\u00f1a-Espa\u00f1a-Francia de 3.000 metros, e varios Campionatos de Espa\u00f1a Universitarios de 5.000, entre outros. Xa na categor\u00eda absoluta, ten participado en diversas probas coma os Campionatos de Europa de Medull\u00edn, Edimburgo e Useedom, o Campionato do Mundo de San Galmier e o de Fukuoka, ou o marat\u00f3n de Rotterdam.\nTam\u00e9n correu o marat\u00f3n feminino dos Xogos Ol\u00edmpicos de Londres 2012, onde quedou no posto 26\u00ba cun tempo de 2:29'19\", sendo a mellor clasificada das tres espa\u00f1olas que compet\u00edan, e mellorando a s\u00faa marca dos Xogos de Pequ\u00edn, onde fixera un tempo de 2:39'29\" (posto 54). No Campionato Mundial de Atletismo de 2013 quedou 5\u00aa na proba de marat\u00f3n, cun tempo de 2:32'38\".\nNo marat\u00f3n dos Xogos de R\u00edo 2016 abandonou no quil\u00f3metro 27."}
{"id": "218970", "revid": "56817", "url": "https://gl.wikipedia.org/wiki?curid=218970", "title": "Pomat\u00f3midos", "text": "Os Pomat\u00f3midos (Pomatomidae) son unha familia de peixes mari\u00f1os da suborde Percoideos (Percoidei). Distrib\u00faense polos oc\u00e9anos Atl\u00e1ntico, Pac\u00edfico e \u00cdndico.\nA especie m\u00e1is importante -para alg\u00fans a \u00fanica da familia- \u00e9 a anchova (\"Pomatomus saltatrix\"), que non debe confundirse coa anchoa ou bocarte (\"Engraulis encrasicholus\").\nCaracter\u00edsticas.\nPresentan un corpo largo, fusiforme e algo comprimido lateralmente, cuberto de escamas ben aparentes. A cabeza \u00e9 grande, e a boca grande e terminal.\nPos\u00faen d\u00faas aletas dorsais: a primeira curta e formada por 7-8 espi\u00f1as; a segunda longa e cunha espi\u00f1a m\u00e1is 13-28 radios brandos. Unha \u00fanica aleta anal, hom\u00f3loga \u00e1 segunda dorsal, formada por 2-3 espi\u00f1as e 12-27 radios brandos. As pectorais, curtas e espatuladas; as ventrais pequenas e a caudal escotada.\nSon peixes pel\u00e1xicos que viven a profundidades medias e que ocasionalmente poden achegarse \u00e1 costa, de h\u00e1bitos carn\u00edvoros, que atacan outros peixes.\nClasificaci\u00f3n.\nAlg\u00fans autores incl\u00faenos na familia Carangidae.\nAdm\u00edtense tres x\u00e9neros:"}
{"id": "218971", "revid": "1822", "url": "https://gl.wikipedia.org/wiki?curid=218971", "title": "Pomatomidae", "text": ""}
{"id": "218972", "revid": "56817", "url": "https://gl.wikipedia.org/wiki?curid=218972", "title": "J\u00f6rg Sch\u00fcttauf", "text": "J\u00f6rg Sch\u00fcttauf, nado en Karl-Marx-Stadt (actualmente Chemnitz) o 26 de decembro de 1961, \u00e9 un actor alem\u00e1n de cinema, televisi\u00f3n e teatro."}
{"id": "218973", "revid": "65337", "url": "https://gl.wikipedia.org/wiki?curid=218973", "title": "Gran Premio de Su\u00edza de 1954", "text": "O Gran Premio de Su\u00edza de 1954 foi unha carreira de F\u00f3rmula Un, celebrada o 22 de agosto de 1954 en Su\u00edza. Esta carreira foi a s\u00e9tima carreira do Campionato do Mundo de Pilotos de ,\nInforme.\nO dominio de Mercedes continuou e Fangio liderou a carreira de principio a fin. Moss pasou pronto a Gonz\u00e1lez na segunda posici\u00f3n e loitou ferozmente para coller a Fangio. Pero pronto, el mesmo estaba baixo a presi\u00f3n de Hawthorn que adiantouno. Os dous bat\u00edanse con furia nun espect\u00e1culo excelente, que terminou cando o motor de Moss cedeu. M\u00e1is tarde Hawthorn tam\u00e9n sucumbiu aos problemas de alimentaci\u00f3n de combustible. Gonz\u00e1lez terminou as\u00ed no segundo posto, mentres que Fangio rematou ga\u00f1ando por case un minuto. Hans Herrmann no Mercedes outro Mercedes logrou o terceiro posto do podio."}
{"id": "218974", "revid": "35560", "url": "https://gl.wikipedia.org/wiki?curid=218974", "title": ".li", "text": ".li \u00e9 o Dominio de Nivel Superior xeogr\u00e1fico (ccTLD) para Liechtenstein."}
{"id": "218975", "revid": "22570", "url": "https://gl.wikipedia.org/wiki?curid=218975", "title": "Priac\u00e1ntidos", "text": "Os Priac\u00e1ntidos (Priacanthidae) ou, comunmente, \"catalufas\" son unha familia de peixes mari\u00f1os inclu\u00edda na orde Perciformes, distribu\u00eddos por augas tropicais e subtropicais dos oc\u00e9anos Atl\u00e1ntico, Pac\u00edfico e \u00cdndico.\nCaracter\u00edsticas.\nDe corpo alargado e comprimido, a maior\u00eda non chegan a 30\u00a0cm de lonxitude, a\u00ednda que algunhas especies alcanzan os 50\u201360\u00a0cm. As escamas, fortemente ctenoides, son moi rugosas (con pequenas espinas) e, normalmente, dunha cor vermella brillante.\nCaracter\u00edzanse por teren uns ollos moi grandes, circulares, cunha brillante capa reflectora (\"tapetum lucidum\") e unha gran boca superior moi oblicua. Pos\u00faen unha aleta dorsal, continua, con 10 espi\u00f1as seguidas de 10 a 15 radios brandos, unha aleta anal con tres espi\u00f1as e 9-16 darios brandos, e unha caudal ligeramente emarxinada ou arredondada, con 16 radios principais, dos que 14 son ramificados. As pectorais son pequenas e as p\u00e9lvicas grandes, de inserci\u00f3n anterior \u00e1s pectorais.\nViven cerca do fondo, asociados a formaci\u00f3ns rochosas ou arrecifes de coral e s\u00f3 unhas poucas especies habitan zonas abertas. A maior\u00eda presentan h\u00e1bitos carn\u00edvoros e nocturnos.\nOs ovos, as larvas e as primeiras etapas xuven\u00eds son pel\u00e1xicos.\nCapt\u00farase para consumo humano.\nClasificaci\u00f3n.\nExisten unhas 18 especies agrupadas en 4 x\u00e9neros:"}
{"id": "218976", "revid": "1822", "url": "https://gl.wikipedia.org/wiki?curid=218976", "title": "Priacanthidae", "text": ""}
{"id": "218977", "revid": "22570", "url": "https://gl.wikipedia.org/wiki?curid=218977", "title": "Gran Premio de Italia de 1954", "text": "O Gran Premio de Italia de 1954 foi unha carreira de automobilismo de F\u00f3rmula Un, celebrada o 5 de setembro de 1954 no circu\u00edto de Monza. Foi a oitava carreira da tempada de F\u00f3rmula Un de ."}
{"id": "218978", "revid": "22570", "url": "https://gl.wikipedia.org/wiki?curid=218978", "title": "Raquic\u00e9ntridos", "text": "Os Raquic\u00e9ntridos (Rachycentridae) son unha familia de peixes mari\u00f1os da orde dos Perciformes, propia do Atl\u00e1ntico e Indopac\u00edfico.\nCaracter\u00edsticas.\nPresentan un corpo longo, fusiforme ou subcil\u00edndrico (alcanzando talles de 1,5-2 metros e pesos de ata 68\u00a0kg), coa cabeza deprimida (ancha e esmagada), ollos pequenos e boca terminal (prognata). A zona superior, lateral e ventral son de cor casta\u00f1o escuro, con d\u00faas bandas prateadas estreitas ben definidas.\nPos\u00fae de 6 a 9 espi\u00f1as libres trala cabeza. A aleta dorsal, \u00fanica, ten 1-3 espi\u00f1as e 26-33 radios brandos, e a anal, tam\u00e9n longa, 2-3 espi\u00f1as e 22-28 radios brandos. As pectorais son grandes e a caudal semilunar, co lobo superior m\u00e1is longo c\u00f3 inferior.\nSon peixes pel\u00e1xicos e normalmente solitarios excepto cando se agrupan para a desova anual, non obstante poden reunirse \u00f3 redor de restos de naufraxios, boias, portos e outros elementos estruturais.\nHabitualmente viven asociados a arrecifes e nun rango de profundidades de entre 0 e 1.200 m. Alim\u00e9ntanse de crust\u00e1ceos, luras e outros peixes, e pode seguir a tibur\u00f3ns, tartarugase raias manta para aproveitar os restos das s\u00faas presas. P\u00e9scanse para consumo humano a\u00ednda que o seu valor comercial \u00e9 escaso. Os grandes exemplares son estimados na pesca deportiva.\nClasificaci\u00f3n.\nS\u00f3 comprende un \u00fanico x\u00e9nero, \"Rachycentron\", que \u00e1 s\u00faa vez s\u00f3 comprende unha \u00fanica especie, \"Rachycentron canadum\", co\u00f1ecido como \"cobia\" ."}
{"id": "218979", "revid": "1822", "url": "https://gl.wikipedia.org/wiki?curid=218979", "title": "Rachycentridae", "text": ""}
{"id": "218980", "revid": "1888", "url": "https://gl.wikipedia.org/wiki?curid=218980", "title": "El Noticiero Sarriano", "text": "El Noticiero Sarriano foi un semanario editado en Sarria entre 1903 e 1904.\nTraxectoria.\nSubtitulado \"Semanario literario, de noticias y defensor de los intereses locales\", apareceu o 23 de agosto de 1903. Dirixido por Julio Osorio e entre os seus redactores estaban Luis Neira, Mat\u00edas V\u00e1zquez, Mariano Carreras, Manuel Mac\u00eda e Rom\u00e1n D\u00edaz de Freijo. Colaboraron asiduamente Eduardo Lence-Santar, Ram\u00f3n Casta\u00f1o e os irm\u00e1ns Jos\u00e9 e Manuel V\u00e1zquez Pereira. Imprim\u00edase na tipograf\u00eda de Gerardo Castro. Foi unha publicaci\u00f3n de vida ef\u00e9mera que cesou en 1904."}
{"id": "218982", "revid": "23204", "url": "https://gl.wikipedia.org/wiki?curid=218982", "title": "Gran Premio de Espa\u00f1a de 1954", "text": "O Gran Premio de Espa\u00f1a de 1951 foi unha carreira de F\u00f3rmula Un celebrada o 28 de outubro de 1951 en Barcelona. Foi a oitava e \u00faltima proba do Campionato do Mundo de Pilotos.\nInforme.\nOs Lancia D50 longamente esperados chegaron co seu motor V8 de 90 graos como unha axuda para a rixidez do chasis, eran simples, pero brillantemente dese\u00f1ados. Ascari fixo a volta r\u00e1pida na pr\u00e1ctica e levou a pole.\nVilloresi no outro Lancia retirouse con problemas de freos logo de s\u00f3 unha volta e Ascari sucumbiu aos problemas de embrague logo de 9 voltas.\nVarios pilotos tomaron a iniciativa e despois retir\u00e1ronse, Schell trompeou, Trintignant tivo problemas mec\u00e1nicos e Moss abandonou por sobre arrequecemento (unha das varias retiradas causadas por xornais voando que atascaron os condutos do radiador). A carreira reduc\u00eduse a un duelo entre Hawthorn e Fangio, pero o arxentino estaba perdendo aceite e perdeu o segundo lugar en favor de Musso. Hawthorn aferrouse \u00e1 vitoria con Fangio no terceiro posto no podio final."}
{"id": "218983", "revid": "56817", "url": "https://gl.wikipedia.org/wiki?curid=218983", "title": "El Horizonte", "text": "El Horizonte foi un peri\u00f3dico editado en Cedeira entre 1883 e 1886.\nHistoria e caracter\u00edsticas.\nSubtitulado \"Peri\u00f3dico defensor de los intereses locales\", apareceu en xu\u00f1o de 1883. Public\u00e1base os d\u00edas 5, 15 e 25 de cada mes e imprim\u00edase nos obradoiros de \"El Correo Gallego\" de Ferrol. Estaba dirixido por Gerardo Villabrille. Cesou a s\u00faa edici\u00f3n en setembro de 1886."}
{"id": "218984", "revid": "1888", "url": "https://gl.wikipedia.org/wiki?curid=218984", "title": "El Censor", "text": "El Censor foi o nome de varias publicaci\u00f3ns:"}
{"id": "218985", "revid": "89787", "url": "https://gl.wikipedia.org/wiki?curid=218985", "title": "El Censor (Betanzos)", "text": "El Censor foi un peri\u00f3dico editado en Betanzos entre 1883 e 1884.\nTraxectoria.\nSubtitulado \"Peri\u00f3dico semanal de intereses materiales, noticias y anuncios\", apareceu en outubro de 1883. Semanario liberal. Foi dirixido por Roque Ponte Pe\u00f1a ata 1884, e despois por Severo Ares Mancera. Na redacci\u00f3n figuraban Manuel Mart\u00ednez Teijeiro, Justo Contas Ill\u00e1 e Manuel Vaamonde Ponte. Colaboraron Fernando Garc\u00eda Acu\u00f1a, Constantino Ares e Manuel Mart\u00ednez Santiso, que publicou os primeiros cap\u00edtulos da s\u00faa \"Historia de Betanzos\". Inclu\u00eda as secci\u00f3ns \u201cNotas\u201d e \u201cVariedades\u201d, e artigos sobre m\u00fasica, teatro, literatura en castel\u00e1n e poemas en galego. M\u00e1is exemplos de produci\u00f3n literaria son \u201cCharada\u201d e os apartados \u201cDimes y Diretes\u201d e \u201cRecortes\u201d, nos que se critican ironicamente, comportamentos t\u00edpicos da \u00e9poca. Cesou a s\u00faa edici\u00f3n en febreiro de 1884.\nO seu director Roque Ponte Pe\u00f1a editou en 1886 o peri\u00f3dico \"La Libertad\"."}
{"id": "218986", "revid": "23204", "url": "https://gl.wikipedia.org/wiki?curid=218986", "title": "Bulletproof Monk", "text": ""}
{"id": "218987", "revid": "98629", "url": "https://gl.wikipedia.org/wiki?curid=218987", "title": "Merlin (filme)", "text": "Merlin \u00e9 un telefilme estadounidense dirixido por Steve Barron que se estreou en 1998.\nSinopse.\nMerl\u00edn \u00e9 xa un anci\u00e1n, pero outrora, el e Artur tiveron que enfrontarse a Mab, a perversa Ra\u00ed\u00f1a da Escuridad. Mab creara a Merl\u00edn, e por iso nunca lle perdoou que non quixera unirse a ela para dirixir as forzas do Mal. Cando Merl\u00edn, sendo un adolescente, se namorou de Nimue, Mab decidiu vingarse del, convencendo \u00f3 cruel Rei Vortigern para que sacrificara \u00e1 rapaza \u00f3 drag\u00f3n de lume. Merl\u00edn axuda ent\u00f3n a Uther a derrotar a Vortingern, pero axi\u00f1a comprobar\u00e1 que tampouco \u00e9 un bo rei. Cando Uther lle pide axuda para seducir a unha muller casada, Merl\u00edn accede cunha condici\u00f3n: deber\u00e1 entregarlle \u00f3 seu fillo primox\u00e9nito, a quen chamar\u00e1 Artur e transmitir\u00e1 a s\u00faa sabedor\u00eda."}
{"id": "218988", "revid": "98629", "url": "https://gl.wikipedia.org/wiki?curid=218988", "title": "Gran Premio da Arxentina de 1955", "text": "O Gran Premio da Arxentina de 1955 foi unha carreira de automobilismo de F\u00f3rmula Un, celebrada o 16 de xaneiro de 1955 no circu\u00edto de Aut\u00f3dromo 17 de outubro. Foi a primeira carreira da tempada de ."}
{"id": "218989", "revid": "89787", "url": "https://gl.wikipedia.org/wiki?curid=218989", "title": "Bronquio", "text": "Os bronquios son as v\u00edas respiratorias que conducen o aire desde a traquea ao interior dos pulm\u00f3ns. Ramif\u00edcanse formando bronquios cada vez de menor di\u00e1metro ata que orixinan os bronqu\u00edolos, que dan paso aos condutos alveolares e alv\u00e9olos.\nNos bonquios non ten lugar ning\u00fan intercambio de gases, o cal se produce nos alv\u00e9olos.\nAnatom\u00eda.\nA traquea humana div\u00eddese formando dous grandes bronquios, os bonquios primarios ou principais esquerdo e dereito, a nivel do \u00e1ngulo esternal e da 5\u00aa v\u00e9rtebra dorsal ou tor\u00e1cica (ou d\u00faas v\u00e9rtebras m\u00e1is arriba ou abaixo, dependendo do estado de inspiraci\u00f3n ou expiraci\u00f3n). O bronquio principal dereito \u00e9 de maior di\u00e1metro, m\u00e1is curto e algo m\u00e1is vertical ca o esquerdo.\nAs sucesivas divisi\u00f3ns da \u00e1rbore bronquial son as seguintes:\nP\u00f3dense resumir as ramificaci\u00f3ns principais da \u00e1rbore bronquial as\u00ed :\nHistolox\u00eda.\nOs bronquios est\u00e1n reforzados por aneis incompletos de cartilaxe hialina, que conforme os bronquios se fan menores, adquiren forma de pequenas placas illadas nos bronquios pequenos e finalmente chegan a desaparecer. Hai fibras de m\u00fasculo liso arredor de todo o bronquio, organizado en forma de feixes entrelazadas. Nas porci\u00f3ns m\u00e1is distais da \u00e1rbore bronquial o m\u00fasculo liso est\u00e1 adelgazado, pero sempre est\u00e1 presente. A medida que aumenta o n\u00famero de ramificaci\u00f3ns na \u00e1rbore bronquial, a cantidade de cartilaxe hialina das paredes decrece ata chegar a estar ausente nos bronqu\u00edolos m\u00e1is pequenos, e \u00e1 vez acrec\u00e9ntase a cantidade de m\u00fasculo liso.\nA membrana mucosa tam\u00e9n experimenta unha transici\u00f3n desde un epitelio columnar pseudoestratificado ciliado inicial a un epitelio cuboideo simple e despois a un epitelio escamoso simple. O epitelio bronquial ten c\u00e9lulas caliciformes e gl\u00e1ndulas submucosas asociadas, as cales dimin\u00faen conforme os bronquio son m\u00e1is pequenos. Dimin\u00fae progresivamente a ciliatura e a altura do epitelio na \u00e1rbore bronquial.\nOs condutos alveolares e alv\u00e9olos constan fundamentalmente dun epitelio escamoso simple, que facilita a difusi\u00f3n do ox\u00edxeno e o di\u00f3xido de carbono a trav\u00e9s del.\nEnfermidades relacionadas.\nDef\u00ednese bronquite como a inflamaci\u00f3n dos bronquios. Hai dous tipos principais: aguda e cr\u00f3nica. A bronquite aguda est\u00e1 causada xeralmente por infecci\u00f3ns bacterianas ou v\u00edricas. A cr\u00f3nica \u00e9 unha forma de enfermidade obstrutiva pulmonar cr\u00f3nica, xeralmente asociada co h\u00e1bito de fumar ou con exposici\u00f3ns a longo prazo a substancias irritantes.\nA asma \u00e9 unha hiper-reactividade dos bronquios cun compo\u00f1ente inflamatorio, a mi\u00fado en resposta a al\u00e9rxenos.\nA\u00ednda que o bronquio principal esquerdo sae da traquea formando un \u00e1ngulo, o dereito \u00e9 case unha continuaci\u00f3n vertical da traquea, e isto predisp\u00f3n ao pulm\u00f3n dereito a ter unha serie de problemas, como son:"}
{"id": "218990", "revid": "88215", "url": "https://gl.wikipedia.org/wiki?curid=218990", "title": "\u00c1ngela Pumariega", "text": "\u00c1ngela Pumariega Men\u00e9ndez, nada o 12 de novembro de 1984 en Xix\u00f3n, \u00e9 unha regatista espa\u00f1ola do Real Club Astur de Regatas.\nTraxectoria.\nComezou a competir en Vela lixeira con 6 anos e iniciou a s\u00faa formaci\u00f3n na clase internacional Optimist, pasando logo a Cadet e posteriormente a Snipe. Nesta \u00faltima clase foi onde comezou a destacar, e foi elixida por F\u00e9lix Gancedo para os campionatos do mundo e de Europa de categor\u00eda m\u00e1ster en 2004.\nEn 2008, con Carmen Mateo de tripulante quedou s\u00e9tima no campionato do mundo feminino de Snipe, e con Nuria Lacera ga\u00f1ou a Copa de Espa\u00f1a desa mesma clase.\nNa modalidade Match Race, compartindo tripulaci\u00f3n coas galegas T\u00e1mara Echegoyen e Sof\u00eda Toro, foi campioa de Espa\u00f1a en 2010 e 2011, campioa iberoamericana en 2010 e campioa de Europa en 2011. As\u00ed mesmo, tam\u00e9n coas d\u00faas galegas como compa\u00f1eiras, conseguiu a medalla de ouro nos Xogos Ol\u00edmpicos de 2012 nesta mesma modalidade, con barcos da clase Elliott 6m, sendo esta a primeira vez que se introduciu o \"match race\" na categor\u00eda feminina nuns Xogos."}
{"id": "218991", "revid": "1888", "url": "https://gl.wikipedia.org/wiki?curid=218991", "title": "El Eco de Tambo", "text": "El Eco de Tambo foi un xornal editado en Pontevedra entre 1883 e 1884.\nHistoria e caracter\u00edsticas.\nSubtitulado \"Diario de Pontevedra\", apareceu o 2 de febreiro de 1883. Cambiou o seu subt\u00edtulo por \"Peri\u00f3dico defensor de los intereses morales y materiales\". Posteriormente radicalizouse e adquiriu un marcado cariz pol\u00edtico, cambiando o subt\u00edtulo por \"Diario de la izquierda liberal\". Editado na imprenta de Jos\u00e9 Mill\u00e1n, estaba dirixido por Emilio \u00c1lvarez Gim\u00e9nez. Entre os seus colaboradores figurou Eduardo Vincenti. Cesou a s\u00faa edici\u00f3n non antes de outubro de 1884."}
{"id": "218992", "revid": "1987", "url": "https://gl.wikipedia.org/wiki?curid=218992", "title": "Arien", "text": "Arien \u00e9 un personaxe ficticio pertencente ao \"legendarium\" de J. R. R. Tolkien. Tr\u00e1tase dunha doncela que os Valar escolleron entre os Maiar para guiar a nave do sol. Nos d\u00edas das \u00e1rbores de Valinor, Arien foi quen tumbou \u00e1 \u00e1rbore Laurelin. Dise que ela \u00e9 m\u00e1is forte que Tilion, o Maia elixido para guiar \u00e1 L\u00faa, xa que ela \u00e9 un esp\u00edrito de lume e \u00e9 quen de aturar a calor de Laurelin. Os seus ollos eran tan brillantes que nin os elfos pod\u00edan ollala por moito tempo."}
{"id": "218993", "revid": "1987", "url": "https://gl.wikipedia.org/wiki?curid=218993", "title": "Tilion", "text": "Tilion \u00e9 un personaxe ficticio pertencente ao \"legendarium\" de J. R. R. Tolkien que aparece no libro \"O Silmarillion\". Trala destruci\u00f3n das D\u00faas \u00c1rbores de Valinor, Tilion foi elixido polos Valar de entre os Maiar para guiar a L\u00faa, mentres que Arien foi elixida para guiar o Sol."}
{"id": "218994", "revid": "197", "url": "https://gl.wikipedia.org/wiki?curid=218994", "title": "Brigantia", "text": ""}
{"id": "218995", "revid": "23204", "url": "https://gl.wikipedia.org/wiki?curid=218995", "title": "V\u00e1li", "text": "Na mitolox\u00eda n\u00f3rdica, V\u00e1li \u00e9 un fillo do deus Od\u00edn e da xiganta Rindr. Naceu co \u00fanico prop\u00f3sito de matar a H\u00f6\u00f0r como vinganza polo asasinato accidental que cometeu H\u00f6\u00f0r contra o seu irm\u00e1n xemelgo, Baldr. Chegou \u00e1 idade adulta nun s\u00f3 d\u00eda despois do seu nacemento, e matou a H\u00f6\u00f0r. V\u00e1li est\u00e1 destinado a sobrevivir \u00f3 Ragnar\u00f6k."}
{"id": "218996", "revid": "197", "url": "https://gl.wikipedia.org/wiki?curid=218996", "title": "Betanzos dos Cabaleiros", "text": ""}
{"id": "218997", "revid": "23204", "url": "https://gl.wikipedia.org/wiki?curid=218997", "title": "V\u00ed\u00f0arr", "text": "Na mitolox\u00eda n\u00f3rdica, V\u00ed\u00f0arr (tam\u00e9n chamado Vidar, Vithar, Vidarr, e Vitharr) \u00e9 un dos \u00c6sir, un deus asociado coa vinganza. V\u00ed\u00f0arr \u00e9 descrito como un dos fillos de Od\u00edn e a Jotun Gr\u00ed\u00f0r. Vinga a morte do seu pai matando \u00f3 lobo monstro Fenrir no Ragnar\u00f6k, un conflito do que \u00e9 un dos superviventes."}
{"id": "218998", "revid": "23204", "url": "https://gl.wikipedia.org/wiki?curid=218998", "title": "Vili", "text": "Vili era un dos \u00c6sir e fillo de Bor na mitolox\u00eda n\u00f3rdica. Os seus irm\u00e1ns eran Ve e Od\u00edn. Co\u00f1ecido por darlle emoci\u00f3ns e intelixencia \u00e1 humanidade. Segundo Loki, na \"Lokasenna\", estaba enamorado da esposa de Od\u00edn, Frigg.\nNa \"V\u00f6lusp\u00e1\", na creaci\u00f3n do primeiro home (Ask) e a primeira muller (Embla), H\u0153nir e L\u00f3\u00f0urr axudaron a Od\u00edn. No \"Gylfaginning\", estes son substitu\u00eddos por Vili e Ve."}
{"id": "218999", "revid": "23204", "url": "https://gl.wikipedia.org/wiki?curid=218999", "title": "M\u00f3\u00f0i e Magni", "text": "Na mitolox\u00eda n\u00f3rdica, M\u00f3\u00f0i e Magni eran os fillos de Thor. M\u00f3\u00f0i \u00e9 fillo de Sif pero Magni \u00e9 fillo de J\u00e1rnsaxa. Este \u00faltimo ten un papel importante na m\u00edtica batalla de Thor contra Hrungnir. Os dous irm\u00e1ns son mencionados entre os superviventes do Ragnar\u00f6k no poema \u00e9ddico \"Vaf\u00fer\u00fa\u00f0nism\u00e1l\"."}
{"id": "219000", "revid": "23204", "url": "https://gl.wikipedia.org/wiki?curid=219000", "title": "M\u00f3\u00f0i", "text": ""}
{"id": "219001", "revid": "23204", "url": "https://gl.wikipedia.org/wiki?curid=219001", "title": "Magni", "text": ""}
{"id": "219004", "revid": "56817", "url": "https://gl.wikipedia.org/wiki?curid=219004", "title": "Galicia Literaria", "text": "Galicia Literaria foi o nome de d\u00faas publicaci\u00f3ns:"}
{"id": "219005", "revid": "23204", "url": "https://gl.wikipedia.org/wiki?curid=219005", "title": "Bronqu\u00edolo", "text": "Os bronqu\u00edolos son as v\u00edas a\u00e9reas do aparato respiratorio que conectan os bronquios menores cos condutos alveolares dos alv\u00e9olos pulmonares. Son ramificaci\u00f3ns dos bronquios, pero a diferenza dos bronquios, non conte\u00f1en cartilaxe ou gl\u00e1ndulas na s\u00faa submucosa. A porci\u00f3n do pulm\u00f3n ventilada por un bronqu\u00edolo denom\u00ednase lobuli\u00f1o pulmonar.\nEstrutura.\nOs bronqu\u00edolos te\u00f1en aproximadamente 1\u00a0mm ou menos de di\u00e1metro e as s\u00faas paredes constan dun epitelio cuboideo ciliado e m\u00fasculo liso, pero non te\u00f1en cartilaxe.\nOs bronqu\u00edolos primarios div\u00eddense sucesivamente dando bronqu\u00edolos terminais m\u00e1is finos de 0,5\u00a0mm de di\u00e1metro ou menos. Estes \u00e1 s\u00faa vez ramif\u00edcanse en bronqu\u00edolos respiratorios, que se dividen nos condutos alveolares que dan paso aos sacos alveolares. Os bronqu\u00edolos terminais supo\u00f1en a parte final das v\u00edas exclusivamente condutoras de aire do aparato respiratorio, xa que na porci\u00f3n seguinte ten lugar o intercambio de gases entre o aire e o sangue.\nO di\u00e1metro dos bronqu\u00edolos \u00e9 moi importante para o fluxo de aire. Os bronqu\u00edolos poden cambiar de di\u00e1metro debido \u00e1s contracci\u00f3ns e relaxaci\u00f3ns do m\u00fasculo liso das s\u00faas paredes, aumentando ou diminu\u00edndo o fluxo de aire. Un incremento de di\u00e1metro denom\u00ednase broncodilaci\u00f3n e \u00e9 estimulada pola adrenalina (epinefrina) ou polos nervios simp\u00e1ticos, e incrementa o fluxo de aire. A diminuci\u00f3n do di\u00e1metro denom\u00ednase broncoconstrici\u00f3n e \u00e9 estimulado pola histamina, os nervios parasimp\u00e1ticos, aire fr\u00edo, irritantes qu\u00edmicos e outros factores, e fai decrecer o fluxo de aire.\nBronqu\u00edolos primarios.\nOs bronqu\u00edolos primarios orix\u00ednanse como ramificaci\u00f3ns dos bronquios terciarios ou segmentarios, polo que son aproximadamente a s\u00e9tima xeraci\u00f3n de ramificaci\u00f3ns da \u00e1rbore respiratoria. O di\u00e1metro dos bronqu\u00edolos primarios \u00e9 como media de 1\u00a0mm, pero pode variar de 5 a 0,3\u00a0mm.\nSon histoloxicamente diferentes dos bronquios terciarios, porque neles xa non hai cartilaxe e porque te\u00f1en c\u00e9lulas de Clara no seu revestimento epitelial. Te\u00f1en m\u00fasculo liso, pero non forma unha capa circular continua arredor do bronqu\u00edolo, sen\u00f3n feixes de fibras separadas, que forman unha rede co tecido conxuntivo interposto. O epitelio empeza como un epitelio columnar simple ciliado, pero vai mudando a un epitelio cuboidal simple a medida que os bronqu\u00edolos primarios se dividen e son cada vez m\u00e1is finos.\nComo non te\u00f1en cartilaxe, mant\u00e9\u00f1ense abertos grazas \u00e1s fibras el\u00e1sticas unidas ao tecido conectivo pulmonar que os rodea. O revestimento interno ou l\u00e1mina propia destes bronqu\u00edolos \u00e9 delgada e sen gl\u00e1ndulas, e est\u00e1 rodeada pola capa de m\u00fasculo liso. Conforme se fan m\u00e1is pequenos, div\u00eddense formando bronqu\u00edolos terminais.\nBronqu\u00edolos terminais.\nOs bronqu\u00edolos terminais ramif\u00edcanse a partir dos bronqu\u00edolos primarios, e son o segmento m\u00e1is distal da zona de conduci\u00f3n de aire (que non fai intercambio de gases). Ramif\u00edcanse \u00e1 s\u00faa vez orixinando os bronqu\u00edolos respiratorios. Os bronqu\u00edolos terminais est\u00e1n revestidos cun epitelio cuboideo simple que cont\u00e9n c\u00e9lulas de Clara. Os bronqu\u00edolos terminais conte\u00f1en un n\u00famero limitado de c\u00e9lulas ciliadas e non te\u00f1en c\u00e9lulas caliciformes. As c\u00e9lulas de Clara son c\u00e9lulas arredondadas non ciliadas e segregan prote\u00ednas que mante\u00f1en aberta a v\u00eda de aire nos bronqu\u00edolos m\u00e1is pequenos. A secreci\u00f3n denom\u00ednase surfactante, e reduce a tensi\u00f3n superficial, permitindo que os bronqu\u00edolos se expandan dutrante a inspiraci\u00f3n e non se colapsen durante a expiraci\u00f3n. As c\u00e9lulas de Clara producen tam\u00e9n encimas que detoxifican substancias disolvidas no flu\u00eddo respiratorio.\nBronqu\u00edolos respiratorios.\nOrix\u00ednanse por ramificaci\u00f3n dos bronqu\u00edolos terminais, e eles \u00e1 s\u00faa vez div\u00eddense formando os condutos alveolares que levan aos sacos alveolares, polo que son a transici\u00f3n entre a porci\u00f3n condutora da \u00e1rbore respiratoria e a porci\u00f3n respiratoria. Son tubos curtos de 0,15 a 2\u00a0mm de di\u00e1metro, que se dividen orixinando tres xeraci\u00f3ns de bronqu\u00edolos respiratorios nos humanos. Est\u00e1n revestidos por un epitelio cuboideo, que vai progresivamente perdendo altura e perdendo os cilios. As s\u00faas paredes est\u00e1n interrompidas polas entradas aos condutos alveolares e sacos alveolares, os cales aumentan en n\u00famero en cada ramificaci\u00f3n do bronqu\u00edolo. Nos alv\u00e9olos real\u00edzase o intercambio de gases.\nPatolox\u00eda.\nOs broncoespasmos, que son constrici\u00f3ns dos bronqu\u00edolos que poden causar a morte, prod\u00facense cando o m\u00fasculo liso do bronqu\u00edolo se contrae, estreitando moito o di\u00e1metro dos bronqu\u00edolos. A causa m\u00e1is com\u00fan \u00e9 a asma. O broncoespasmo tr\u00e1tase comunmente con broncodilatadores e terapia de ox\u00edxeno.\nA inflamaci\u00f3n dos bronqu\u00edolos denom\u00ednase bronquiolite. As enfermidades que afectan aos bronqu\u00edolos son principalmente as seguintes: asma, bronquiolite obliterante, infecci\u00f3ns por virus respiratorio sincitial ou gripe."}
{"id": "219006", "revid": "1131", "url": "https://gl.wikipedia.org/wiki?curid=219006", "title": "Galicia Literaria (Ourense)", "text": "Galicia Literaria foi unha revista mensual editada en Ourense de 1883 a 1884.\nTraxectoria.\nSubtitulada \"Revista de Ciencias, Artes y Literatura\", apareceu o 15 de marzo de 1883. Tomou o nome da asociaci\u00f3n La Galicia Literaria, un parladoiro que fundou Teodosio Vesteiro Torres en Madrid en 1875. Dirixida por Xo\u00e1n Neira Cancela, contou coa colaboraci\u00f3n de Jos\u00e9 Mar\u00eda Posada, Lu\u00eds Taboada, Manuel Lago Gonz\u00e1lez (Silvio), Gonz\u00e1lez Ubi\u00f1a, Jos\u00e9 Tresguerras Melo, Leonardo M\u00e1rmol Fern\u00e1ndez, Nicol\u00e1s Taboada Fern\u00e1ndez, Rogelio Civeira, Filomena Dato, Francisco A\u00f1\u00f3n, Benito Vicetto, Emilia Cal\u00e9, Alberto Garc\u00eda Ferreiro e Emilia Pardo Baz\u00e1n. Imprimiuse nos obradoiros tipogr\u00e1ficos de Antonio Otero. Cesou a s\u00faa edici\u00f3n co n\u00famero 26 o 15 de xullo de 1884."}
{"id": "219007", "revid": "22570", "url": "https://gl.wikipedia.org/wiki?curid=219007", "title": "Cr\u00f3nica 3.com", "text": "Cr\u00f3nica 3.com A Mari\u00f1a \u00e9 primeiro medio de comunicaci\u00f3n dixital da Mari\u00f1a de Lugo. Publica informaci\u00f3n local dos 15 concellos que forman a costa lucense. Foi creado por Manuel Nebril Rego e Emilio Gonz\u00e1lez Legaspi no o ano 2008.\nO dixital transmite textualmente e con inmediatez a informaci\u00f3n que lle facilitan cidad\u00e1ns, colectivos, entidades p\u00fablicas, empresas e organizaci\u00f3ns pol\u00edticas. Conta con secci\u00f3ns de opini\u00f3n, pol\u00edtica, sociedade e deportes.\nOs creadores de Cronica3.com deixan o proxecto no ano 2012 e faise cargo do mesmo a empresa FM Publicidade."}
{"id": "219008", "revid": "785", "url": "https://gl.wikipedia.org/wiki?curid=219008", "title": "Las Mari\u00f1as", "text": "Las Mari\u00f1as foi un semanario editado en Bergondo entre 1886 e 1893.\nTraxectoria.\nSubtitulado \"Peri\u00f3dico de intereses generales\", apareceu o 21 de maio de 1886. Semanario de tendencia cat\u00f3lica e tradicionalista. Estaba dirixido por Hip\u00f3lito Codesido S\u00e1nchez. Entre os seus redactores e colaboradores figuraron Jos\u00e9 Mar\u00eda Montes, Juan G\u00f3mez Navaza, A.B. Llano, A. Campos, Jos\u00e9 Garc\u00eda Acu\u00f1a e \"P.T. Nera\". Inclu\u00edu noticias relixiosas e organizou dous certames literarios en 1886 e 1887. Cesou a s\u00faa edici\u00f3n en 1888.\nSegunda etapa.\nDeixou de editarse durante alg\u00fans anos, iniciando unha segunda etapa o 2 de outubro de 1892 co subt\u00edtulo \"Peri\u00f3dico independiente de intereses generales\" con Juan G\u00f3mez Navaza como director. Cesou a s\u00faa edici\u00f3n o 5 de novembro de 1893."}
{"id": "219009", "revid": "23204", "url": "https://gl.wikipedia.org/wiki?curid=219009", "title": "Esci\u00e9nidos", "text": "Os Esci\u00e9nidos (Sciaenidae) \u00e9 unha familia de peixes pertencente \u00e1 orde dos Perciformes. Son peixes mari\u00f1os distribu\u00eddos polos oc\u00e9anos Atl\u00e1ntico, Pac\u00edfico e \u00cdndico, se ben algunhas especies en Suram\u00e9rica viven en augas doces.\nA especie caracter\u00edstica \u00e9 a corvina (\"Argyrosomus regius\"), pero con esta denominaci\u00f3n com\u00fan se co\u00f1ecen moitas outras especies desta familia.\nCaracter\u00edsticas.\nSon peixes de corpo fusiforme ou oblongo, coa li\u00f1a lateral ben aparente. \u00c1s veces mostran unha barbela na mand\u00edbula inferior.\nA aleta dorsal \u00e9 \u00fanica, pero dividida por unha marcada escotadura en d\u00faas partes, unha anterior espi\u00f1osa e unha posterior, m\u00e1is longa, formada por raios brandos. A anal \u00e9 moi curta e est\u00e1 precedida por d\u00faas espi\u00f1as. As pectorais e ventrais son relativamente pequenas e ins\u00edrense \u00f3 mesmo nivel; as ventrais con 1 espi\u00f1a e 5 raios brandos. Aleta caudal arredondada ou truncada.\nClasificaci\u00f3n.\nA familia comprende 70 x\u00e9neros, divididos en 275 especies:"}
{"id": "219010", "revid": "75439", "url": "https://gl.wikipedia.org/wiki?curid=219010", "title": "Charles Fran\u00e7ois de Cisternay du Fay", "text": "Charles Fran\u00e7ois de Cisternay du Fay nado en Par\u00eds o 14 de setembro de 1698 e finado o 16 de xullo 1739 foi un f\u00edsico franc\u00e9s, co\u00f1ecido en electrost\u00e1tica por diferenciar entre a electricidade positiva e a negativa e tam\u00e9n por ser o primeiro mordomo do Jardin du Roy (\"Xard\u00edn do rei\"). De familia prominente con influencia en ambientes militares e eclesi\u00e1sticos, o seu pai conseguiulle o nomeamento de qu\u00edmico adxunto na \"Academie des Sciences\".\nTraxectoria.\nA\u00ednda sen ter unha formaci\u00f3n cient\u00edfica Du Fay pronto destacou nos seus experimentos sobre a electricidade ao decatarse dos traballos de Stephen Gray (quen hab\u00eda descuberto o fen\u00f3meno da condutividade el\u00e9ctrica), dedicou a s\u00faa vida ao estudo dos fen\u00f3menos el\u00e9ctricos. Publicou os seus traballos en 1733 sendo o primeiro en identificar a existencia de dous tipos de cargas el\u00e9ctricas (as denominadas hoxe en d\u00eda positiva e negativa), que el denominou carga v\u00edtrea e carga resinosa, debido a que ambas se manifestaban: dunha forma ao fregar, cun pano de seda, o vidro (carga positiva) e de forma distinta ao fregar, cunha pel, algunhas substancias resinosas como o \u00e1mbar ou a goma, (carga negativa). Tam\u00e9n distinguiu entre condutores e illantes e puxo de manifesto a repulsi\u00f3n entre corpos con igual carga el\u00e9ctrica.\nAs observaci\u00f3ns de Du Fay en electricidade foron escritas en decembro de 1733 e logo impresas no Volume 38 da \"Philosophical Transaction of the Royal Society\" en 1734.\nEn xullo de 1739 infectouse de var\u00edola e morreu os poucos d\u00edas."}
{"id": "219011", "revid": "27155", "url": "https://gl.wikipedia.org/wiki?curid=219011", "title": "Bronqu\u00edolo primario", "text": ""}
{"id": "219012", "revid": "27155", "url": "https://gl.wikipedia.org/wiki?curid=219012", "title": "Bronqu\u00edolo terminal", "text": ""}
{"id": "219013", "revid": "1131", "url": "https://gl.wikipedia.org/wiki?curid=219013", "title": "Hip\u00f3lito Codesido S\u00e1nchez", "text": "Hip\u00f3lito Codesido S\u00e1nchez, finado en Teruel en 1914, foi un avogado e xornalista galego.\nTraxectoria.\nAvogado, foi oficial de Facenda. Defensor das ideas tradicionalistas, dirixiu en Bergondo o peri\u00f3dico \"Las Mari\u00f1as\" (1886-1888). En 1888 marchou a Arz\u00faa, e despois instalouse en Pontevedra onde dirixiu as publicaci\u00f3ns \"Galicia Recreativa\" (1890-1893) e \"El Criterio Gallego\" (1893). En 1905 fundou en Lal\u00edn o peri\u00f3dico \"La Defensa\", do que foi director at\u00e9 1907.\nVida persoal.\nCasou en Pontevedra con Gumersinda Silva."}
{"id": "219014", "revid": "27155", "url": "https://gl.wikipedia.org/wiki?curid=219014", "title": "Bronqu\u00edolo respiratorio", "text": ""}
{"id": "219015", "revid": "1822", "url": "https://gl.wikipedia.org/wiki?curid=219015", "title": "Sciaenidae", "text": ""}
{"id": "219016", "revid": "85894", "url": "https://gl.wikipedia.org/wiki?curid=219016", "title": "500 Millas de Indianapolis de 1955", "text": "As 500 Millas de Indian\u00e1polis de 1955 foi unha carreira de automobilismo de F\u00f3rmula Un, celebrada o 30 de maio de 1955 no Circu\u00edto de Indianapolis. Foi a terceira carreira da tempada de .\nA carreira \u00e9 lembrada por moitos como a carreira na que Bill Vukovich matouse nun accidente."}
{"id": "219017", "revid": "23204", "url": "https://gl.wikipedia.org/wiki?curid=219017", "title": "Escombr\u00f3pidos", "text": "Os Escombr\u00f3pidos (Scombropidae) son unha familia de peixes mari\u00f1os, distribu\u00eddos polos oc\u00e9anos Atl\u00e1ntico, Pac\u00edfico e \u00cdndico.\nCaracter\u00edsticas.\nPresentan d\u00faas aletas dorsais, coas partes brandas dispostas nunha caracter\u00edstica forma escalada. Nas aletas pectorais te\u00f1en unha mancha negra na base.\nClasificaci\u00f3n.\nA familia comprende un \u00fanico x\u00e9nero, con tres especies:"}
{"id": "219018", "revid": "1822", "url": "https://gl.wikipedia.org/wiki?curid=219018", "title": "Scombropidae", "text": ""}
{"id": "219019", "revid": "23204", "url": "https://gl.wikipedia.org/wiki?curid=219019", "title": "Serr\u00e1nidos", "text": "Os Serr\u00e1nidos (Serranidae) son unha familia de peixes mari\u00f1os inclu\u00edda na orde Perciformes. Normalmente habitan en arrecifes de augas tropicais, subtropicais e temperadas, pr\u00f3ximos \u00e1 costa, nunha distribuci\u00f3n cosmopolita; algunhas especies viven en augas doces. Hai especies que se pescan intensamente para consumo humano e son moi apreciadas gastronomicamente pola s\u00faa extraordinaria calidade.\nCaracter\u00edsticas.\nTe\u00f1en un corpo robusto, alargado e algo comprimido, e poden presentar tama\u00f1os moi diversos: desde 3\u00a0cm ata 3 m, con pesos desde os 20 g ata os 400\u00a0kg. Li\u00f1a lateral ben marcada, que se estende ata a base da aleta caudal. A cabeza est\u00e1 ben desenvolvida, coa boca grande e lixeiramente protr\u00e1ctil. O preop\u00e9rculo \u00e9 dentado (salvo algunhas excepci\u00f3ns) e o op\u00e9rculo ten 1-3 espi\u00f1as (neste caso, unha espina principal e outras menores por riba e por baixo).\nAdoitan presentar cores brillantes, nunha coloraci\u00f3n disruptiva que pode servir de camuflaxe (a modo das raias dos tigres).\nUnha ou d\u00faas aletas dorsais, moi xuntas e sempre cunha primeira parte espi\u00f1osa (7-12 espi\u00f1as) e unha segunda de radios brandos; esta pode pregarse nunha ra\u00f1ura. Na anal, tres espi\u00f1as e o resto con radios brandos. As ventrais moi pr\u00f3ximas \u00e1s pectorais. A caudal \u00e9 arredondada ou truncada (raras veces bifurcada), cun ped\u00fanculo moi groso.\nT\u00f3dolos serr\u00e1nidos son carn\u00edvoros e alim\u00e9ntanse de peixes e crust\u00e1ceos ou, algunhas especies, de plancto. Adoitan ser depredadores de emboscada, agochados entre os sa\u00edntes dos arrecifes, rochosos ou coralinos, \u00e1 expectativa das posibles presas \u00e1s que capturan cun r\u00e1pido movemento.\nMoitas especies son hermafroditas prot\u00f3xinicas . As larvas son planct\u00f3nicas, e permanecen a mercede das correntes oce\u00e1nicas ata que se establecen nas poboaci\u00f3ns adultas.\nAlcanzan grande importancia comercial para as pesquer\u00edas industriais e artesanais, as\u00ed como para a pesca deportiva. Algunhas especies de pequeno tama\u00f1o son moi cotizadas para a cr\u00eda en acuarios.\nClasificaci\u00f3n.\nDiv\u00eddese en cinco subfamilias principais, con m\u00e1is de 450 especies:\nOutros autores (Nelson, 1994) establecen s\u00f3 tres subfamilias: \"Anthiinae\", \"Serraninae\" e \"Epinephelinae\" (esta dividida nas tribos \"Epinephelini\", \"Niphonini\", \"Liopropomatini\", \"Diploprioni\" e \"Grammistini\").\nA subfamilia \"Anthiinae\" est\u00e1 representada por especies pequenas e de cores vistosas, de distribuci\u00f3n circuntropical en arrecifes coralinos, en augas profundas (60\u2013335 m). Forman estruturas sociais complexas de miles de individuos, e alim\u00e9ntanse de pequenos animais planct\u00f3nicos. Son consideradas hermafroditas: nacen como femias e cambian a machos durante a \u00faltima parte da s\u00faa vida.\nA subfamilia \"Liopropomatinae\" tam\u00e9n est\u00e1 formada por especies pequenas e coloridas, que habitan principalmente en zonas profundas e con pouca luz, como covas e gretas.\nA subfamilia \"Grammistinae\" agrupa especies de tama\u00f1o mediano, asociadas a ambientes de covas e grietas. Alim\u00e9ntanse de pequenos crust\u00e1ceos. A maior\u00eda excreta unha toxina a trav\u00e9s da pel cando son atacados, coa que repelen os seus depredadores.\nNa subfamilia \"Serraninae\" hai especies de tama\u00f1o pequeno a mediano, abundantes en arrecifes rochosos e zonas areosas costeiras. Son carn\u00edvoros solitarios que viven no fondo e alim\u00e9ntanse de pequenos crust\u00e1ceos e peixes. Algunhas especies son hermafroditas simult\u00e1neos, e os individuos funcionan como machos e femias \u00f3 mesmo tempo. Outras especies cambian de sexo, desde femias a machos \u00f3 longo da s\u00faa vida, e outras presentan sexos separados.\nFinalmente, a subfamilia \"Epinephelinae\" comprende as especies de maior tama\u00f1o, a\u00ednda que tam\u00e9n outras pequenas. Son depredadores na cadea tr\u00f3fica e controlan a densidade de especies herb\u00edvoras e planct\u00edvoras nos arrecifes. A maior\u00eda son hermafroditas, cambiando o sexo de femia a macho durante a s\u00faa vida."}
{"id": "219020", "revid": "1822", "url": "https://gl.wikipedia.org/wiki?curid=219020", "title": "Serranidae", "text": ""}
{"id": "219022", "revid": "89787", "url": "https://gl.wikipedia.org/wiki?curid=219022", "title": "RIP (grupo musical)", "text": "RIP foi un grupo de punk rock do Pa\u00eds Vasco, nacido en Arrasate a comezos dos anos 80.\nHistoria.\nProvenientes da banda que foi Doble Cero, empezan a reunirse e a crear o concepto de RIP, sendo unha das primeiras bandas de punk que existiron na Pen\u00ednsula Ib\u00e9rica, consider\u00e1ndose un dos grupos m\u00e1is influentes no punk e hardcore de Espa\u00f1a.\nEn 1984 sacaron un disco compartido con Eskorbuto, chamado \"Zona Especial Norte\", e non foi at\u00e9 1987 cando sacaron o seu disco \"No te muevas\". Tam\u00e9n se identificaban co grupo Zarama.\nPouco despois, sep\u00e1ranse, mais reuniranse ocasionalmente, como en 1995, data na que dan a luz o disco ao vivo \"HIESari aurre egiten. Zuzenean\", que quere dicir \"Facendo fronte \u00e1 sida. En directo\", con case todas as s\u00faas canci\u00f3ns e versi\u00f3ns doutros grupos ingleses. En 1997 falece Portu; o baixista e voz en \"Incorruptible\", \"Mundo muerto\" e \"Antimilitar\".\nM\u00e1is tarde participar\u00e1n no disco tributo a Eskorbuto, \"Tren con destino al infierno\", no ano 2000.\nCoa morte do cantante Mahoma en 2003, acaba a historia deste grupo. Algunhas das s\u00faas canci\u00f3ns m\u00e1is populares son \"Revoluci\u00f3n\", \"Anti-militar\", \"Mundo muerto\", \"Condenado\", \"Enamorado de la muerte\" e \"Terrorismo policial\".\nForon un dos grupos m\u00e1is radicais dentro do Rock Radical Vasco.\nIntegrantes.\nA s\u00faa formaci\u00f3n foi:"}
{"id": "219023", "revid": "22795", "url": "https://gl.wikipedia.org/wiki?curid=219023", "title": "Pen\u00ednsula de California", "text": "A pen\u00ednsula de California \u00e9 unha pen\u00ednsula localizada no noroeste de M\u00e9xico. Penetra no oc\u00e9ano Pac\u00edfico, formando o golfo de California entre a s\u00faa costa oriental e as costas de Sonora e Sinaloa. Ten unha lonxitude aproximada de 1 250\u00a0km e comprende os estados mexicanos de Baixa California e Baixa California Sur. Inicia na fronteira de M\u00e9xico con Estados Unidos.\nEn conxunto a pen\u00ednsula de California ten un gran potencial tur\u00edstico, debido a que as s\u00faas praias atraen tanto os residentes da mesma pen\u00ednsula como a visitantes dos estados de California, Arizona e Nevada, de onde prov\u00e9n un importante e constante fluxo tur\u00edstico."}
{"id": "219024", "revid": "27249", "url": "https://gl.wikipedia.org/wiki?curid=219024", "title": "Pen\u00ednsula de Baixa California", "text": ""}
{"id": "219025", "revid": "1505", "url": "https://gl.wikipedia.org/wiki?curid=219025", "title": "Instituto Nacional de Estad\u00edstica y Geograf\u00eda", "text": "O Instituto Nacional de Estad\u00edstica y Geograf\u00eda (INEGI) \u00e9 un organismo aut\u00f3nomo do goberno mexicano, dedicado \u00e1 coordinaci\u00f3n do Sistema Nacional de Informaci\u00f3n Estat\u00edstica e Xeogr\u00e1fica do pa\u00eds. Foi creado o 25 de xaneiro de 1983 baixo decreto presidencial.\n\u00c9 a instituci\u00f3n encargada de realizar os censos de poboaci\u00f3n cada dez anos, as\u00ed como os censos econ\u00f3micos cada catro anos e os censos agropecuarios do pa\u00eds. O traballo de recollida de informaci\u00f3n estat\u00edstica por parte do Instituto incl\u00fae produto nacional mensual, enquisas de confianza dos consumidores e mostras de proporci\u00f3n de comercios; estat\u00edsticas de ocupaci\u00f3n e emprego, educaci\u00f3n, de violencia intrafamiliar e de parella; as\u00ed como moitos traballos m\u00e1is que dan fundamento aos estudos e proxectos de diversas instituci\u00f3ns gobernamentais.\nA sede do Instituto at\u00f3pase na cidade de Aguascalientes, no Estado de Aguascalientes."}
{"id": "219027", "revid": "17467", "url": "https://gl.wikipedia.org/wiki?curid=219027", "title": "Inegi", "text": ""}
{"id": "219028", "revid": "56817", "url": "https://gl.wikipedia.org/wiki?curid=219028", "title": "Silax\u00ednidos", "text": "Os Silax\u00ednidos (Sillaginidae) son unha familia de peixes mari\u00f1os inclu\u00edda na orde dos Perciformes, distribu\u00eddos polo oc\u00e9ano \u00cdndico e a costa oeste do Pac\u00edfico.\nCaracter\u00edsticas.\nPos\u00faen un corpo moi alongado, con tama\u00f1os m\u00e1ximos duns 45\u00a0cm, cuberto de pequenas escamas. A boca \u00e9 pequena e terminal. Te\u00f1en d\u00faas aletas dorsais, separadas ou non, a primeira con 9-12 espi\u00f1as e a segunda cunha espi\u00f1a afiada e 16-26 radios brandos. Aleta anal alongada e oposta \u00e1 segunda dorsal, con 2 espi\u00f1as e 15-27 radios brandos. As ventrais ins\u00edrense \u00e1 mesma altura c\u00e1s pectorais ou algo atrasadas. Caudal algo fendida.\nSon especies bent\u00f3nicas que se alimentan de organismos do fondo mari\u00f1o. Algunhas especies cr\u00edanse en establecementos de acuicultura, en estuarios.\nClasificaci\u00f3n.\nDiv\u00eddense en 3 x\u00e9neros, con 31 especies:"}
{"id": "219029", "revid": "27155", "url": "https://gl.wikipedia.org/wiki?curid=219029", "title": "Conxugaci\u00f3n bacteriana", "text": "A conxugaci\u00f3n bacteriana \u00e9 a transferencia de material xen\u00e9tico entre c\u00e9lulas bacterianas por contacto directo entre c\u00e9lulas ou pola formaci\u00f3n dunha ponte de conexi\u00f3n entre as c\u00e9lulas. Foi descuberta en 1946 por Joshua Lederberg e Edward Tatum. A conxugaci\u00f3n \u00e9 un mecanismo de transferencia horizontal de xenes, e xunto coa transformaci\u00f3n e a transduci\u00f3n (que non implican contacto entre c\u00e9lulas), \u00e9 un mecanismo denominado parasexual, xa que lembra alg\u00fans aspectos da sexualidade (intercambio de xenes), a\u00ednda que \u00e9 moi diferente dunha reproduci\u00f3n sexual, xa que as c\u00e9lulas non se reproducen (empezan sendo d\u00faas e acaban sendo d\u00faas) nin se pode falar propiamente de \"sexos\" sen\u00f3n de bacterias doantes e receptoras, e xeralmente s\u00f3 se transmite unha pequena cantidade de material xen\u00e9tico.\nDurante a conxugaci\u00f3n, a c\u00e9lula \"doante\" do material xen\u00e9tico cede un elemento xen\u00e9tico mobilizable ou conxugativo, que adoita a ser un pl\u00e1smido ou un transpos\u00f3n. A maior\u00eda dos pl\u00e1smidos conxugantes te\u00f1en sistemas para asegurar que a c\u00e9lula \"receptora\" non cont\u00e9n xa un elemento similar.\nA informaci\u00f3n xen\u00e9tica transferida \u00e9 con frecuencia beneficiosa para o receptor, xa que pode conter xenes para a resistencia a antibi\u00f3ticos, tolerancia xenobi\u00f3tica ou capacidade de utilizar novos metabolitos. Estes pl\u00e1smidos beneficiosos poden ser considerados similares a endosimbiontes bacterianos. Outros elementos transferidos poden non conter xenes beneficiosos e poden considerarse similres a parasitos, que se reproducen, e a conxugaci\u00f3n poder\u00eda interpretarse como un mecanismo que evolucionou para permitir a s\u00faa propagaci\u00f3n.\nMecanismo.\nO pl\u00e1smido conxugativo protot\u00edpico \u00e9 o pl\u00e1smido F, ou factor F. O pl\u00e1smido F \u00e9 un episoma (un pl\u00e1smido que pode integrarse no cromosoma bacteriano por recombinaci\u00f3n hom\u00f3loga) que ten un tama\u00f1o dunhas 100 kb. O pl\u00e1smido ten a s\u00faa propia orixe de replicaci\u00f3n, chamada \"oriV\", e unha orixe de transferencia, ou \"oriT\". S\u00f3 pode haber unha copia do pl\u00e1smido F nunha bacteria dada, que pode estar libre ou integrada, e a bacteria que pos\u00fae unha copia denom\u00ednase \"F positiva\" ou \"F m\u00e1is\" (F+). As c\u00e9lulas que carecen de pl\u00e1smido F ch\u00e1manse \"F negativas\" ou \"F menos\" (F-) e funcionan como c\u00e9lulas receptoras.\nEntre outras informaci\u00f3ns xen\u00e9ticas o pl\u00e1smido F cont\u00e9n os loci \"tra\" e \"trb\", que xuntos supo\u00f1en 33 kb e constan duns 40 xenes. O locus \"tra\" incl\u00fae o xene da pilina e xenes regulatorios, que servir\u00e1n en conxunto para formar os pili na superficie celular. O locus incl\u00fae tam\u00e9n os xenes das prote\u00ednas que se unen \u00e1 superficie das bacterias F- e inician a conxugci\u00f3n. A\u00ednda que hai certo debate sobre o mecanismo exacto da conxugaci\u00f3n, parece que os pili non son as estruturas a trav\u00e9s das cales se produce o intercambio de ADN. Isto foi observado en experimentos nos que se permit\u00eda que os pili tomasen contacto, pero nos que despois eran desnaturalizados con SDS, a pesar do cal a transferencia do ADN pod\u00eda ter lugar. Parece que varias prote\u00ednas codificadas nos loci \"tra\" ou \"trb\" abren un poro ou canal entre as bacterias e p\u00e9nsase que o encima traD, localizado na base do pilus, inicia a fusi\u00f3n das membranas. Por ese canal transferirase o ADN.\nCando un sinal fai que se inicie a conxugaci\u00f3n o encima relaxase fai un corte ou amosega nunha das cadeas do ADN do pl\u00e1smido conxugativo na orixe \"oriT\". A relaxase pode funcionar soa ou formando un complexo cunha ducia de prote\u00ednas, o cal se denomina relaxosoma. No sistema do pl\u00e1smido F o encima relaxase denom\u00ednase TraI e o relaxosoma consta de TraI, TraY, TraM e o factor h\u00f3spede integrado IHF. A cadea de ADN coa amosega, ou \"cadea T\", vaise desenrolando da cadea complementaria intacta (sen a amosega) \u00e1 vez que se transfire \u00e1 c\u00e9lula receptora en direcci\u00f3n 5'-3'. A cadea restante repl\u00edcase (para volver a facerse bicatenaria) quer independentemente do proceso conxugativo (\u00e9 a replicaci\u00f3n vexetativa que comeza en \"oriV\") quer \u00e1 vez que ten lugar a conxugaci\u00f3n (\u00e9 a replicaci\u00f3n conxugativa similar \u00e1 dos c\u00edrculos rodantes do fago lambda). A replicaci\u00f3n conxugativa pode requirir que se faga unha segunda amosega antes de que se poida facer a transferencia con \u00e9xito. Un informe recente indicou que se inhibiu a conxugaci\u00f3n con substancias qu\u00edmicas que imitaban un paso intermedio necesario para facer esta segunda amosega.\nSe o pl\u00e1smido F que se transfire foi integrado previamente no xenoma do doante, parte do ADN cromos\u00f3mico do doante pode tam\u00e9n transferirse xunto do ADN do pl\u00e1smido. A cantidade de ADN cromos\u00f3mico que se transfire depende do tempo en que as d\u00faas bacterias conxugantes permanecen en contacto. Nas estirpes com\u00fans de laboratorio de \"E. coli\" a transferencia do cromosoma bacteriano completo leva uns 100 minutos. O ADN transferido pode despois integrarse no xenoma do receptor por recombinaci\u00f3n hom\u00f3loga.\nUn cultivo celular que cont\u00e9n na s\u00faa poboaci\u00f3n c\u00e9lulas con pl\u00e1smidos F non integrados xeralmente tam\u00e9n cont\u00e9n unhas poucas c\u00e9lulas que casualmente integraron os seus pl\u00e1smidos. Algunhas estirpes de bacterias con pl\u00e1smidos F integrados poden illarse e cultivarse en cultivos puros. Como ditas estirpes transfiren os xenes cromos\u00f3micos moi eficientemente reciben o nome de c\u00e9lulas Hfr (\"high frequency of recombination\", de alta frecuencia de recombinaci\u00f3n). O xenoma de \"E. coli\" foi mapeado inicialmente interrompendo os experimentos de conxugaci\u00f3n nos que varios tipos de c\u00e9lulas Hfr estaban transferindo ADN \u00e1s receptoras antes de que se chegase a 100 minutos de duraci\u00f3n do experimento (inicalmente utilizouse unha batedora Waring). Despois estud\u00e1banse os xenes que foran transferidos ata ese momento.\nTransferencia entre reinos.\nA fixaci\u00f3n do nitr\u00f3xeno que realizan os rizobios \u00e9 un caso moi interesante de conxugaci\u00f3n entre reinos. Por exemplo, o pl\u00e1smido indutor de tumores (Ti) das bacterias do x\u00e9nero \"Agrobacterium\" e o pl\u00e1smido indutor de tumores na ra\u00edz (Ri) da especie \"A. rhizogenes\" conte\u00f1en xenes que poden faciliatar a transferencia de xenes \u00e1s c\u00e9lulas das plantas (do reino das bacterias ao reino das plantas). A expresi\u00f3n destes xenes produce unha transformaci\u00f3n efectiva das c\u00e9lulas da planta en c\u00e9lulas produtoras de opinas. As opinas son substancias formadas pola uni\u00f3n de amino\u00e1cidos con ceto\u00e1cidos ou con azucres. As bacterias utilizan as opinas como fontes de nitr\u00f3xeno e enerx\u00eda. As c\u00e9lulas infectadas por \"Agrobacterium tumefaciens\" ou \"Agrobacterium rhizogenes\", forman tumores na planta. Os pl\u00e1smidos Ti e Ri poden considerarse endosimbiontes na bacteria, que son \u00e1 s\u00faa vez endosimbiontes (ou parasitos) da planta infectada.\nOs pl\u00e1smidos Ti e Ri poden tam\u00e9n transferirse entre bacterias utilizando un sistema chamado oper\u00f3n \"tra\", ou oper\u00f3n \"transfer\" ou de transferencia) que \u00e9 diferente e independente do sistema usado para a transferencia entre distintos reinos (na que se usa o oper\u00f3n \"vir\", ou oper\u00f3n da virulencia). Estas transferencias crean estirpes bacterianas virulentas a partir de estirpes que previamente non o eran.\nAplicaci\u00f3ns en Enxe\u00f1ar\u00eda Xen\u00e9tica.\nA conxugaci\u00f3n \u00e9 un m\u00e9todo \u00fatil para transferir material xen\u00e9tico (enxe\u00f1ar\u00eda xen\u00e9tica) a diversos organismos, como bacterias, l\u00e9vedos, c\u00e9lulas de plantas, e mam\u00edferos ou a mitocondrias illadas de mam\u00edfero. A conxugaci\u00f3n ten vantaxes sobre outras formas de transferencia xen\u00e9tica como son o causar un trastorno ou alteraci\u00f3n m\u00ednima na envoltura celular da c\u00e9lula diana ou a capacidade de transferir cantidades relativamente grandes de material xen\u00e9tico. Na enxe\u00f1ar\u00eda xen\u00e9tica de plantas, a conxugaci\u00f3n do tipo \"Agrobacterium\" complementa o uso doutros veh\u00edculos est\u00e1ndar como o virus do mosaico do tabaco (TMV). Este virus pode infectar moitas familias de plantas, pero son principalmente dicotiled\u00f3neas herb\u00e1ceas. A conxugaci\u00f3n de tipo \"Agrobacterium\" tam\u00e9n se usa principalmente pra dicotiled\u00f3neas, pero tam\u00e9n serve para monocotiled\u00f3neas."}
{"id": "219030", "revid": "1822", "url": "https://gl.wikipedia.org/wiki?curid=219030", "title": "Sillaginidae", "text": ""}
{"id": "219031", "revid": "75439", "url": "https://gl.wikipedia.org/wiki?curid=219031", "title": "Esp\u00e1ridos", "text": "Os Esp\u00e1ridos (Sparidae) son unha familia de peixes mari\u00f1os inclu\u00edda na orde dos Perciformes. Comprende algunhas especies de grande interese comercial, como o ollomol, a dourada, o sargo ou a boga.\nCaracter\u00edsticas.\nPresentan un corpo fusiforme, alto, comprimido lateralmente, cuberto de fortes escamas ctenoides ou cicloides ben desenvolvidas. Li\u00f1a lateral ben aparente. Ollos grandes e boca pequena.\nPos\u00faen unha aleta dorsal continua, formada por dos partes dunha mesma lonxitude, a primeira con 10-13 espi\u00f1as e a segunda con 10-15 radios brandos. A anal, con 3 espi\u00f1as e 8-14 radios brandos. Pectoriais grandes e ventrais en posici\u00f3n tor\u00e1cica, cunha espi\u00f1a e 5 radios brandos. Caudal escotada ou bifurcada.\nSon omn\u00edvoros e viven no litoral, entre as pedras e prados de Posidonia. Habitan as augas dos oc\u00e9anos Atl\u00e1ntico, Pac\u00edfico e \u00cdndico, se ben algunhas especies penetran nos estuarios e zonas costeiras.\nSon hermafroditas con alternancia de sexo \u00f3 longo da s\u00faa vida: nunhas especies son primeiro femias e conv\u00e9rtense en machos e noutras son primeiro machos e rematan como femias.\nClasificaci\u00f3n.\nComprende 37 x\u00e9neros e 125 especies:"}
{"id": "219033", "revid": "1822", "url": "https://gl.wikipedia.org/wiki?curid=219033", "title": "Sparidae", "text": ""}
{"id": "219034", "revid": "35560", "url": "https://gl.wikipedia.org/wiki?curid=219034", "title": ".lk", "text": ".lk \u00e9 o Dominio de Nivel Superior xeogr\u00e1fico (ccTLD) para Sri Lanka."}
{"id": "219035", "revid": "25871", "url": "https://gl.wikipedia.org/wiki?curid=219035", "title": "Aappilattoq, Avannaata", "text": "Aappilattoq \u00e9 unha poboaci\u00f3n que se atopa preto de Upernavik, na municipalidade de Avannaata, na costa noroeste de Groenlandia. Fundada en 1805, ti\u00f1a unha poboaci\u00f3n de 180 habitantes no 2010.\nAir Greenland cobre o transporte da vila como parte dun contrato gobernamental, na s\u00faa maior\u00eda voos en helic\u00f3ptero entre o heliporto de Aappilattoq e o aeroporto de Upernavik.\nXeograf\u00eda.\nAt\u00f3pase dentro do arquip\u00e9lago de Upernavik, un amplo arquip\u00e9lago formado por pequenas illas ao nordeste da Ba\u00eda de Baffin. O arquip\u00e9lago est\u00e9ndese dende a costa noroeste da pen\u00ednsula de Sigguup Nunaa polo sur, aproximadamente a , at\u00e9 a parte sur da Ba\u00eda de Melville (en kalaallisut Qimusseriarsuaq) polo norte, aproximadamente a .\nDemograf\u00eda.\nA poboaci\u00f3n de Aappilattoq incrementouse nos anos 1990, decrecendo m\u00e1is ou menos logo desde aquelas."}
{"id": "219036", "revid": "98629", "url": "https://gl.wikipedia.org/wiki?curid=219036", "title": "Maurice Trintignant", "text": "Maurice Bienvenu Jean Paul Trintignant (nado o 30 de outubro de 1917, Sainte-C\u00e9cile-les-Vignes, Vaucluse - morreu o 13 de febreiro de 2005, en N\u00eemes) foi un piloto de automobilismo franc\u00e9s. Competiu no Campionato Mundial de F\u00f3rmula Un durante catorce anos, entre e , unha das m\u00e1is longas carreiras nos primeiros anos da F\u00f3rmula Un. Durante este tempo tam\u00e9n competiu en deportivo coches de carreiras deportivos, inclu\u00edndo a vitoria na carreira das 24 Horas de Le Mans de 1954. Logo da s\u00faa retirada das pistas Trintignant concentrouse no comercio de vi\u00f1o.\nMaurice Trintignant era irm\u00e1n do piloto de carreiras de Bugatti Louis Trintignant, que morreu en 1933, na pr\u00e1ctica, en P\u00e9ronne, Picardie, e t\u00edo da reco\u00f1ecido actor de cine franc\u00e9s Jean-Louis Trintignant.\nAndaina.\nComezou a competir en 1938, e ga\u00f1ou o Grand Prix des Fronti\u00e8res, de 1939 pero a s\u00faa carreira viuse interrompida pola segunda guerra mundial, durante a cal o seu propio Bugatti foi almacenado nun alpendre. Cando \u00f3 reconstru\u00edu para unha carreira de 1945, a \"Coup\u00e9 de la Liberation\", quedoulle un filtro de combustible obstruido, o que lle obrigou a abandonar a carreira. S\u00f3ubose que o filtro obtur\u00e1rase con excrementos de rata, o que lle valeu a pouco envexable alcume de. \"Le Petoulet\", \"excrementos de rata\".\".\nEn 1950 \"Le Petoulet\" ti\u00f1a o \u00e9xito suficiente como para ofrecerlle unha unidade do equipo de f\u00e1brica de Gordini, no recentemente creado Campionato do Mundo de F\u00f3rmula Un. Competiu na F\u00f3rmula Un t\u00f3dolos anos ata a s\u00faa retirada logo da tempada . Durante esta longa carreira Trintignant anotou d\u00faas vitorias, no Gran Premio de M\u00f3naco de 1955 e 1958. e foron os seus mellores anos do campionato, terminou cuarto no campionato de pilotos en ambas.\nDurante a s\u00faa carreira Trintignant pilotou unha gran variedade de veh\u00edculos, para moitos equipos diferentes: oficiais e privados. Excepcionalmente, no Gran Premio da Arxentina de 1955 Trintignant compartiu os postos segundo e terceiro, produto da pol\u00edtica da Scuderia Ferrari pola que os coches pasaban aos seus mellores pilotos, se o seu coche orixinal romp\u00eda. En 1956 levou un Bugatti Type 251 no Gran Premio de Francia. Sendo o \u00faltimo piloto que representou \u00e1 famosa marca nunha carreira de Gran Premio. Ata na s\u00faa \u00faltima tempada, conducindo o seu propio BRM P57, anotou puntos, sumando o quinto lugar no Gran Premio de Alema\u00f1a de 1964 no intimidante N\u00fcrburgring.\nLogo da s\u00faa retirada da competici\u00f3n, Maurice Trintignant levou a unha vida tranquila como viticultor de (Chamando a seu vi\u00f1o \"Le Petoulet\"), preto da cidade de Verg\u00e8ze, na rexi\u00f3n vin\u00edcola do Languedoc-Roussillon, onde finalmente ser\u00eda elixido alcalde. Trintignant morreu, aos 87 anos, en 2005.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "219040", "revid": "75439", "url": "https://gl.wikipedia.org/wiki?curid=219040", "title": "Simfisanod\u00f3ntidos", "text": "Os Simfisanof\u00f3ntidos (Symphysanodontidae) son unha familia de peixes mari\u00f1os inclu\u00edda na orde dos Perciformes, con especies nos oc\u00e9anos Atl\u00e1ntico, \u00cdndico e Pac\u00edfico.\nClasificaci\u00f3n.\n\u00c9 unha familia de posici\u00f3n incerta, e Nelson (1994) a incl\u00fae dentro da familia Acropomatidae. Comprende un \u00fanico x\u00e9nero, \"Symphysanodon\", con 10 especies."}
{"id": "219041", "revid": "1822", "url": "https://gl.wikipedia.org/wiki?curid=219041", "title": "Symphysanodontidae", "text": ""}
{"id": "219042", "revid": "56817", "url": "https://gl.wikipedia.org/wiki?curid=219042", "title": "Trofeo Memorial Quinocho 2003", "text": "A IX edici\u00f3n do Trofeo Memorial Quinocho celebrouse en Vigo o 7 de agosto de 2003 a partido \u00fanico. O campi\u00f3n foi o Celta de Vigo na quenda de penaltis."}
{"id": "219045", "revid": "35303", "url": "https://gl.wikipedia.org/wiki?curid=219045", "title": "Memorial Quinocho 2003", "text": ""}
